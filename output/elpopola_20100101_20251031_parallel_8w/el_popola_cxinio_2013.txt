Ampleksa poezio el eta insulo
[2013-01-09]
http://esperanto.china.org.cn/2013-01/09/content_27629134.htm

de MAO ZIFU

Malta

Nunepoka Poezio

Tradukis

Carmel

Mallia. Antologioj.

Malta

E-Societo.

Valletta

. 2009. 54 paĝoj.

ISBN978-99932-669-1-4

Kiam mi ricevis la elektronikan manuskripton de

Malta Nunepoka Poezio

tradukita de Carmel Mallia, la unua reakcio estas serĉi maltan literaturon en interreto. En la ĉina lingvo troveblas nur unu poemaro tradukita de Bing-xin (1900—1999, ĉina verkistino kaj tradukistino) el la angla versio, eldonita en 1981. La poemaro estas Lampobruliganto, kiun

malta

eksprezidento mem verkis en la

malta

kaj post alies anglentraduko donacis al ĉina gvidinto ĉe vizitado ŝtatafera en Malto.

Por malkaŝe diri, se mi ne ricevus la manuskripton de s-ro Mallia, eble neniam poezio

malta

enirus en mian vidokampon. Mi estas nur amatoro de literaturo sed ne profesia literaturisto, eĉ se volus studi poezion en la angla, sendube unue tiun el Britujo aŭ Usono, ĉar Malto aree kaj loĝantare estas multe pli eta ol la urbeto kie mi loĝas.

Danke al Esperanto kaj s-ro Mallia, ne nur mi konas sed ankaŭ multe da esperantistoj scias nunepokan poezion de maltanoj, kaj do Malton. Ni esploras poezion de malgrandaj regiono kaj lingvo ne pro kompato sed pro tio ke la poezio tiea estas studinda. Tia ĝuste estas

malta

nunepoka poezio.

Nunepoka poezio kutime havas jenajn tendencojn: metaforo kun bildoj, filozofio kun racio, malklareco kun zenismo, elano kun ekpenso aŭ eksenso, eldiro sen kaŝemo...Mi ne volas klasifiki poemojn en tiu ĉi antologio, sed mi ne povas ne rimarkigi ke en la poemaro elmaltigita el

pli ol kvardek originalaj aŭtoroj troviĝas ĉiuj specoj de poeziaĵoj supre menciitaj.

Jen du pecoj:

La komikisto

Estas freneze plenigi tendon,

forgesigi la verajn kolorojn

en ekstazo-abismo,

nebuliganta la menson,

paradante,

klaĉante;

jen li en la centro

saltanta,

rampanta

senĉese

dezirante forgesi sian vizaĝon

sub masko de koloroj kaj sonoj.

Se li ripozas,

li ripozigas

la sorĉitajn mensojn,

sopirantajn ĝoji,

dezirante forgesi,

kio ilin tedas.

La titolo "la komikisto" pensigas al ni antaŭ ĉio scenon interludan de cirko. Preskaŭ ĉiam la programprezidanto ne prezentas la nomon de la komikisto kaj lian vizaĝon la spektantoj ne povas distingi. Ridige li ludas kiam liaj kamaradoj ŝanĝi la scenejon. Li forgesigas la verajn kolorojn en ekstazo-abismo,

nebuliganta sian menson, home imitas simion salte, rampante. Eĉ kiam li ripozas malaperinte el la scenejo, li nur ripozigas tiujn alies mensojn kiuj deziras forgesi kio ili tedas. Tian devigan vivmanieron nur la komikisto spertas? Ho ve, ni plejparte ankaŭ tiel travivas. En nia vivo troviĝas tro multe da rezignacio; ni ne povas ne forgesi nian propran ĝojon kaj forgesigi alies malĝojon. Per cirka scenejo sub tendo la poemo pensigas travivan sperton sub la ĉielo, kio estas ĉarmo de poezio,

malta

nunepoka poezio. En tiu ĉi poemo aperas la bildoj tendo, masko, lampoj (koloroj), manoj(sonoj), kiuj bone servas

kiel

vehikloj de interna korstato kaj ekstera cirkonstanco. Bildoj parolas pli forte ol abstraktaj a-vortoj. Bildoj estas tuŝeblaj, videblaj, senseblaj, analogigeblaj - kunbilda poeziaĵo, remaĉinda multe pli ol tiu nur kun sloganaj frazoj kiaj "vivu, lia reĝa moŝto! Lin ni amas ĝis morto."

Alia fragmento el Malĝojo:

Kiam la fajfado de l’sakŝalmo

aŭdiĝas el malluma superĉambro,

kiel forgesita animo,

antaŭ mi sterniĝas la mar-senlimo,

kie naĝas la larmantaj okuloj

...

Pri malĝojo, oni ordinare pensas pri "aflikta, atrabila, ĉagrena, deprimita, melankolia...", sed nia

malta

poeto ne. La aŭtoro ĉi tie lasas nin aŭdi, vidi. Movaj estas la fajfado kaj maro;ŝanĝiĝaj estas la koloroj, distancoj kaj dimensioj. Kun ili ni ne povas resti apatia.

Resonancigo estas poezia forto. Humormovo estas poeta grandeco.

Mankas spaco al pliaj ekzemploj.

For de la originalo ni aprezas maltan nunepokan poezion;

iuj probable dubas pri la originaleco de la vero. Kompreneble ni devas konsideri la nivelon de kompreno kaj lingvo de la tradukinto. S-ro Mallia mem estas unu el la originalaj aŭtoroj, kaj krome, ni povas trovi materialon pri li en vikipedio:

Li verkas en Esperanto kaj en la lingvoj

malta

,

angla kaj

franca

; li krome verkis poemojn en la itala. Li verkis en la

malta

4 historiajn romanojn kaj diversajn poemarojn. Eseisto kaj en la

malta

kaj en Esperanto. Multjara kunlaboranto de la revuo

Monato

.

Se la akademianeco ne sufiĉe garantius la lingvan nivelon alta, la pli ol dek verkoj originalaj kaj tradukitaj devas sufiĉe pruvi la kapablon. Do, pri la traduka lingvo mi parolas ne plue. Legu kaj kredu.

Redaktoro: Chen Ji

--------------------------------------------------------------------------------

Tagoj kiam neĝas
[2013-01-09]
http://esperanto.china.org.cn/2013-01/09/content_27629455.htm

de MAO ZIFU

tagojn kiam neĝas,

kokoj restas en la kaĝo,

ĉar la blanko igas ilin

devojiĝi.

mia infaneco estis ja fermita en la domo,

kiam neĝis, tiam al mi mankis botoj akvimunaj.

iam mi min kaŝis en urbeto,

por eviti kotajn vojojn kun neĝeroj.

tagojn kiam neĝas,

bovoj restas en la stalo,

ĉar ekstere ne troviĝas herboj ankoraŭ bongustaj.

kaj mia juneco estis ja fermita inter muroj,

kiam neĝis, tiam al mi mankis kuraĝo eliri.

iam mi min ŝirmis en la

apartamenteto,

nur ĝuante

oportunajn manĝojn

jen for de neĝeroj.

tagojn kiam neĝas,

hamstro

j restas en la truo,

ĉar nutraĵoj rezervitaj jam sufiĉas por la vintro.

sed en mia meza aĝo mi ne povas ne klopodi,

kiam neĝas, ĉiam mi ja devas kuri sub neĝflokoj,

spite al kotplenaj vojoj, kaj kuraĝe

lukras monon por vivteni la spiriton kaj la korpon.

--------------------------------------------------------------------------------

Konkurso de verkado EPĈ-2013
[2013-01-10]
http://esperanto.china.org.cn/2013-01/10/content_27646588.htm

El Popola Ĉinio

invitas e-istojn partopreni en la Konkurso de Verkado EPĈ-2013, kiu celas instigi e-istojn verki originale en Esperanto. Ĝi konsistas el 3 branĉoj: novelo, prozo kaj poemo. La rubriko “Konkurso de verkado EPĈ

-2013”

(

http://www.espero.com.cn/se/node_70941.htm

) jam funkcias kaj akceptas kontribuaĵojn. Ĉiu partoprenanto rajtas sendi plurajn kontribuaĵojn por iu ajn branĉo antaŭ la 1-a de decembro 2013. Ĉiuj elektitaj kontribuaĵoj aperos en la rubriko.

1.

Kondiĉoj:

La

kontribuaĵo estu originale verkita en Esperanto, ne aperinta en aliaj gazetoj aŭ publikaj retejoj (blogoj ne apartenas al tiu kategorio). Principe, pri la enhavo respondecas la aŭtoroj mem, tamen estas proponate prefere ne tuŝi pornografion kaj religion, kaj la redakcio lasas al si la rajton revizii la kontribuaĵojn kaj decidi pri ilia aperigo.

Kontribuaĵo por la rubriko estu: ne pli ol 6000 vortoj por novelo aŭ prozo, kaj ne pli ol 60 versoj por poemo.

2.

Premioj:

Estas tri premioj por ĉiu branĉo, kaj la nombro de la premioj estas:

unua premio:

1

dua premio:

2

tria premio:

3

La laŭreatoj ricevos diplomon kaj libron kiel premion. La organizanto havas la ekskluzivan rajton unue publikigi la ricevitajn konkursaĵojn en la

retejo

El Popola Ĉinio

.

La kopirajto restas ĉe la aŭtoro, kiu konsentas cedi ĝin senpage al la organizanto en okazo de libroforma eldono.

3. Adresoj:

Ĉiuj

kontribuaĵoj estu senditaj (en doc, rtf aŭ txt) al la redaktoro s-ro Mao Zifu:

anteo@qq.com

Redaktoro: Chen Ji

--------------------------------------------------------------------------------

Esperanto-Ligo de Bosnio kaj Hercegovino
[2013-01-17]
http://esperanto.china.org.cn/2013-01/17/content_27714666.htm

Esperanto-Ligo de Bosnio kaj Hercegovino

Fondita en 1949, aliĝis al UEA en 1992.

Prezidanto: Fetah Zvirac

Membroj: 100

Organo: Bosnia Lilio (1 n-roj). Red. adreso: p/a ELBH

Libroservo: p/a ELBH

Adreso: Kralja Tvrtka 19, PF 452, 71000 Sarajevo, info@esperanto.ba

Retejo: http://www.esperanto.ba

(el uea.org)

Redaktoro: Xie Ruifeng

--------------------------------------------------------------------------------

Bulgara Esperanto-Asocio (BEA)
[2013-01-17]
http://esperanto.china.org.cn/2013-01/17/content_27714731.htm

Bulgara Esperanto-Asocio (BEA)

Fondita en 1907, aliĝis al UEA en 1956.

Prezidanto: Prof. Boĵidar Leonov

Membroj: 140

Organo: Bulgara Esperantisto (4 n-roj). Red. adreso: p/a BEA

Libroservo: p/a BEA

Adreso: P.K. 66, 1000 Sofia, tel.h.: (02) 822 33 47, bea@interpres.org

(el uea.org)

Redaktoro: Xie Ruifeng

--------------------------------------------------------------------------------

Esperanto-Asocio de Britio (EAB)
[2013-01-17]
http://esperanto.china.org.cn/2013-01/17/content_27714870.htm

Esperanto-Asocio de Britio (EAB)

Fondita en 1904, aliĝis al UEA en 1933.

Prezidanto: Prof. d-ro John C. Wells

Membroj: 441

Organo: La Brita Esperantisto (2 n-roj); EAB-Update/Ĝisdate (4 n-roj). Red. adreso: p/a EAB

Libroservo: p/a EAB

Adreso: Station Rd, Barlaston, Stoke-on-Trent, ST12 9DE, t.of.: (01782) 372 141, eab@esperanto.org.uk

Retejo: http://www.esperanto-gb.org

(el uea.org)

Redaktoro: Xie Ruifeng

--------------------------------------------------------------------------------

Brazila Esperanto-Ligo
[2013-01-17]
http://esperanto.china.org.cn/2013-01/17/content_27714937.htm

Brazila Esperanto-Ligo

Fondita en 1907, aliĝis al UEA en 1933.

Prezidanto: Lício de Almeida Castro

Membroj: 652

Organo: Brazila Esperantisto (4 n-roj). Red. adreso: p/a BEL

Libroservo: p/a BEL

Adreso: SDS Bl.P 36, Ed. Venâncio III Sala 303, 70393-902 Brasília - DF, t.of.: (61) 3226 1298, bel@esperanto.org.br

Retejo: http://www.esperanto.org.br

(el uea.org)

Redaktoro: Xie Ruifeng

--------------------------------------------------------------------------------

Esperanto-Ligo de Respubliko Serba
[2013-01-17]
http://esperanto.china.org.cn/2013-01/17/content_27714984.htm

Esperanto-Ligo de Respubliko Serba

Fondita en 1996.

Prezidanto: Inĝ. Ljubiša Preradović

Adreso: P.K. 335, 78000 Banja Luka, vvb@prijedor.com

Retejo: http://www.esperanto.rs.ba/indexe.php

Retlisto: http://groups.yahoo.com/group/esperanto

(el uea.org)

Redaktoro: Xie Ruifeng

--------------------------------------------------------------------------------

De B al Buller
[2013-01-30]
http://esperanto.china.org.cn/2013-01/30/content_27837905.htm

Ni estas denove meze de elektoj en UEA post la oficiala starto per la alvoko pri kandidatoj por komitatanoj B. Ilia nombro minacis fali al kvin, sed UEA tamen sukcesis komenci la sesan milon da individuaj membroj kiel altosaltisto, kiu faris validan rezulton kun tremanta stango malantaŭ si.

La komitatanoj B reprezentas la individuajn membrojn, sed ilia elektado interesas la membraron malpli ol tiu de la estraranoj. Per 10-oble pli da komitatanoj A la povon en UEA havas la landaj asocioj, kvankam ili kontribuas al la financoj de UEA nur 1/20 de la kotizoj de la individuaj membroj. Tiu misproporcio estas ŝanĝenda por pliproksimigi la Asocion al la membroj. Post tia ŝanĝo en la statuto la B-elektoj fariĝus pli interesaj, ĉar temus pri elekto de influa parto de la Komitato.

Pri la estraraj elektoj oni ankoraŭ malmulton scias. En januaro la elektokomisiono raportis al la komitato, menciante nur Mark Fettes, kies kandidatiĝo por prezidanteco estis konata jam longe. Lia elekto ŝajnas certa, ĉar ne cirkulas onidiroj pri iu ajn rivalo. Eĉ Amri Wandel ŝajne ĉesis ambicii por la plej grava seĝo sur la podio. Ne certas, ĉu li entute retenos sian lokon en la estraro, ĉar por la komitatanoj eble jam sufiĉas liaj tri periodoj. Ĝuste Wandel iniciatis, kun Stefan MacGill, la "demokratiigon" de la elektoregularo, sed se li volos daŭrigi kaj ne estos elektita, li eble trovos mankojn ankaŭ en la nova. Lia amiko MacGill siavice apenaŭ povos akompani Fettes kiel alia eksoficisto en la estraro post sia demisio kiel prezidanto de ILEI por dediĉi sin al la revuo

Juna Amiko

, kies redaktado laŭ li ne lasas tempon por io alia.

La komisiono ne raportis, kiuj nunaj estraranoj pretas daŭrigi. Oni povas supozi, ke Probal Dasgupta sekvos la ekzemplon de siaj antaŭuloj ekde John Wells, kiuj restis ekster la estraro dum la tujsekva periodo. Kun prokrasto revenis nur Humphrey Tonkin kaj Lee Chong-yeong por malfeliĉa aventuro kun Renato Corsetti. Se tri periodoj barus la vojon al Wandel, tio koncernus ankaŭ Claude Nourmont, sed la aliaj estraranoj estas en sia unua aŭ dua periodo.

Por ke la membraro havu senton pri ŝanĝo, la estraro devus ŝanĝiĝi kiel eble plej plene. La ŝanĝoj en la regularo tamen postulas fari la elekton same kiel tiun de la komitatanoj B: ĉiuj kandidatoj estos sur sama listo kaj elektiĝos tiuj kun plej multe da voĉoj. Tia maniero eble favoros la antaŭajn oficulojn kaj nur hazardo povos rezultigi estraron, kies anoj kapablos kunlabori kiel teamo. La regularo permesas al la komisiono fari konsilojn pri "teamkunmetoj", sed tiaj konsiloj povos facile veneni la atmosferon. Ni ne miru, se post la UK oni sopiros la tempon, kiam eĉ prezidanton oni elektis el du kandidatoj. Laste tio okazis en 1989 inter Wells kaj Yosimi Umeda kaj en 1986 inter Tonkin kaj Werner Bormann.

La elektoj ne ĉesos en Rejkjaviko. Pro la pensiiĝo de Osmo Buller la estraro alfrontos elekton, kiu ne estos facila. Buller mem ofte pledis por reinstalo de direktoro de la CO, kiu estus natura trejniĝo por la ĝenerala direktoreco, sed por tio komencas esti malfrue. En la vizioj de Fettes la CO havas gravan lokon, sed se ĝia stabileco estos skuita, la ŝanĝo sub Fettes riskos esti kiel tiu promesita de Obama.

Komitatano Z

(el

La Balta Ondo

http://sezonoj.ru/2013/01/kz-2/)

Redaktoro: Niu Xueqin

--------------------------------------------------------------------------------

Lingvotaga mesaĝo '2013 de Probal Dasgupta
[2013-02-19]
http://esperanto.china.org.cn/2013-02/19/content_27998944.htm

de Probal

Saluton, karaj kunesperantistoj.

Diference de aliaj komunumoj, ni estas sentemaj pri la lingva maljusteco. Sed ni ofte permesas al la sentoj superforti nian emon pensi. Bonvolu pensi kun mi -- okaze de la 21a de februaro (kvankam mi afiŝas kelkajn tagojn pli frue por ke eventualaj tradukemuloj havu iom da tempo por agi) -- pri iuj vojoj sekvindaj por ŝanĝi la situacion.

Ni vivas en la tempo de eksploda konsciiĝo pri multaj specoj de malfeliĉo kaj maljusto. La konsciemo konsiderinde antaŭkuras nian kapablon ion fari por plibonigi la vivon. Pri diverskialaj malriĉuloj la konscienco de la homaro sentemiĝis jam en la deknaŭa jarcento. Sed la ekzisto estas aparte -- kaj nun ĉiam pli konsciate -- malfacila por virinoj, infanoj, pliaĝuloj, handikapitoj, etnaj/lingvaj kaj seksaj malplimultoj, indiĝenaj popoloj (se iujn kategoriojn mi preterlasis, bonvolu reagordi la tezon laŭ viaj prioritatoj). La pluekzisto estas malfacila ankaŭ por multaj flaŭraj kaj faŭnaj vivniĉoj, kies integrecon longe gardis kun ama zorgo tiuj teramaj indiĝenaj popoloj. Konstruante strategion por atingi siajn ĝeneralajn celojn, neniu lingva movado povas permesi al si ignori la specifajn urĝojn de ĉi tiuj ĉiam pli prikonsciate suferantaj loĝantoj sur minacata planedo.

Pro tiu ĉi ekkonscio, la tegmenta asocio de nia movado, kaj iugrade ankaŭ aliaj, komencis adopti ekologieman aliron al siaj kutimaj tagorderoj. En antaŭaj jardekoj, iuj inter ni emis paroli pri iu unika monda lingvo-problemo. Sekvis de tiu rezonado la eblo prezenti Esperanton kiel solvon al tiu problemo egale unikan. Nuntempe ni pli ofte pensas pri ne bone fartanta lingva ekologio. De tio sekvas pensoj pri la fortigo de Esperanto kiel ingredienco, kiu, ĝuste aplikate, povas modifi tiun ekologion kaj plibonigi ĝian cirkuladon.

Kion tiu ekologiema vidpunkto alportas al la pensoj, kiujn ni foje foliumas en la internacia tago de la gepatra lingvo? Ĉu ian specife mediisman aliron?

En la deknaŭa jarcento, la ekkonscio pri la malriĉeco spronis la floradon de pluraj inter si sufiĉe malsamaj maldekstroj. Hodiaŭ, la planedo gastigas plurajn inter si sufiĉe malsamajn mediismojn. En la nomo de la medio, ekzemple, pluraj voĉoj en nordaj landoj predikas al specifaj oreloj el difinitaj sudaj landoj, "Vi tro rapide kaj tro polucieme evoluas, kaj tio devas ĉesi. Ni faris la eraron fariĝi tro avidaj kaj materiamaj. Ni renversos tion. Ankaŭ vi lernu de la asketismaj prauloj de viaj admirindaj civilizoj en Ĉinujo, Barato, kaj tiel plu. Bridu vin. Vi produktas pli da haladzo ol ni. Kaj viaj riĉuloj estas riĉegaj. Fi, vi havas tiel koruptan stilon de registado! Ni estas puraj, morale altnivelaj socioj, kaj prave donas al ni medalojn pro tiu ĉi nia nivelalto. Vi, konataj koruptuloj denuncataj de via propra gazetaro, bonvolu ŝimi en via nuna malalta industrieco, kaj lasi al ni la konsumadon, kiu ĉe ni observas tre altajn normojn de medikongrueco." Ankaŭ tio nomiĝas mediismo kaj estas akompanata de mezurbendoj, per kiuj la bendestroj pruvas, ke la plej grandaj poluciantoj estas (ekzemple) Barato kaj Ĉinujo, kaj ke do devas ili, kaj ne la malprave akuzataj okcidentaj socioj, savi la planedon.

Ne necesas okupiĝi pri detaloj de la substanco de tiaj pensoj; vi tuj vidas, ke de ili sekvas nenio pri la lingva justeco. Ankaŭ aliaj variantoj de la mediismo, kiel ilin priskribas admirindaj raportoj kaj verkoj, restas sur sufiĉe ignorema, senkonsidera nivelo rilate la lingvojustecajn demandojn. Ni en la Esperanto-movado per longa empatiado kun prilingvaj viktimoj lernis agnoski ilin kiel gravajn. La mediistojn movas alia kompreno pri la veraj urĝecoj. Ili ne vidas, ke tagordo bazita ekskluzive sur iliaj nunaj perceptoj minacas tute foroferi la prilingvan justecon sur la altaro de aliaj ekvilibroj kaj justecoj vidataj kiel absolute prioritataj.

Parolante pri la ekologia aliro al lingvaj demandoj, ni tamen pensas ne nur al la flaŭra, faŭna, huma medio, en kiu ni vivas. Ni pensas ankaŭ al la ekologiaj principoj, kiujn ni volas apliki al la lingvaj fenomenoj mem en nia repensado pri la problemoj kaj solvoj aparte esperantismaj. (Atentu, mi diris 'ankaŭ'; la mediismo mem gravas al ni; ni devas strebi estigi fortikan kaj plenkomprenan aliancon inter la esperantismo kaj justaj formoj de mediismo; sed tio ne estas sur mia hodiaŭa tagordo. Mi tamen kursivigas, por malfaciligi forgeson pri la graveco de tiu temo.)

Eĉ en pure unulingva komunumo, infanoj kaj plenkreskuloj havas malsamampleksajn vortprovizojn. La pli kleraj plenkreskuloj uzas pli da vortoj ol la malpli kleraj. Ĉiuj homoj, en siaj plej ripozaj, distraj, amuzaj momentoj, malpli emas uzi malfacilajn, teknikajn, laborigajn esprimojn, ol dum la horoj de serioza, faka laborado. Eĉ ene de unu lingvo, la tagnokto aŭ la jaro havas do lingve diversajn ciklerojn aŭ fazojn. Se la lingva ciklo estas rekonebla eĉ interne de unu lingvo, ni certe komprenas, ke en plurlingva socio tiu ciklo prenas nete videblajn konturojn kaj ligas iujn 'superajn' lingvojn al pli 'laboraj' funkcioj, lasante la 'subajn' lingvojn por pli 'liberecaj'.

Ni foje uzas la retorikon de politiko kaj de strebado aplikigi homajn rajtojn, kiam ni aliras ĉi tian repertuaron de fenomenoj. Sed tia retoriko havas nur partan utilon ĉi tie. Ĉu vi, volante plibonigi vian dormon aŭ pliglatigi vian ripozon, serioze petskribas al iu komisiito pri homaj rajtoj, ekzemple? Kial la ripozo funkciu malsame ol la dormo?

Mi elstarigas la fakton, ke niaj diversaj idiomoj estas interligitaj kun niaj spertaj cikloj -- tagaj cikloj kaj jaraj cikloj -- de laboro kaj mallaboro, de libero kaj mallibero. En tiuj cikloj situas ankaŭ la sociaj rilatoj, per kiuj kunagas viroj kun virinoj, plenkapabluloj kun handikapitoj, nordanoj kun sudanoj. La kategorioj, kontraŭ kiuj plue diskriminacias niaj kadukmodelaj ŝtatoj kaj institucioj, tamen dinamike kunvivas kun la pli 'potencaj' kategorioj. Ene de la ciklado kaj pulsado de ĉies kunagaj vivoj, ili iom post iom forŝlifas la potencon de la opresaj faktoroj. La publikaj streboj havas la celon akceli tiun reagordan procezon; ili ne anstataŭas ĝin. (Kaj mi esperegas, ke iuj inter vi rimarkis la vorton 'procezo' prenitan el mia pli frua prediko; se ne, amase petskribu, por ke mi ekspastriĝu.)

Eĉ en Bangladeŝo, kies suferoj ebligis la instituciigon de la 21a de februaro kiel internacia lingvotago, floras pli da lingvoj ol nur la bengala. La angla havas firman lokon, ekzemple, en la natursciencoj kaj la industrioj. La araba estas kultivata pro la forta ĉeesto de la islama pieco en tiu lando. Mi ne parolas pri la minoritataj lingvoj, sed devas mencii, ke lastatempe eĉ Esperanto, nia minoritata lingvo, en tiu lando flaŭras kaj faŭnas. (Jes, mi klaŭnas, kiel kutime, por subtrahi iom da amara emocio de niaj pritraktendaĵoj, kaj mi ne nur ploros, sed kun tropikĉiela abundo milsitele plaŭros, se vi ne ridos pro la vortludo 'flaŭras kaj faŭnas'.)Necesas pensi pri intertraktaj agordoj por ke esperantistoj dinamike partoprenu la ŝlosilajn procezojn, kiuj disvolviĝas en tiu malriĉa lando, dotita per kulture evolueginta lingvo.

Pri enlandaj agordoj pleje pensos bangladeŝanoj mem, sendube. Al vi, eksteraj esperantistoj, mi direktas ĉefe la pledon, ke en ĉiu jaro vi aranĝu ĉirkaŭ la tempo de la lingvotago -- eble unu semajnon ekde la lingvotago, eble pli da tempo depende de persona tempohavo -- ke vi legos ion klerigan pri iu difinita lando aŭ etno aŭ lingvo aŭ kulturo, kiun vi elektis por la jaro, kaj pri kiu vi nesufiĉe kleriĝis pli frue.

Detaloj: Ne nepre necesas legi ĝuste en Esperanto. Sed, por ke via agado estu esperantista, estus tamen bone, ke vian rikolton vi ie deponu en Esperanto. Ĉu private, en via blogo? Ĉu publike, surbaze de la afiŝemoj de via landa asocio? Tion aranĝu vi kaj viaj samlandanoj. (Se vi malbone verkas en Esperanto kaj timas, ke viaj tekstoj estos kondamnataj, tamen sentime raportu la rezultojn de viaj ekzercoj, mi petas. La lingva kvalito estas nur plia preteksto misuzata de la plendistoj. Ignoru ilin.)

Mian ideon reagordu laŭ viaj lokaj urĝoj. Ekzemple, se vi estas afrikano -- aŭ alikontinentano jam kelkajn jarojn helpanta afrikanojn -- tiam vi eble ĉiujare elektu plian afrikan landon por post kelkaj jaroj ĉi-rimede atingi pli da tutafrika interkonscio.

Kiel kutime, bonvolu plendi pri la longeco de miaj mesaĝoj kaj la manko de resumo (ĉu vi ne volas ankaŭ lumbildaron en la formato Powerpoint?). Mi admiras la diversĝenrecon de viaj plendoj, kaj vi sendube suspektas, ke mi intence longigas la mesaĝojn por provoki plendantojn. Se vi volas truke malinstigi longaĵojn de mi, eble vi povus eĉ plendostriki! Atenton, mi skribis 'truke', mi tre bedaŭras aŭdi ke vi mislegis tion kiel turke, mi ja ne havas ion ajn kontraŭ turkoj ĉu esperantistaj ĉu neesperantistaj, mian plej ĵusan bengallingvan libron mi eĉ dediĉis al difinita neesperantista turko, ho ve, mi komencas reklami la proprajn varojn, vere venis la momento halti.

Amike salutas vin,

Redaktoro : Zhang Xiaotong

--------------------------------------------------------------------------------

Grava Esperanto-prelego en internacia nepala seminario
[2013-03-19]
http://esperanto.china.org.cn/2013-03/19/content_28291864.htm

Okazis interesa prezentado en internacia seminario organizita de Asocio de Nepalaj Instruiststoj de la Angla Lingvo (NELTA), en kiu reprezentanoj el pli ol 30 landoj kunvenis. En la 18a de februaro 2013, Maya Rai kaj mi prelegis pri kiel Esperanto helpas lerni eŭropajn lingvojn. Ankaŭ la prezidantino de NEspA Indu Devi Thapaliya kaj membro Biswa Gautam ĉeestis en la programo.

Ni diskutis pri la alfabeto, vortformado, vortordo kaj gramatiko de Esperanto, komparante ĝin kun la angla kaj penis konvinki la ĉeestantojn, ke se oni lernas Esperanton ankaŭ tio certe helpos pli rapide lerni la anglan aŭ iun alian eŭropan lingvon. La fakto estas tio, ke por azianoj ambaŭ lingvoj estas fremdaj, kaj malfacileco kaj mallogiko de la angla malordigas la intereson lerni la anglan kaj ofte oni lernas ĝin nur devigite. Mi donis ekzemplon helpe de du aziaj esperantistinoj, Natura el Koreio (mi ne scias ŝian korean nomon) kaj Indu. Ili ne povis komuniki per la angla kvankam ili lernis ĝin multjare. Malsukcesinte lerni la anglan, Natura penis lerni Esperanton kaj sufice bone sukcesis.

Esperanto ludas rolon de pontlingvo. Homoj sentas kontenton ĉar post malmulte da tempo oni povas facile komuniki kun fremlandanoj. Por azianoj la alfabetoj de ambaŭ lingvoj estas fremdaj. Esperantaj vortoj foje similas al anglaj, ekzemple rivero, tablo kaj birdo. Se oni lernas la anglan post Esperanto oni tuj komprenas multajn vortojn. Mi eklernis la francan antaŭ 20 jaroj, post Esperanto, kaj mi komprenis multajn vortojn tuj post kiam la instruistino elparlis ilin. Mi pli facile trapasis la unuan nivelon kompare kun miaj samklasanoj. Nuntempe oni povas komuniki per Interreto, ekzemple en Fesbuko kaj ricevi helpon pri la lernado de Esperanto. Ĉar esperantistoj estas tre helpemaj kaj kuraĝigemaj. Se iu esperantisto volas lerni nepalan kun mi, mi estas preta helpi lin aŭ ŝin. Se iu francalingvano petus la saman helpon, mi ne farus tion. Alia grava afero estas ke Esperanto estas logika - preskaŭ ne ekzitas gramatikaj esceptoj - oni dum lernando eĉ povas per logiko krei novajn vortojn. Ekzemple, por krei vorton kiu indikas virinseksan estaĵon , ni uzas la "in" sufikson: kato – katino, viro -virino sed oni foje eldonas "ess" por krei viringenran vorton en la angla - ekzemple, host- hostess, lione- lioness sed tiu ĉi regulo ne ĉiam funkcias, ekzemple oni ne povas krei bullness, heroess. Se iu lernas la anglan post Esperanto, oni tuj povas trovi vortojn kiujn oni povas logike krei, ĉar oni jam lernas fari tion surbaze de la Esperanto- regularo.

Ni instruis kiel krei vortojn kaj ankaŭ diskutis simplajn gramatikaĵojn de Esperanto. Ĉeestantoj post la prelego starigis demandojn kaj ni laŭ kapableco respondis. Multaj el ili ne sciis pri Esperanto antaŭe kaj nun planas lerni ĝin. Ni esperu ke kelkaj el ili lernos nian lingvon. Esperanto ne staras kontraŭ iu ajn lingvo inkluzive la anglan. Fakte oni povas ĝin por pli bone lerni eŭropajn ligvojn. Oni ne devas pensi ke la lingvo nepre kreos belan mondon, sed ĝi certre taŭgas kiel pontlingvo por lerni aliajn lingvojn. La prezentato daŭris 50 minutojn.

Povas esti ke por Esperantistoj nia prelego ne entenis novajn informojn, sed por personoj, kiuj ne sciis pri la ekzisto de tiaj pontlingvoj kiaj Esperanto ĝi sajne estis efika, kaj ni estas feliĉaj, ke ni alparolis pli ol 40 ĉeestanoj el diversaj landoj, Nia estonta celloko sendube estos Bangladeŝo por fari similan prezentadon kaj samtempe instrui Esperanton.

verkita de Bharat K Ghimire, estrarano de ILEI pri eksteraj rilatoj kaj universitata agado

Redaktoro: Zhang Xiaotong

--------------------------------------------------------------------------------

APERO-7
[2013-03-25]
http://esperanto.china.org.cn/2013-03/25/content_28350551.htm

Apero

estas tradicia sezonŝanĝa renkontiĝo de la Moskva Esperanta Asocio "MASI" (eksa Moskva junulara esperanta klubo "MASI"), kiu la 21–24an de februaro 2013 okazis jam la 7an fojon. Ĝi pasis en la bien-ripozejo Jerŝovo apud la malnova urbo Zvenigorod, 40 km okcidente de Moskvo. Apero celas engaĝi en Esperant-lingvan medion la masianojn, ĉi-jarajn kursfinintojn aŭ kursfinantojn, memlernantojn kaj ĉiujn esperantoparolemulojn. Tial ne nur ĉiuj programeroj, sed ankaŭ la ĉiutagecaj kaj personaj komunikadoj okazas nur en Esperanto. La kondiĉoj por tio estis bonegaj – ĉiuj kune loĝis en unu 14-ĉambra dometo. La aĝo de la homoj variis de 19 ĝis 62 jaroj, tamen plej multas gejunuloj. Inter la 44 partoprenantoj estis sep homoj el aliaj Ruslandaj urboj kaj tri eksterlandanoj.

La programo ĉiam multe dependas de la kontribuantoj. Ĉar en Aperoj kutime duono da homoj estas unuafojaj partoprenantoj, la aranĝoj enhave diferenciĝas. Ĉi-jare nin vizitis kroato, civitano de Aŭstrio, loĝanta en Italio, Viktor Bošnjak – sendependa amaskomunika aktivulo, pacaganto kaj nova esperantisto. Li multe kontribuis per prelegoj, filmoj, diskutgvidado, kaj, estante vigla kaj amikema homo, ofte kreis specialan bon-etoson.

Estis tre interesaj prelegoj de Nikolao Gudskov pri ideologio de esperantismo (finvenkismo kaj raŭmismo), de Julia Samsonova pri lingvopolitikaj pozicioj de Unesko kaj TEJO, de Ilja Gimon pri la juda festo Purim kun posta legado de la "Libro de Ester". Estis prezentitaj rakontoj pri vojaĝo al la Esperanto-urbo Herzberg de Julia Samsonova kaj al Tajlando kaj Kamboĝo de Jekaterina Lubuŝina, pri Ĉilio kaj Sudameriko de la ĉiliano Daniel Karasko kaj pri politika situacio en Tunizio de Viktor Bošnjak. Estis prelegoj de Julia Samsonova pri la absurda planlingvo Globish kaj de Ilja Gimon pri Esperantaj serv-morfemoj, metiejoj pri samtempa rakont-verkado kaj kleriga ludo pri la ĉefverkoj de la Drezdena galerio, aliaj intelektaj kaj lingvaj ludoj, koncerto de Mikaelo Povorin, multaktora skeĉo laŭ la infana fabelo

Telefono

de Kornej Ĉukovskij, poezi-kantaj vesperoj kun kantado de Sergeo Straŝnenko, Aleksandr Vikulov, Oleg Ĉajka. Okazis ankaŭ pridiskuto de novaj MASI-projektoj kaj la unuaj provoj fari intervjuojn por la konataj Esperanto-radioj (la unua tuj aperis en la

Varsovia Vento

) – pri kio ni dankas al Sergeo Kuznecov.

Pliĝustigas la bildon la homaj opinioj. Jen kelkaj impresoj – de la novuloj kaj de spertaj partoprenintoj.

Ilja Gimon:

"Tio estis la tria 'Apero', kiun mi partoprenis. La aranĝo iĝas pli kaj pli serioza. Ludoj kaj kantadoj restis, sed ankaŭ prelegoj kaj diskutoj okupas pli kaj pli grandan kaj gravan parton. Mi tre ĝojis pri niaj varmaj (tamen sensangaj) disputoj pri lingvoj, Esperanto, politiko, religio. Krome, mi, certe, ĝojis konatiĝi kun novaj homoj, tre interesaj. Ĉio estis ĝuo!"

Nikolao Nikulin:

"Al mi tiu ĉi Apero plaĉis pli multe ol ĉiuj antaŭaj. Denove neniu krokodilis, eĉ en la manĝejo; estis samtempe seriozaj prelegoj-diskutoj kaj distraĵoj; okazis ĉarmegaj muzikaj kantvespernoktoj. Krome, mi enamiĝis al belega knabino, nekonata antaŭe… Mi tre malĝojas pro tio, ke la Apero finiĝis! Mi ne volus, ke ĝi iam fermiĝu!"

Dmitrij Karjakin:

"Tiu ĉi Apero estis la unua amasa Esperanto-renkontiĝo, kiun mi vizitis. Kaj mi certe povas diri, ke ĝi estis tre bona kaj utila por ĉiuj, kiuj planis ĝin utile pasigi. Estis multe da diversspecaj partoj de programo, pro tio ĉiu homo povis trovi ion interesan por si mem. Ankaŭ estis tre plaĉaj vesperoj, dum kiuj oni kantis, teumis ktp, do, tio estis kvazaŭ vera vojaĝo al Esperantujo".

Aleksandr Vikulov:

"La Apero plaĉis al mi, unue, pro ĝia etoso. Ĝi estis bonkora kaj sincera, kaj mi povis finfine fari tion, pri kio mi revis multe da jaroj: sidi, fari nenion, ĝui la bonegan etoson, kaj aŭskulti, kiel bone sonas Esperanto. Eblas diri multe pri la programo, sed mi dirus nur, ke al mi plaĉis ĉiuj partoj de ĝi, eĉ tiuj, kiujn mi ne partoprenis. Kaj la diverseco de la okazaĵoj de la programo nur plibonigis la etoson".

Natalja Ĉistozvonova:

"Por mi estis grandega okazo, por mi nur ne estis sufiĉe longe".

Aleksandra Bezrukova:

"Al mi plaĉis 'Apero'. Tre plaĉis. Mi amas ĉiujn".

Dmitrij Bervinov:

"La Apero estis organizita tre bone kaj sukcese solvis sian bazan taskon: ni ĉiuj havis eblecon interŝanĝi informojn kaj plibonigi la nivelon de nia lingvokono. La nuntempa problemo estas ke ĉi aranĝo ne estas sufiĉe vasta; ĝin ne konas vasta publiko, tial ĝi tro limigas nian grupon".

Viktor Boŝnjak:

"Por mi tiu ĉi renkontiĝo estis mia unua, do, mi estis tre kontenta, ke mi povas uzi ĉiutage la lingvon Esperanto. Estas klara, ke por mi kiel esperantisto, veninta el alia teritorio sur tiun ĉi teron, estas malfacile konatiĝi kun novaj diversaj personoj kaj samtempe konatiĝi kun iliaj kulturoj, sentoj kaj timoj. Mi esperas, ke la lingvo Esperanto povas detrui limojn kaj timojn en niaj cerboj".

Apero-8 estas planata por la 20-23 de februaro 2014 en la sama loko.

Bonvenon!

Irina Gonĉarova

kunordiganto de la Moskva Esperanta Asocio "MASI"

http://ek-masi.weebly.com

(el

La Balta Ondo

http://sezonoj.ru/2013/03/masi-4/)

Redaktoro: Niu Xueqin

--------------------------------------------------------------------------------

Pasko kaj ĝiaj tradicioj en Ĉeĥio
[2013-03-29]
http://esperanto.china.org.cn/2013-03/29/content_28399372.htm

Teksto kaj foto de Liba Gabalda (Francio)

Finfine, alvenas la printempo, almenaŭ laŭ la kalendaro -- kaj kun ĝi ĉiuj belaĵoj, kiuj ekvivigas ne nur la naturon, sed ankaŭ la homojn. Ĝi alportas ĝojon kaj plezuron al ĉiuj.

Pasko estas festo kiu forgesigas pri la longa malvarma vintro. La printempon ni festas buntkolore. Ni adaptas loĝejon al tiu ĉi plej bela jarsezono kiu alportas plifortigitajn sunradiojn, verdiĝantan kaj ekflorantan naturon kaj gajan birdkantadon.

Al la printempo senpripense apartenas pasko-ovoj, diversaj bakitaĵoj, dekoraĵoj, specialaj kuir-receptoj, bondezirkartoj. La tradician atmosferon donas la freŝbakita "ŝafokuko". Oni devas substreki, ke la simbolo de tiu ĉi festo restas la paska kuniklo, kolorigitaj ovoj, specialaj kukoj kaj la tradicia branĉ-vipo per kiu knaboj frap(et)as knabinojn por ke ili estu viglaj dum la tuta jaro. Reciproke la knaboj ricevas koloran rubandon kaj pentritajn ovojn.

Ni notu ke tiu ĉi vipo plektita el salikbranĉoj povas esti anstataŭita en certaj regionoj per iuspeco de forta duŝo. En tiu ĉi kazo, junuloj freŝigas junulinojn per akvo aŭ per parfumo, ricevante kompense kolorigitajn ovojn kaj krome glason da "slivovice", fama morava brando el prunoj, kiu scias vivigi spiriton kaj doni bonhumoron al ĉiuj.

Ni ne forgesu pri alia kutimo, speciale en suda Bohemio. Ĉiuj kiuj renkontiĝas dum la paska lundo dirita ruĝa, dispartigas malmole kuiritajn ovojn por sin retrovi en bona humoro kaj sanstato sekvan jaron dum la sama okazo.

Ĉefe ni ne preterlasu la infanojn al kiuj oni ofertas la tradician ĉokoladan "Pasko-kuniklon". Ili kun la plej granda plezuro gustumas ovojn aŭ diversajn ĉokoladajn figuretojn, marcipanon, kuketojn kaj ĉiujn aliajn bongustajn dolĉaĵojn kiujn ili ricevas post kantado kaj post prezentado de bondeziroj.

Redaktoro : Wang Lihua

--------------------------------------------------------------------------------

Februaro 2013
[2013-04-01]
http://esperanto.china.org.cn/2013-04/01/content_28414478.htm

26 feb - 11 mar: 10-a Internacia Himalaja Renkontiĝo en Katmandu, Nepalo. *Nepala Esperanto-Asocio, G.P.O Box: 10518,

Kathmandu, Nepalo. tel.: +977-1-6209877. retpoŝto: nespa.1990@gmail.com aŭ luno1962@gmail.com.

(el

Esperanto

)

Redaktoro: Liu Zijia

--------------------------------------------------------------------------------

Marto 2013
[2013-04-02]
http://esperanto.china.org.cn/2013-04/02/content_28428142.htm

01-09: 20-a E-Korusa Semajno ĉe Pireneoj en La Bastide-sur-l'Hers, Francio, sub la gvido de eksterlanda korusestro. 5 horoj da taga kvarvoĉa kantlaboro, turismo, kulturo, koncerto, bona manĝo, ktp. adr.: Jorgos Esperanto - Mirevia, FR-11420 Lafage, Francio. TTT-paĝo: http://esperanto. ariege.free.fr; retpoŝto: tutpeko@aliceadsl.fr.

04-08: Intensa E-kurso en Herzberg (kun Popolaltlernejo en Osterode) en la Esperanto-Centro Herzberg am Harz, Germanio. adr.: Germana Esperanto-Centro/Interkultura Centro Herzberg, Grubenhagenstr. 6, DE-37412 Herzberg am Harz - la Esperanto-urbo, Germanio. tel.: +49-(0)5521-5983. retpoŝto: esperantozentrum@web.de.

04-11: Balkana Esperanto-Ski-Semajno en Sofio, Vitoŝa montaro. Skiado en la montaro, dormado en Sofio aŭ en la montaro laŭ financaj ebloj, gustumado de naciaj trinkaĵoj kaj manĝaĵoj, renkontiĝoj kun sofiaj esperantistoj. adr.: UPIEK, Bulv. Slivnica 204, BG-1202 Sofio, Bulgario. retpoŝto: lasto@mail.bg, kopio: lasto11@yahoo.co.uk.

07-11: Bibliaj Tagoj en Trento, Italio. Ekumenaj bibliaj tagoj kunigas kristanajn aŭ almenaŭ spirite malfermitajn esperantistojn por okupiĝo pri tekstoj el la Biblio, ekskursoj kaj ekumenaj rilatoj (katolika, protestanta, ortodoksa), kaj kantado i.a. el la ekumena kant- kaj preĝlibro Adoru. adr.: Stefan Lepping, Mellinstr.5, DE-59457 Werl, Germanio. retpoŝto: stefanlepping@gmx.de.

09-16: Mediteranea Esperanto-Semajno sur la Lazura Marbordo, St.-Raphael, Résidence Val d'Esquière, Les Issambres, Francio. Se ankoraŭ frostas en via regiono, venu al Mediteranea Maro, kie floras mimozoj kaj migdalarboj. Amika, familia etoso, belegaj pejzaĝoj, bona ripozo kaj lazura maro! adr.: Monique Prezioso, 92 allée des Harkis, FR-83700 Saint-Raphael, Francio. tel.: +33(0)4 94 83 06 88. retpoŝto: prezmoni@hotmail.com.

13-17: Kuba Esperanto-Renkontiĝo (KERo) en la feriejo Los Cocos, Santa Cruz del Norte, Kubo. Kunsido de la Komitato de KEA, klerigaj, fakaj, distraj, artaj kaj sportaj aranĝoj, diskoteko kaj ĉiutaga radioelsendo. adr.: Kuba Esperanto-Asocio, Apartado 5120, CU-10500 La Habana, Kubo. TTT-paĝo: xa.yimg.com/kq/groups/16043420/1888450534/name/kero2013_ub.pdf.

13-17: Bibliaj Tagoj kun Adoru en Strasburgo, Francio. Internacia ekumena renkontiĝo kun prelegoj pri Biblia temo, kantado kaj preĝado.

15-17: Junulara Esperanto-Renkontiĝo, JER en Győr, Hungario. JER estas la printempa aranĝo de Hungara Esperanto-Junularo. Krom diversaj amuzaj programoj okazos ankaŭ jarkunveno de la asocio. adr.: Hungara E-Junularo. TTT-paĝo: www.eszperanto.hu/hej; retpoŝto: hej@esperanto.hu aŭ sarolta.bago@gmail.com.

15-17: 73-a Regiona staĝo de Esperanto en Benoite-Vaux, Loreno, Francio. Originalan literaturon prezentos Anne Jausions. Kursoj por komencantoj kaj progresintoj. TTT-paĝo: http://esperanto.alsacelorraine.perso.neuf.fr; http://mulhouse.esperanto.free.fr.

15-17: 9-a Iberia Renkontiĝo en Madrido, Hispanio, meze de la Iberia Duoninsulo, kie renkontiĝos galegoj, valencianoj, katalunoj, leonanoj, portugaloj, manĉanoj ktp, uzante Esperanton. adr.: Hispana Esperanto-Junulara Societo (HEJS). TTT-paĝo: www.esperanto.es:8080/IberiaRenkontigho; retpoŝto: IRoMadrido2013@gmail.com.

16-18: Semajnfinaj Kursoj (A1-C1) kun ekskurseto en Herzberg/Harz, la Esperanto-urbo, Germanio.

25 mar-01 apr: Printempa Semajno Internacia (29-a PSI) en St. Andreasberg, Harz, Germanio. Programo kun prelegoj, ekskursoj kaj diversaj kursoj kaj vizito de la paska leporo. Infanoj kaj junuloj havas sian propran programon. TTT-paĝo: www.esperanto.de/psi; retpoŝto: psi@esperant.de.

27 mar-02 apr: Internacia Junulara Festivalo, IJF-2013 en Ostuni (Brindisi), en la suna suda Italio apud la maro. Tradicia kaj fama internacia aranĝo de eŭropa junularo. TTT-paĝo: http://iej.esperanto.it/ijf/2013/?lang=eo; www.facebook.com/events/149023481906924.

29 mar-01 apr: 6-a Mezorienta Esperanto-Kunveno en Erevano, Armenio. Renkontiĝo de esperantistoj el mezorientaj landoj. La vera Meza Oriento, belegaj urboj, bonega etoso. Homoj povas veni antaŭ aŭ post la kunveno kaj povas pasigi tempon en Armenio. Prelegoj, ekskursoj, artaj aranĝoj. TTT-paĝo: http://uea.org/vikio/La_sesa_Mezorienta_Kunveno_en_Armenujo_en_2013; retpoŝto: mezorienta.kunveno@gmail.com.

30 mar-01 apr: Valpurga Nokto - magia aventuro en la Harz-montaro, legendo de sorĉistinoj sur la monto Brocken en Germanio. E-kurso, kunveno kun la temo: "Harz-montaro kaj lokaj, regionaj legendoj", komuna kantado.

30 mar-01 apr: 4-a MEVO en Kvarnero, Kroatio. Marborda evento en Opatija/Abbazia. adr.: Orbis Pictus de Višnja Branković, Via Parini 5, IT-34129 Trieste, Italio. tel.: +39-040 767 875, +39-327 98 300 86 (IT), +385 995011912 (HR). retpoŝto: orbispictus@iol.it.

30 mar-06 apr: 4-a PRINTEMPE - Internacia renkontiĝo dum pasko denove en Dahlem-Baasem en la mezalta montaro Eifel, inter Kolonjo kaj Treviro (Trier), ne tro for de Francio, Luksemburgo, Belgio kaj Nederlando. TTT-paĝo: www.esperantoland.org/printempe/#printempe; retpoŝto: lu.esperantolandgmx.de.

(el

Esperanto

)

Redaktoro: Liu Zijia

--------------------------------------------------------------------------------

Aprilo 2013
[2013-04-03]
http://esperanto.china.org.cn/2013-04/03/content_28436878.htm

05-07: III-a Internacia Festivalo de E-Kanto, Recitado Kaj Oratora Konkurso en Karlovo-Sopot, Bulgario. Organizanto BEA, AISBulgario, IUK. adr.: prof. Boĵidar Leonov, p.k. 44, BG-4300 Karlovo, Bulgario. tel.: 033593933, 0885056469. retpoŝto: leonov@rozabg.com.

05-08: 1-a Indonezia Esperanto-kongreso en la kongresejo Wisma Abdi en Bogor, Indonezio. La indoneziaj esperantistoj esperas bonvenigi multajn eksterlandanojn. TTT-paĝo: https://sites.google.com/site/iek2013bogor/; retpoŝto: redakcio-ideo@googlegroups.com.

06-09: KEKSO en Rostock, Germanio. Renkontiĝo speciale por germanoj, kiuj ĵus komencis lerni Esperanton, aŭ kiuj tute ne parolas la lingvon. Tamen ankaŭ eksterlandanoj estas bonvenaj. retpoŝto: carl.bauer@esperanto.de

07-10: 67-a Kongreso de SAT-Amikaro en Ĉatoruso (Chateauroux), Francio. retpoŝto: satam.kongres67@free.fr.

08-13: 5-a Esperanto-Semajno en la kastelo de Nilvange, Francio. Kursoj por komencantoj, progresantoj, konversacia kurso, prelegoj, filmoj, ekskursoj ĉe la tri landlimoj de LU, FR kaj BE. adr.: Esperanto-Thionville kaj Franca Fervojista Esperanto-Asocio, Bernard Vivier, 25 boulevard du Jura, Saint-Nicolas-en-Forêt, FR-57700 Hayange, Francio. TTT-paĝo: www.esperanto-thionville.ass0.fr; retpoŝto: esperanto-thionville@laposte.net.

12-14: 3-a Esperanto-konferenco en Alikanto (Alicante) en Hispanio. Somero printempe en la mondfama mezmara urbo kun subtropika klimato. Esperanto, kulturo, librobazaro, feriado. adr.: Verde (Esperante) Vivi, Querstr. 11, DE 66287 Quierschied, Germanio. tel.: +49 171 6972721. retpoŝto: drfjd@web.de.

13: Tradicia renkontiĝo de esperantistoj, infanoj kaj loĝantoj apud la monumento de Zamenhof okaze de lia mortodatreveno en Bjalistoko, Pollando. adr.: Bjalistoka Esperanto-Societo. retpoŝto: esperanto.bialystok@ interia.pl.

13-14: 27-a Konferenco de Rusia Esperantista Unio, REU, en Moskvo. TTT-paĝo: www.reu.ru/kalendaro/informletero/Konferenco%20de%20Rusia%20Esperantista%20Unio-27.

15-20: Lingvokursoj sur unua- kaj duagrada niveloj. adr.: Kvinpetalo, Esperanto-Centro, 4 rue du Bureau, FR-86410 Bouresse, Francio. tel.: +33(0)549034314. TTT-paĝo: www.kvinpetalo.org; retpoŝto: informoj@kvinpetalo.org.

18-22: 7-a Azia Kongreso de Esperanto en Jerusalemo, Israelo. Kvin-taga Esperanto-festeno kun riĉa soci-kultura programo kaj multaj ekskursoj en Jerusalemo kaj ĝia ĉirkaŭaĵo, kiu dum tiu sezono havas perfekte agrablan veteron. Temo: "Ekologio de paco - paca kunvivado de homo, medio kaj naturo". TTT-paĝo: www.esperanto.org.il/ak2013.html; retpoŝto: eli@esperanto.org.il.

20-27: 3-a PRINTEMPAS en Grezijono, Baugé, Francio. Intensaj kursoj sur tri niveloj kaj internaciaj KER-ekzamenoj B1, B2, C1, kunlabore kun ILEI, kun Stefan MacGill kaj Christophe Chazerein. adr.: Esperanto-kastelo Grezijono, Chateau de Grésillon, FR-49150 Saint Martin d'Arce, Francio. TTT-paĝo: http://gresillon.org/printempo; retpoŝto: kastelo@gresillon.org.

22-27: Staĝo pri tradukado kaj preparado al atesto pri supera lernado kun Brian Moon en Kvinpetalo, Francio.

27: 38-a Malferma Tago de la Centra Oficejo de UEA en Roterdamo, Nederlando. adr.: Universala Esperanto-Asocio, Nieuwe Binnenweg 176, NL-3015 BJ Rotterdam, Nederlando.

27-28: Printempa amikeca renkontiĝo Esperanta, en Ruse, Bulgario. Temo: "Ĉu esperantistoj estas saĝaj homoj?" adr.: Urba Esperanta societo "Libero", ul. Pliska 36, Ruse, Bulgario. retpoŝto: grethe@abv.bg.

27 apr-01 maj: 3-a PRINTEMPAS en Grezijono, Baugé, Francio. Seminario pri interkultura komunikado kun Radojica Petrović el Serbio.

29 apr-04 maj: Malkovro de la regiono Puatuo kun Caterine Cremer kaj Brian Moon en la Kulturcentro Kvinpetalo, Francio.

29 apr-09 maj: 25-a Aroma Jalto en Jalto, Ukrainio. Esperanto-festivalo, kies celo estas plialtigi la lingvonivelon de la partoprenantoj kaj konatigi ilin kun la belega naturo de Krimeo. adr.: Volodimir Hordijenko, p/k 35, UA-01133 Kiev, Ukrainio. TTT-paĝo: http://aromajalto.org.ua; retpoŝto: volodomir@ukr.net.

(el Esperanto)

Redaktoro: Liu Zijia

--------------------------------------------------------------------------------

Majo 2013
[2013-04-03]
http://esperanto.china.org.cn/2013-04/03/content_28438972.htm

03-05: 72-a Hispana Esperanto-Kongreso en Zaragoza, Hispanio. "Lingvo kaj sento", jen la temo kaj mot(iv)o de la kongreso, laŭ la difino de Esperanto farita de K. Kalocsay. adr.: Asocio "Frateco", Cadena 20, 1º-izquierda, ES-50009 Zaragoza, Hispanio. TTT-paĝo: www.esperanto.es/hef/index.php/kongreso; retpoŝto: kongreso@esperanto.es.

03-05: 46-a Esperanto-Seminario en Hukui, okcidenta parto de Japanio. Kursoj de Esperanto en 5 klasoj. adr.: ES-46 ĉe Japana Esperanto-Instituto, Sinzyuku-ku Waseda-mati 12-3, JP 162-0042 Tokyo-to, Japanio. retpoŝto: sem@jei.or.jp.

04-11: FRINGOJ por infanoj en Grezijono, Francio. Ferio-semajno por infanoj 8-17-jaraj, akompanataj de siaj instruistoj aŭ gepatroj.

04-11: 65-a kongreso de IFEF kaj UFE en Artigues apud Bordozo, Francio. Temo: Rolo de la fervojoj en la disvolviĝo de la moderna mondo. adr.: AFCE 9 rue de Chateau-Landon, FR-75475 Paris, Francio. retpoŝto: jeanripoche@wanadoo.fr.

08-12: Printempa BARO 2013 (inkluzive Ĉieliron, la 9-an de majo). Renkontiĝo en Bad Münder, meze inter Hameln kaj Hannover, Germanio. Semajnfino en freŝa aero, kie oni povas promeni, komune kuiri kaj ludi. tel.: +49-(0)1577-4273240. TTT-paĝo: www.krokodilo.de/baro/baro.php; retpoŝto: andim@gmx.li.

09-12: 59-a Studsesio en Herzberg, Germanio. Klerigkurso kun prelegoj, ekskurso al Brocken.

10-12: Sveda Esperanto-Kongreso en Karlstad, Svedio. Nacia sveda kongreso de SEF, KELI, ILEI, Eldona Societo E-ista. Temo: Lingvaj rajtoj. Prelegoj kaj diskutoj pri interreta strategio. Mendilo en la retejo. TTT-paĝo: http://esperantosverige.se/portalen-svespkon; retpoŝto: info@esperantosverige.se.

10-12: Brita Kongreso 2013 en Ramsgate, Britio. Duonpreza kotizo por eksterlandanoj. adr.: EAB, Esperanto Association of Britain, Esperanto House, Station Road, Barlaston, Stoke-on-Trent ST12 9DE, Britio. tel.: +44(0)1782 372141. TTT-paĝo: www.britakongreso.org; retpoŝto: eab@esperanto.org.uk.

10-12: 1-a printempa renkontiĝo en Sarlando, Loreno kaj Luksemburgo - (Esperante) vivi la 3-landan realon. Esperanto, kulturo, librobazaro, feriado.

12-14: 5-a Junulara Seminario en Harbino, Ĉinio. Temo: "Amo kaj amikeco inter homoj". adr.: Prof. Song Ping, No. 111. Songshan-lu, Nangang-qu, CN-150090 Harbin, Ĉinio. retpoŝto: songheshu@126.com; 913768576@qq.com.

17-19: PEKO - Printempa Esperanto-Kunveno en Namuro, Valonio (Belgio). Superba semajnofino kun ampleksa programo: kursoj, ludoj, koncerto, ekskurso. adr.: Doumont Valère, rue de Velaine 114/4, BE-5060 Sambreville, Belgio. TTT-paĝo: www.esperanto-wallonie.be/?q=eo/node/500; retpoŝto: doumontvalere@yahoo.fr.

17-20: 90-a Germana Esperanto-Kongreso en Nürnberg, Germanio, kaj festo okaze de la 125-jara jubileo de la Nurenberga Esperanto-grupo. adr.: Esperanto-Nürnberg (Sabine Hauge), Moritzbergstr. 37, DE-90482 Nürnberg, Germanio. TTT-paĝo: http://www.esperantonuernberg.de/e/de/898686/main/gekextern; retpoŝto: esperantonord@googlemail.com.

18-20: 10-a MEKARO - Mez-kanada renkontiĝo de Esperanto en Otavo, Ontario, Kanado. Turisma amikeca semajnfino. Vizitoj kaj komunaj manĝoj en restoracio. adr.: Esperanto-Societo Kebekia, kunlabore kun Otava Esperanto-Rondo. TTT-paĝo: www.mekaro.ca/Bonvenon.html; retpoŝto: info@esperanto.qc.ca.

25-26: 61-a Kongreso de Esperantistoj en Kansajo, en la Civitana Domo en la urbo Wakayama, Japanio. retpoŝto: oficejo@epa.jp.

31 maj-5 jun: Interamikiĝa Evento memore al la 90-jara datreveno de la fondiĝo de Esperanto-Populariga Asocio (EPA) en Kameoka kaj Ajabe, Japanio. TTT-paĝo: www.epa.jp; retpoŝto: oficejo@epa.jp.

(el Esperanto)

Redaktoro: Liu Zijia

--------------------------------------------------------------------------------

Ĉina Esperanto-Ligo
[2013-05-10]
http://esperanto.china.org.cn/2013-05/10/content_28783064.htm

Ĉina Esperanto-Ligo

Fondita en 1951, aliĝis al UEA en 1980.

Prezidanto: Chen Haosu

Membroj: 1144

Organo: El Popola Ĉinio, www.china-report.com; La Mondo (12 n-roj). Red.

adreso: p/a ĈEL

Libroservo: p/a EPĈ

Adreso: P.O. Kesto 825, 100037 Beijing, t.of.: (010) 6832 6682, lamondo@163.com

Retejo: http://www.espero.com.cn

(el uea.org)

Redaktoro: Xie Ruifeng

--------------------------------------------------------------------------------

Ĉilia Esperanto-Asocio
[2013-05-10]
http://esperanto.china.org.cn/2013-05/10/content_28783615.htm

Ĉilia Esperanto-Asocio

Fondita en 1978, aliĝis al UEA en 1979.

Prezidanto: José Antonio Vergara Olavarría

Adreso: Casilla 231, 334-900-1 Curicó, t.of.: (09) 94 73 462, informaciones@esperanto.cl

Retejo: http://www.esperanto

(el uea.org)

Redaktoro: Xie Ruifeng

--------------------------------------------------------------------------------

Ĉeĥa Esperanto-Asocio
[2013-05-10]
http://esperanto.china.org.cn/2013-05/10/content_28783656.htm

Ĉeĥa Esperanto-Asocio

Fondita en 1969, aliĝis al UEA en 1970.

Prezidanto: Vladimír Dvořák

Membroj: 780

Organo: Starto (4 n-roj). Red. adreso: Miroslav Malovec, Bosonožská 15, CZ-625 00 Brno

Libroservo: náměstí Míru 1, CZ-586 02 Svitavy

Adreso: náměstí Míru 1, 586 02 Svitavy, cea@esperanto.cz

Retejo: http://www.esperanto.cz

(el uea.org)

Redaktoro: Xie Ruifeng

--------------------------------------------------------------------------------

Ĉadia Esperanto-Asocio
[2013-05-10]
http://esperanto.china.org.cn/2013-05/10/content_28783743.htm

Ĉadia Esperanto-Asocio

Adreso: B.P. 4573, N'Djaména, esperanto_tchad@yahoo.fr

(el uea.org)

Redaktoro: Xie Ruifeng

--------------------------------------------------------------------------------

Association Nationale d'Esperanto au Burundi (ANEB)
[2013-05-10]
http://esperanto.china.org.cn/2013-05/10/content_28783831.htm

Association Nationale d'Esperanto au Burundi (ANEB)

aliĝis al UEA en 2008.

Prezidanto: Jérémie Sabiyumva

Membroj: 95

Adreso: B.P. 170, Rumonge, ane_bur@yahoo.fr

(el uea.org)

Redaktoro: Xie Ruifeng

--------------------------------------------------------------------------------

Etnismo
[2013-05-10]
http://esperanto.china.org.cn/2013-05/10/content_28784377.htm

Internacia Komitato por Etnaj Liberecoj (IKEL; 1978, kunlaboranta kun UEA): p/a Alain Favre, Chemin des Lys 4, 1010

Lausanne

, Svislando, retejo:

ikel.stel.net

, retadreso: afavre1@hotmail.com. Membro: 140. Konto: ikel-y ĉe UEA. Celo: Kolekti kaj diskonigi informojn pri etnaj grupoj kaj forigi diskriminacion inter ili.

Redaktoro: Niu Xueqin

--------------------------------------------------------------------------------

Ekumenismo
[2013-05-10]
http://esperanto.china.org.cn/2013-05/10/content_28784485.htm

Tutmonda Ekumena Ligo (TEL; 1985) Mary Thenguvila, Odos Rodou 5, GR-11252 Athina, Grekio. Tel.: (02) 1 0 867 48 73. Organo: Ekumenismo (4 n-roj).

Redaktoro: Niu Xueqin

--------------------------------------------------------------------------------

Evangeliismo
[2013-05-13]
http://esperanto.china.org.cn/2013-05/13/content_28808362.htm

Kr

istana Esperantista Ligo Internacia

(KELI; 1911, kunlaboranta kun UEA): p/a Pavel Polnicky, Na Vinici 110/10, 290 01 Poděbrady II, Ĉeĥio, tel.: 325 615 651; retejo:

www.chez.com/keli/

, retadreso: cea.polnicky@quick.cz. Membro：350. Celo: Ligi evangeliajn esperantistojn; kontaktigi kristanojn el diversaj landoj kaj eklezioj; diskonigi la Evangelion inter esperantistoj. Prez.: Philippe Cousson. Organo:

Dia Regno

(6 n-roj).

Redaktoro: Niu Xueqin

--------------------------------------------------------------------------------

Eŭropa agado
[2013-05-13]
http://esperanto.china.org.cn/2013-05/13/content_28808410.htm

Eŭropa Esperanto-Unio

(EEU): Avenue Louise 405, bte-9, BE-1050 Bruxelles, Belgio. Retadreso: eeu@europo.eu; retejo: www.europo,eu. Celo: Kunlabora organizaĵo de la landaj asocioj de UEA en EU. Diskutlisto: groups.google.com/group/asembleo-eeu. Organo:

Eŭropa Bulteno

. Retejo: remush.be/bulteno.

Eŭropo Demokratio Esperanto

(EDE; 2003, kunlaboranta kun UEA ekde 2006): 8 rue de Cotte, FR-75012 Paris, Francio. Tel.: 01 43 46 60 47; retadreso: kontakto@e-d-e.org; retejo: www.demokratio.eu. Celo: Politika movado, organizita kiel partio, por plidemokratiigo de Eŭropa Unio i.a. per uzado de Esperanto.

Asocio por Eŭropa Konscio

(AEK): p/a Zlatko Tišljar, Besednjakova 1, SI-2000 Maribor, Slovenio; tel. / telefakso: (041) 284404; retadreso: zlatko.tisljar@siol.net.

Redaktoro: Niu Xueqin

--------------------------------------------------------------------------------

Esperantistoj, Esperanto, merkatiko kaj ni
[2013-05-21]
http://esperanto.china.org.cn/2013-05/21/content_28888813.htm

Respondas Dennis Keefe

Dum la lasta jaro mi verkis plurajn artikolojn por

La Ondo de Esperanto

(LOdE) pri temoj de merkatiko, kiuj speciale rilatas al Esperanto – ne al la lingvo mem, mi substreku – sed al informado pri ĝi, kaj al ĝia disvastiĝo. Tiuj artikoloj estigis pli ol cent komentojn en la retejo

La Balta Ondo

. En ĉi tiu artikolo, post mallonga resumo de la kvin artikoloj, mi pli detale priparolos la reagojn de pluraj komentantoj.

La unua artikolo rakontas pri la Teorio de disvastiĝo de novaĵoj de Everett Rogers (LOdE, 2012, №4, p. 10-11). Ĝi montras, kiel novaj ideoj kutime malrapide ekakceptiĝas tra diversaj tavoloj de la socio. Esperanto, laŭ la difino de Rogers, estas nova ideo.

La dua artikolo utiligas la saman teorion, por montri ĝuste kiaj metodoj plej sukcesas por plirapidigi la publikan akceptadon de novaj ideoj (LOdE, 2012, №5, p. 10-11).

La tria artikolo montras, ke eksperimentado ludas gravan rolon en la sukceso de informado- kaj reklamo-kampanjoj (LOdE, 2012, №6, p. 16). Eĉ unu el la plej sukcesaj reklamaj kampanjoj en la historio, tiu de la vakero Marlboro, troviĝis hazarde, per eksperimentado; ĝi ne estis antaŭplanita.

La kvara artikolo adresas la ofte konstatitan paradokson de la bona ideo kiu mortas, ĉar, kvankam bone kaj eĉ entuziasme akceptita de Grupo I kaj Grupo II, la nova varo, servo aŭ ideo NE estas alproprigata de Grupo III, la decidantoj en organizoj, firmaoj kaj registaroj (LOdE, 2012, №8-9, p. 14-15).

La kvina kaj lasta artikolo, pritraktas ĝeneralan modelon, nomatan KKM, de la influoj kaj la decidoproceso de homoj kiuj aĉetas varojn aŭ kiuj ekakceptas novajn ideojn (LOdE, 2013, №3, p. 3-5).

Kun tiu resumo en nia menso, ni nun ekrigardu kelkajn esperantistajn komentojn je miaj artikoloj pri merkatiko aplikata al Esperanto. Por tiuj legantoj, kiuj volas legi la originalajn komentojn, mi aldonas la fonton (la komentanto, la artikolo, la komento-numero) inter krampetoj. Ekzemple, (BELOV 5,8), indikas, ke sinjoro BELOV komentis pri la artikolo 5, en la komento-numero 8.

Ni komencu per unu el la fruaj komentoj, tiu de la esperantisto Haruo, kio helpos al ni pli bone kompreni la Teorion de disvastiĝo de novaĵoj. En sia komento, Haruo substrekas, ke la Teorio de Rogers, kiel mi prezentis ĝin en la artikolo, tro emfazas la nocion grupo, kaj ne prikonsideras, ke la akceptado de novaĵo estas ĉiam individua ago (ROSS 1,5). Haruo pravas, ke en mia artikolo mankas klarigo pri tio, kio okazas individue, tamen en la teorio de Rogers estas abunde pritraktata tiu fenomeno.

La ĉefa konkludo de Rogers estas, ke la individua decido-proceso estas longedaŭra, eĉ tre longedaŭra, kaj kelkfoje bezonas jarojn, se la novaĵo estas psikologie kaj socie kompleksa – ĝuste tia Esperanto estas. Sekve de tiu principo, esperantistoj devas laŭeble eviti la tro rapidajn, altrudajn, dekminutajn provojn tuj konvinki homojn pri la avantaĝoj de Esperanto. Multe da homoj, kiuj eklernas nian lingvon, jam pensis pri tio dum monatoj aŭ eĉ jaroj.

Ni memoru tamen, ke la individua decidoprocezo estas trajto de homoj, sed grupo-decido estas trajto de organizoj. La decido-proceso de firmaoj, organizoj, asocioj kaj registaroj estas ĉefe grupa, speciale kiam la akiro de io nova estas multekosta aŭ riska. Esperanto estas riska por la plejparto de organizoj. Ron enmetas tiun ideon pri la diferenco de registaroj rilate la decidon elekti lingvon en la instruo-sistemo (GLOSSOP 1,6). La esperantistoj profitos je klara distingo inter individuaj decidoj kaj grupo-decidoj. Intermiksi la du tre malsamajn alirojn povas bremsi nian agadon. Tiurilate, la konsilo de Roland pri premgrupoj estas pensiga (SCHNELL 1,26).

Multe da komentantoj tuŝis la tre gravan, kernan temon de merkatiko nomatan segmentado, tio estas, la klasifikado, elektado kaj celumado de subgrupoj por informi, reklami aŭ varbi pri nia lingvo (SLAVERO 1,18; MARCUS 1,45; VOS 3,1; BELOV 4,3; KIRILL 4,6). Jerome levas la interesan demandon, ĉu estas subgrupoj en Grupo I (VAŜE 1,49). Segmentado ege gravas. Estas fundamenta fakto, ke esperantistaj organizoj ne povas kaj ne devas celumi ĉiujn per mesaĝo pri Esperanto. Eĉ la plej potencaj firmaoj, kiaj Coca Cola aŭ Procter kaj Gamble, neniam faras tion.

Segmentoj, celgrupoj diferenciĝas de unu lando al alia. Kelkfoje tiun bazan principon de merkatiko esperantistoj ne bone komprenas. Multe da estroj de niaj movadoj parolas, kvazaŭ la tuta mondo pensus same. Marcus de Brazilo bone komprenas tian miskomprenon, dirante, responde al Laszlo de Hungario: "Do ŝajnas ke hungarie la aferoj estas ege malsamaj ol brazile!" (MARCUS 1,45, TOTH 1,34). Merkatikistoj neniam dirus samideanoj, sed similideanoj aŭ eĉ malsimilideanoj. Homoj ne identas, kaj se ni supozus, ke ĉiuj estas samaj, tio povus malhelpi efikan komunikadon.

Ne eblas fari ĝeneralan strategion por informi pri Esperanto en ĉiuj landoj samtempe, ĉar en ĉiu lando la kvanto da homoj kiuj aŭdis pri Esperanto varias (inter 1 elcento kaj kelkdek elcentoj), kaj la pensoj kiujn tiuj homoj havas estas malsamaj. Por komuniki efike, oni devas scii tion, kion la alkomunikato jam scias pri la afero. Tio rilatas al celgrupo de uzantoj; tio rilatas al la celgrupo da informatoj.

Multe da legantoj prikomentis la naturon kaj la trajtojn de Grupo I, la pioniroj de la Teorio de disvastiĝo, ĉar estas ĝuste tie, kie Esperanto nun troviĝas, kaj kie ni havos multe pli da sukceso rilate informadon, reklamadon kaj varbadon. Roland lanĉas la diskutadon tiurilate pridemandante pri la celgrupo de Linukso-uzantoj, kaj OpenOffice-uzantoj (ROTSAERT 4,7). Tiu pensfadeno altiris kelkajn interesajn rilatajn komentojn de Lu, Kirill, Valdas, kaj Edmundo (WUNSCH-ROLSHOVEN 4,8; KIRILL 4,9; BANAITAS 4,11; kaj EDMUND 4,16). La disvastiĝo de Linukso povas esti fruktodona fonto de ideoj por esperantistoj. Mi pensas, ke la plej interesa komento estis tiu de Valdas (BANAITAS 4,11), kiam li rimarkigas, ke laŭ Vilhelmo Lutermano, Linukso estas la "Esperanto de komputiko". Tia frazo povas esti ege valora en niaj informo-kampanjoj.

Krom Linukso-uzantoj kiel celgrupo, multe da komentantoj priskribis aliajn, eventualajn, taŭgajn celgrupojn. En Germanio Lu parolas pri la avantaĝoj elekti celgrupon da gejunuloj inter la aĝoj de 12 kaj 14 jaroj, kaj eventuale aliajn junajn aĝojn (WUNSCH-ROLSHOVEN 1,8).

Pri alia celgrupo el Ĉinio venas tre interesa observo, ke en la urbo Xian lokaj esperantistoj aŭ estas enmigrintoj de eksterlando, aŭ enmigrintoj de aliaj provincoj de Ĉinio (ĈIELISMO, 1-22). La reaga komento de Vjaĉeslav konsentas kun tiu observo, kaj indas citi lin, "…jam eblas ensociiĝi pere de Esperanto, post migro en alian landon aŭ regionon eblas trovi la lokan grupon (kaj en iuj okazoj eĉ fondi tian grupon) kaj ekhavi la homajn kontaktojn, konatojn en la nova loko. Mi eĉ supozas, ke tiu apliko de Esperanto estas pli grava kaj ofta, ol la pli atentata rolo de edzperanto" (VAĈESLAV 1,23). Vladimir tiurilate konsentas plene, donante sian propran sperton (VLADIMIR 1,24).

Tiu celgrupo, enmigrintoj, tamen devas alfronti la nuntempan paradokson de la Esperanto-Movado, konvinke prezentitan de Zlatko, nome, ke la esperantistoj volas konservi Esperanton nur por si mem, kaj ke eĉ fervoraj esperantistoj, kvankam ili sonĝas pri iu fina venko, subkonscie ne volas tion (TIŜLJAR 4,12).

Irante al alia subtemo de la leganto-reagoj, ni trovas la praktikajn konsilojn de Mirejo rilate komunikadon. Ŝi bone klarigas, ke ŝi adaptas sian mesaĝon pri Esperanto al ĉiu individua celgrupo, ĉu estas la prezidento de Svislando, aŭ ĉu homo kiu parolas pri sia ĉiutaga utiligado de la pontlingvo angla (GROSJEAN 3,6).

Enirante la problemon de komunikado, Aleksandro MITIN bone komentas la problemon de komunikado de homoj kiuj apartenas al Grupo I kun homoj de postaj grupoj. Legu, ekzemple, lian komenton pri "verda oktopodo" (MITIN 2,1). Li faras ankaŭ tre utilajn komentojn pri la paradokso de la sukcesa komunikado de homoj de Grupo I, la nuntempaj esperantistoj, kun homoj de la sekvaj Grupoj II kaj III, skribante (mi alivortigos iomete): "post Grupo I al Esperanto sin turnu anoj de Grupo II. Sed ĉu la anoj de Grupo II aŭskultos hipiojn? Male: homoj de Grupo II preferas aŭdi seriozajn, sukcesajn homojn…" (MITIN 2,1). Ĝuste, Aleksandro, vi tuŝas alian komunikadan bremsilon de la Esperanto-Movadoj.

Kelkaj el la plej valoraj ideoj rilate al la teorio kaj strategio devenas de Didier, Lu, Cyrille, kaj Kirill. Pri la teorio, Didier prave atentigas, ke la nocio Transiri la Abismon de Geoffrey Moore pritraktas fizikajn, kadukajn teknologiajn ilojn, kiuj povas rapide eksmodiĝi, dum Esperanto ne suferas je tiaj difektoj kaj plu vivos (JANOT 4,5). Ni memoru tiun gravan distingon.

Kirill atentigas nin, ke necesas, ke niaj celgrupoj ekkonu Esperanton, sed tio ne sufiĉas (KIRILL 4,6). Bezonatas ankaŭ, ke celgrupanoj povu kontentigi siajn proprajn bezonojn. Pri tio Kirill havas aldonajn ideojn kiuj videblas en lia retejo.

Multe valoras trastudi kelkajn el la nocioj, prezentataj de Cyrille. La nocio "vendo-funelo" helpos al ni kompreni, kiom da laboro kaj kontaktoj ni devos fari por trovi novajn esperantistojn (HURSTEL 1,53). Li ankaŭ sugestas, ke ni informu grandskale, ĉar estas malfacile trovi ĝuste tiujn eventualajn esperantistojn de Grupo I. Tamen li skribas, per mesaĝo speciale por tiu grava subgrupo (2,12). Lu ankaŭ konsentas kun li pri tia disa komunikado (WUNSCH-ROLSHOVEN 2,10). Finfine, Cyrille kreis instruo-programon RATO, kiu povas signife kontribui al nia ilaro por la antaŭenigo de Esperanto.

Do, jen supre iom da resumado pri la komentoj, kiujn esperantistoj starigis pri la temo "Merkatiko kaj Esperanto". Inter tiuj komentoj troviĝas kelkaj bonaj, praktikaj ideoj kiuj povas helpi al Esperanto pli bone diskoniĝi, pli bone disvastiĝi. Ni ĉiuj scias, ke Esperanto estas ege bona ideo pro ĝia relativa facileco kaj ĝia neŭtraleco, interalie. Eble ni aŭskultu la vortojn de iu neesperantisto, la lingvisto Arika Okrent, kiu deklaras, ke en la mondo de planlingvoj ne mankas bonaj ideoj, sed mankas bona sistemo por informi homojn ekster iliaj komunumoj. Mankas, laŭ la vortoj de Arika Okrent, merkatiko (www.failuremag.com/feature/article/discouraging_words).

Do, por Okrent, la problemo estas ne la lingvo mem, sed la ĝusta informado, merkatiko.

Kaj mi finos per la fama demando de iuj el niaj karaj instruistoj de niaj element-lernejoj: Se arbo falas en la mezo de arbaro, kaj estas neniu apude por percepti tiun falon kaj bruon, ĉu ekestiĝas sono? Karaj esperantistoj, kiom da arboj ni faligos en nia tro alte ĉirkaŭmurita lingvo-arbaro, kaj kiom da homoj ekster nia komunumo aŭdos nin? Mi konsentas kun Arika Okrent pri tio, ke bona, eĉ perfekta ideo bezonas esti aŭdata, vidata, perceptata de ekstera publiko, do, ankaŭ merkatiko havas sian modestan rolon en la disvastiĝo de nia kara Internacia Lingvo.

Ni memoru antaŭ ĉio, ke Esperanto estas lingvo, kaj merkatiko havas nenion diri tiurilate. Merkatiko aplikata al Esperanto tuŝas nur la informadon, reklamadon kaj varbadon al ekstera publiko. Ke niaj respondeculoj pri informado kaj niaj movadestroj konstatu tiun fundamentan distingon.

Dennis Keefe

Universitato de Nankino, Ĉinio

la 10an de aprilo 2013

La artikoloj de Dennis Keefe pri Esperanto kaj merkatiko

1. Teorio de disvastiĝo de novaĵoj, aplikata al Esperanto (1)

La Ondo de Esperanto, 2012, №4.

2. Teorio de disvastiĝo de novaĵoj, aplikata al Esperanto (2)

La Ondo de Esperanto, 2012, №5.

3. La leciono de Vakero Marlboro kaj Esperanto

La Ondo de Esperanto, 2012, №6.

4. Transiri tiun damnindan verdan abismon!

La Ondo de Esperanto, 2012, №8-9.

5. Modelo pri la Konduto de Konsumantoj de Hawkins, Best kaj Coney, aplikata al Esperanto

La Ondo de Esperanto, 2013, №3.

Krome, en

La Ondo de Esperanto

aperis du pliaj tiutemaj artikoloj:

6. Lu Wunsch-Rolshoven. Kreskigi Esperantujon

La Ondo de Esperanto, 2012, №10.

7. Pascal Dubourg Glatigny. Rutino: la plej forta malamiko de esperanto

La Ondo de Esperanto, 2013, №1.

(el

La Balta Ondo

http://sezonoj.ru/2013/05/223keefe/)

Redaktoro: Niu Xueqin

--------------------------------------------------------------------------------

Zlatko Tišljar: Ni disvastigu Esperanton sekrete
[2013-05-24]
http://esperanto.china.org.cn/2013-05/24/content_28920796.htm

Ne indas propagandi por Esperanto – per tio oni nur fortimigas homojn, argumentas Zlatko Tišljar. Sed la esperantistoj ankaŭ ne enfermu sin en siaj propraj rondoj. Anstataŭe oni aktive partoprenu en internaciaj organizaĵoj kaj projektoj, uzante la lingvon en laboro por pli vastaj komunaj celoj. Tiuj, kiuj interesiĝas pri Esperanto, mem demandos pri ĝi, li asertas en sia artikolo.

Foto: Martin Schmitt CC BY

Mi prelegis en Zagrebo pri la Eŭropa lingva situacio kaj Esperanto. Kaj mi konstatis ke oficiale ĉie regas kontraŭstaro al Esperanto, ĉefe inter politikistoj, sciencistoj kaj instruistoj. Sed estas unu niĉo kie ni ĉiam pli bone sukcesas: en la eŭropaj monaj fondaĵoj.

Tre diversaj fondaĵoj disponantaj pri multega mono ĉiam pli ofte aprobas monon por projektoj elpensitaj kaj proponitaj de Esperanto-organizaĵoj kaj -entreprenoj. Ni kredis ke ankaŭ en tiu sektoro sufiĉos ke la decidantoj vidu Esperanton en la nomo de la projektproponanto, kaj ili aŭtomate malakceptos nian projekton. Kaj jen, feliĉe, ĉi tie ni malpravis. Se ni faras bonan projekton, ne ĝenas la decidantojn Esperanto en la nomo. Ili aprobas. Nuntempe diversaj Esperanto-organizaĵoj, -asocioj kaj -entreprenoj realigas dekon da projektoj, por kiuj estas aprobitaj ĉirkaŭ 2 milionoj da eŭroj.

Kaj interese, homoj kiuj rilatas kun la instancoj de EU pro realigo de tiuj projektoj, gajnas ĉiam pli da simpatioj kaj aŭtoritato en la strukturoj de EU-fondaĵoj. Ne nur ke jam tri organizaĵoj kun kvin esperantistoj membras en Multlingvisma platformo, kiun starigis Eŭropa Komisiono, sed esperantistaj gvidantoj de projektoj partoprenas en aro da komisionoj kaj laborgrupoj rilate la analizadon de la fondaĵoj. Kaj ili estas ĉie aktivaj, havas konstruinteresajn proponojn kaj kvalite kontribuas al la temoj tie traktataj. Ĉie tie la gravuloj kun kiuj ili kunlaboras, vidas en ili kvalitajn personojn kaj perdas antaŭjuĝojn pri tio ke esperantistoj estas fanatikaj propaganduloj kaj sektanoj.

Tio donis al mi ideon, kiu povus esti nova taktiko por antaŭenigi Esperanton.

Ni partoprenu organizite en diversaj agadoj internaciaj neesperantistaj, laŭ niaj kapabloj, kaj ĉie kie ni partoprenas ni ne hontu inter ni uzi Esperanton, sed ni neniam al aliaj diru ion ajn pri tio. Ili mem demandos. Kaj ni kondutu, kvazaŭ tio estas nia trezoro, kiun ni ne volonte dividas kun aliaj. Kiu lingvo estas tiu? Respondu: Esperanto, sed aldonu nenion plian. Se la interesiĝanto plu demandas, ĉiam respondu mallonge, kvazaŭ tio estas io via, kio la alian ne koncernas.

Per tiu konduto, ni provokas maksimuman scivolemon. Se ni partoprenas en tiuj neesperantistaj kunvenoj kiel fakuloj kiuj havas bonajn ideojn kaj proponojn por la celoj de la kunvenoj, la aliuloj kutime rimarkos ke ni estas utilaj por la celoj en kiuj ni laboras kune, ĉar niaj ideoj kaj kapabloj estas tre bonaj. Laŭ tiu maniero ni atingos multe pli ol per daŭra propagandado kaj laŭdado de Esperanto.

Por tiu taktiko estas evidente necese, ke en iuj internaciaj asocioj kaj projektoj partoprenu pluraj esperantistoj. Ununura ne povas paroli Esperanton kun si mem. Sed feliĉe ĝuste la eŭropaj projektoj estas ideala loko por tio, ĉar ili postulas ke en la projektoj partoprenu laŭeble multaj organizoj el diversaj landoj. Ekzemple en la projekto lingvo.info partoprenas naŭ partneraj organizoj, inter kiuj kelkaj estas esperantistaj, kaj tio donas la eblon por ĝuste tia konduto. Krome oni pagas nin por produkti ion kion ni mem elpensis, kaj kio almenaŭ flanke utilos al Esperanto.

Sed tia konduto estas uzebla ankaŭ en tre diversaj fakaj kaj aliaj internaciaj organizoj. Necesas nur iom da kunordigado. Ekzemple okaze de Unesko-konferenco ĉeestas tri aŭ kvar esperantistoj. Oni faru same. Oni ne reklamu Esperanton, oni ne konvinku la homojn nekonvinkeblajn, sed oni provoku almenaŭ ĉe iuj el ili scivolemon, kiu kondukos al meminteresiĝo. Dum la konferenco oni faru utilan paroladon fakan, kaj en paŭzoj oni babilu en Esperanto kun aliaj esperantistoj, en lokoj kie laŭeble multaj povas tion aŭdi.

La propagandistoj ĉiam aŭtomate provokas negativan rilaton ĉe homoj kiuj ĉiutage estas bombardataj per diversaj reklamoj. Al Esperanto ja aliĝas homoj ne pro nia propagando, sed tiuj kiuj hazarde mem trovis ke Esperanto estas por ili interesa.

Sekve, ne kaŝu Esperanton. Uzu ĝin kun esperantistoj en lokoj kie vi kunestas kun neesperantistoj, sed pri ĝi ne parolu se oni vin ne petas, kaj ĉiam nur mallonge, kvazaŭ vi ne ŝatus tiajn demandojn.

Zlatko Tišljar

(el

Libera Folio

)

Redaktoro: Niu Xueqin

--------------------------------------------------------------------------------

Junio 2013
[2013-05-27]
http://esperanto.china.org.cn/2013-05/27/content_28943964.htm

07-10: 108-a (!) Skota Kongreso de Esperanto en Linlithgow, Skotlando (inter Glasgow kaj Edinburgh). En agrabla etoso, kun bunta programo, inkluzive viziton al la histoririĉa Linlithgow-Palaco, la naskiĝejo de Maria Stuart, kaj krozeton sur la Unuiĝo-Kanalo. adr.: David Hannah, Tigh na Cnoc, Ardgay Hill, Ardgay, Sutherland IV24 3DH, Skotlando, Britio. tel.: +44 (0) 1863 766061. TTT-paĝo: http://www.skotlando.org/index.php/esperanto-events-eventoj; retpoŝto: dhannah559@hotmail.com.

11-22: 35-a Ĉebalta Esperantista Printempo en Mielno, Pollando. Prelegoj, filmoj, lingvoperfektigado por komencantoj kaj progresintoj, kantado, dancado, ekskursoj, naĝado, promenado ĉe la lago kaj maro. adr.: Pola Esperanto-Asocio, filio Gliwice, poczt. 21, PL-44-101 Gliwice, Pollando. TTT-paĝo: www.esperanto.cba.pl; retpoŝto: stanislaw.mandrak@gmail.com.

14-16: 12-a politika diskuto ĉe Balatono, internacia seminario pri lingvaj problemoj. Bonvenas politikemaj civitanoj por diskuti pri aktualaj politikaj temoj kaj la komunikadproblemo en la EU pro la manko de demokrate komuna lingvo. Aktivuloj de la internacia partio EDE (Eŭropo-Demokratio-Esperanto) raportos pri siaj laboroj kaj spertoj. Senkosta loĝado kaj sen partoprenkotizo, por ĝis 20 personoj en la domo! adr.: Mackó Jenő, Honved u. 20, HU-8226 Alsoors, Hungario. tel.: +36-20-3163619. TTT-paĝo: www.e-d-e.org/Invito-al-politika-diskuto-en; retpoŝto: eumacko@aol.com.

23: Koncerto de Interkant': Karmen en la Kulturcentro Kvinpetalo, Francio.

26 jun - 05 jul: NASK - Nord-Amerika Somera Kursaro en Raleigh, Norda Karolino. adr.: Ellen M. Eddy, 11736 Scott Creek Drive SW, Olympia, WA 98512, USA. tel.: +1-360-754-4563 (en Esperanto aŭ en la angla). TTT-paĝo: http://esperanto.org/nask; retpoŝto: eddyellen@aol.com.

29 jun - 03 jul Internacia Simpozio Apliko de Esperanto en la Profesia Agado, AEPA-2013 en Karlovo, Bulgario.

29 jun - 08 jul Roskilde-Festivalo 2013. Senpaga esperantista renkontiĝo en Danio dum la plej granda muzikfestivalo en Nord-Eŭropo, ĉe la urbo Roskilde, 35 km de Kopenhago. Antaŭ- kaj postfesto en Kopenhago. De la 9-a ĝis la 16-a de julio okazos KEF, Kultura Esperanto-Festivalo! TTT-paĝo: http://kef10.saluton.dk/; http://roskilde.festoklubo.dk/; http://www.dejo.dk; retpoŝto: kulturaesperantofestivalo10@gmail.com.

30 jun - 07 jul: Junulara Esperanto-Lernejo en Nyíregyháza-Sóstó, Hungario. Kurso por komencantoj kaj progresintoj kun eksterlandaj instruistoj. Posttagmeze kulturprogramoj, konkursoj, ludoj, konatiĝo kun la belega ĉirkaŭaĵo kaj vesperaj amuziĝoj. retpoŝto: enimyster@gmail.com.

(el

Esperanto

)

Redaktoro: Liu Zijia

--------------------------------------------------------------------------------

Julio 2013
[2013-05-28]
http://esperanto.china.org.cn/2013-05/28/content_28953120.htm

01-07: 3-a Internacia Esperanto-Semajno (IES-3) en Erevano, Armenio. Ekskursoj antaŭ kaj post IES-3. TTT-paĝo: www.area.am/?Lng=1&ID=12, retpoŝto: ies-3.armenio@area.am. Ekskursoj post IES-3: TTT-paĝo: www.area.am/?Lng=1&ID=11; retpoŝto: gajane.ae@mail.ru.

01-08: Rideto - Internacia Familia E-Tendaro, unua etapo de IET-3, Internaciaj Esperanto-Tagnoktoj en Tarhankut, Krimeo, Ukrainio. Artprogramoj por infanoj kaj plenaĝuloj: Esperanto-teatro "Improvizo", desegnofilma studio, pupteatro, metiejoj, kantoj, E-kursoj, vesperaj fabeloj. TTT-paĝo: http://jalto-esperantoklubo.org; retpoŝto: jefim@jaltoesperantoklubo.org.

02-04: La Religio kaj la Homaro. Seminario en Karlovo-Sopot, Bulgario.

05-07: Landa Fervojista Amika Esperanto-Renkontiĝo en Vác, 20 km norde de Budapeŝto, Hungario. adr.: Esperanto-grupo Danubkurbiĝo. retpoŝto: kastelo@gresillon.org.

05-12: Internaciaj Esperanto-kursoj (niveloj A1-C1), rostadfesto - 7 jaroj de Herzberg - la Esperanto-urbo.

06-13: Turisma Semajno kun 23-a IEK de Esperantotur en Grezijono, Baugé, Francio. Tuttagaj ekskursoj per buso al la reĝaj kasteloj ĉe la rivero Luaro kaj historiaj vidindaĵoj de la regiono Anĵuo kun profesia esperantista ĉiĉerono.

06-14: 49-aj Baltiaj Esperanto-Tagoj (BET-49) en Utena, Litovio: studi problemojn de Esperanto-movado, elstarigi la nuntempajn ĉefajn taskojn de Esperanto-agado, interŝanĝi spertojn, perfektiĝi en Esperanto, enhavoriĉe pasigi la tempon. BET okazas ekde 1959 ĉiujare laŭvice en Latvio, Estonio, Litovio. adr.: Litova Esperanto-Asocio, p.k. 167, LT-44287 Kaunas, Litovio. poŝtel.: +370-687-12219 kaj +370-686-69875. tel.: +370-37-228616. TTT-paĝo: www.esperanto.lt; retpoŝto: litova.ea@mail.lt aŭ pjegorovas@takas.lt.

08-15: RA-8 (Renkontiĝo de Amikoj), 2-a etapo de IET-3, Internaciaj Esperanto-Tagnoktoj en Tarhankut, Krimeo, Ukrainio. Venu por ĝui la tempon inter esperantistoj, lerni Esperanton kaj sportumi. adr.: Katerina Arbekova, ul. Bluĥera. 24-28, RU-630064 Novosibirsk, Rusio. TTT-paĝo: www.ra.nsk.ru; retpoŝto: katka8@ngs.ru.

09-14: Kultura Esperanto-Festivalo, KEF - festivalo de la originala Esperanto-kulturo en Hillerod, norde de Kopenhago. TTT-paĝo: http://kef10.saluton.dk; retpoŝto: kulturaesperantofestivalo10@gmail.com.

12-18: Muzika staĝo kun familio Markov en Kvinpetalo, Francio.

12-18: Konferenco de ILEI. Temo: "Instruado de Esperanto al ĉiuj generacioj". Loko: la vilaĝo Sieber ĉe Herzberg am Harz - la Esperanto-urbo, Germanio. KER-ekzamenoj B2 kaj C1, ekskursoj al Goslar, Gottingen, Hannover. TTT-paĝo: www.ilei.info/novajxoj/unua_komuniko2013.php; www.ileikonferenco.esperanto-urbo.de.

12-20: Somera Esperanto-Studado - La 6-a renkontiĝo de lernantoj de lernu.net (sed ne nur de ili) en Martin, Slovakio. Antaŭtagmeze lernado, posttagmeze ekskursoj, prelegoj, manlaboroj, vespere amuziĝo. TTT-paĝo: www.ses.ikso.net; retpoŝto: petro@ikso.net.

13-20: 66-a Kongreso de IKUE (Internacia Katolika Unuiĝo Esperantista) en Kalwaria Zebrzydowska, Pollando. Krom la prelego oni planas pilgrimon/viziton al Kraków, Auschwitz, Kęty kaj Wadowice. adr.: Marija Belošević, Sveti Duh 130, HR-10000 Zagreb, Kroatio. TTT-paĝo: www.ikue.org; retpoŝto: ikuekongreso@gmail.com.

13-20: Art-Amatora Semajno en Grezijono, Baugé, Francio. Teatro, muziko, dancoj, kantoj kaj grafika esprimado posttagmeze, tri Esperantokursoj matene.

15: Posttendaro de IET-3 en Krimeo - maro, arbaro, montaro... adr.: E-klubo "Tero" en Jalta. retpoŝto: jefim@jalto-esperantoklubo.org.

15: SALO 8 - Somera Arbara Lernejo por ĝemelurbaj lernantoj en Herzberg, Germanio. KER-ekzamenoj B1, C1.

20-26: Internacia Esperanto-Konferenco (IEK'13) en Saint-Amand-Montrond, Francio. Temo: Esperanta muziko. adr.: Eric Laubacher, kasisto de OSIEK, 1 rue Louis - Antoine de Bougainville, FR-78180 Montigny-le-Bretonneux. TTT-paĝo: http://osiek.org/iek/index.php; retpoŝto: lkk@free.fr; TTT-paĝo: osiek.org/iek/IEK-2013-alighilo.pdf.

20-27: 98-a Universala Kongreso de Esperanto en Reykjavík, Islando. TTT-paĝo: http://uea.org/kongresoj/uk_2013.html.

20-27: MOJOSejo, alternativa semajno por junuloj en Grezijono, Baugé, Francio. Ekoturismo, prelegoj, diskutoj pri ekologiaj kaj ekonomiaj temoj posttagmeze, 3 Esperantokursoj matene.

22-26: Lingvokursoj sur la unua- kaj duagradaj niveloj kun Josée Lafosse kaj Rafael Mateos en la Kulturcentro Kvinpetalo, Francio.

28 jul -04 aŭg: 86-a Kongreso de SAT en Madrido, Hispanio. Socipolitikaj debatoj, kulturaj programeroj, koncertoj, teatraĵoj, vizitoj al Madrido kaj Toledo en Colegio Mayor San Juan Evangelista. adr.: Sennacieca Asocio Tutmonda, Asociación Izquierda y Esperanto - SATeH, Apartado de correos 8537, ES-28080 Madrid, Hispanio. TTT-paĝo: www.satesperanto.org/-2013-86-madrido-.html; retpoŝto: esperanto@nodo50.org.

(El

Esperanto

)

Redaktoro: Liu Zijia

--------------------------------------------------------------------------------

Aŭgusto 2013
[2013-05-30]
http://esperanto.china.org.cn/2013-05/30/content_28972576.htm

03-10: Internacia Junulara Semajno (IJS) en Tisza-tó, Hungario, ĉe belega lago en la orienta parto de Hungario. Amuza aranĝo kun bunta programo ĉefe por junuloj. TTT-paĝo: www.ijs.hu; retpoŝto: steleto@gmail.com.

03-10: Adriatika feriado en Prvić Luka (insulo Prvić, la insularo de Šibenik), Kroatio. Feria kaj turisma aranĝo kun Esperantaj programoj kaj vizitoj al naciaj parkoj. adr.: Dokumenta Esperanto-Centro, p.p. 79, HR-48350 Đurđevac, Kroatio. TTT-paĝo: www.ipernity.com/blog/112008/419950; retpoŝto: dec.kroatio@gmail.com.

03-10: 80-a Itala Esperanto-Kongreso en Castellaro apud San Remo. Io meze inter la kleriga parto de la UK kaj la ekskursoj de la UK (sed tre pli malmultekostaj), meksika festo, feriaj kluboj ĉe la maro, Mediteraneo kaj festivalo de Esperanto-muziko kun rimarkindaj junularaj partopreno kaj etoso. TTT-paĝo: http://kongreso.esperanto.it/80/?lang=eo.

03-10: 63-a Kongreso de KELI (Kristana Esperantista Ligo Internacia) en Svitavy, Ĉeĥio. Aliĝilojn kaj informojn petu de la sekretario de KELI. adr.: Pavel Polnicky, Na Vinici 110/10, CZ-290 01 Poděbrady, Ĉeĥio. retpoŝto: polnicky@quick.cz.

03-10: Festa Semajno por infanoj kaj familioj, post-REF en Grezijono, Baugé, Francio. Maskoj kaj manpupoj, ludoj, banado, manlaboroj, sporto, muziko kaj E-kursoj.

03-11: Amika rondo en N. Tagil en Niznij Tagil, Rusio. Renkonto, dediĉita al la festo-tagoj de la urbo. adr.: Larisa Kuzmenko, ul. Kushvinskaja 25-A, RU-622013 N. Tagil, Rusio. TTT-paĝo: www.amikaro.narod.ru; retpoŝto: klarisa8@yandex.ru.

06-16: Esperanto-turista marŝo "Milan Zvara" en Karpata montaro, Ukrainio. Esperantopiedmarŝo de la vilaĝo Dovhe (kie naskiĝis la fama slovaka esperantisto Milan Zvara, en la Zakarpata provinco) al la plej alta monto de Ukrainio Hoverla. Volodimir Hordijenko, p/k 35, UA-01133 Kiev, Ukrainio. TTT-paĝo: www.milanzvara.ukrainio.org.ua/; retpoŝto: volodomir@ukr.net.

10-17: Teatra Aktora Semajno en Grezijono, Baugé, Francio. Por amantoj de teatro originala en Esperanto; dezirantaj labori kun profesia aktoro kaj lerni iom pri teatro kaj verkado de teatraĵo.

10-18: FESTO-2013 en Kelmis (apud Aachen), en la eksa Neutral-Moresnet, Belgio. La renkontiĝo okazos meze de la neordinara memoraĵplena loko, ĉar temas pri la teritorio de la iama proklamita Esperantoŝtato Amikejo. TTT-paĝo: http://alesk.eu/festo2013.

19-26: 69-a IJK, Internacia Junulara Kongreso en la Kibuco Afikim (proksime de la Lago de Galileo), Israelo. La temo tuŝos interalie la manierojn kunvivi kun la naturo en harmonio, kaj kritike rigardos la ekologiajn progresojn en diversaj landoj. TTT-paĝo: www.esperanto.org.il/ijk2013.html; retpoŝto: eli@esperanto.org.il.

28 aŭg - 03 sep: 79-a Internacia Kongreso de Blindaj Esperantistoj en Obzor, Bulgario. Por esperantistoj kun viddifektoj kaj iliaj geamikoj, por ĝui la veluran maron kaj priparoli gravajn aferojn (E-movado inter blinduloj). adr.: Dimo Penev Dimov, ĴK Mladost, bl. 109, vh. 6, ap. 1, BG-9027 Varna, Bulgario. TTT-paĝo: http://libe.narzan.com; retpoŝto: dimodimov19@gmail.com.

(el

Esperanto

)

Redaktoro: Liu Zijia

--------------------------------------------------------------------------------

Dao De Jing De Laŭzi tra Wang Chongfang
[2013-06-25]
http://esperanto.china.org.cn/2013-06/25/content_29225070.htm

----Recenzo pri

Dao De Jing de Laŭzi

esperantigita de Wang Chongfang

Eugene de Zilah

Prezenti la

Dao De Jing

-on estas kvazaŭ enpuŝegi jam malfermitan pordon. Ŝajne la

Dao De Jing

estas universale konata, same kiel la

Evangelio laŭMateo

, aŭ la

Sankta Korano

. Temas pri relative mallonga (ĉirkaŭ 80-paĝa, 5000-ideografiaĵa) saĝo-teksto, verkita antaŭ pli ol 2000 jaroj. Sed tiu saĝo-teksto elmetas pli da ambigueco, ol iu alia. La ambiguaĵoj komenciĝas jam en la titolo ŝajne netradukebla de la verko. Kion alian ol netradukeblon ilustras la fakto, ke en preskaŭĉiuj etnaj lingvoj la verko estas konata per pli-malpli lerta transskribo de la ĉina titolo, pinjine:

Dao De Jing

1? Oni ofte parolas, por eviti tiun ĉi malfacilaĵon en la titolo-traduko, pri La Libro de Laozi, aŭ pri La Laozi. Ĉi tio eblas, ĉar la Maljuna Majstro (“lao zi” signifas tion ĉi) verkis, aŭ pli bone dirite: “diktis”, nur unu libron, en kiun li enmetis sian tutan saĝon.

La malfacilon traduki la titolon de

Dao De Jing

, Étiemble (eble la plej fama franca ĉinologo) klarigas jene:

“Laŭ la ĉina sintakso, la tri vortoj kiuj ĝin konsistigas povas konstruiĝi laŭ du manieroj:

— ‘tao’ [dao] kaj ‘tö’ [de] estas sur la sama logika ebeno, kaj komplementoj determinaj de la vorto ‘king’ [jing];

— ‘tao’ [dao] estas determina komplemento de ‘tö’ [de], kiu ĉi siavice estas determina komplemento de ‘king’ [jing].

Laŭ adopto de la unua aŭ de la alia hipotezo, same korekta la unua kiel la alia el gramatika vidpunkto, oni do ekhavas:

— la ‘king’ [jing] de la ‘tao’ [dao] kaj de la ‘tö’ [de], aŭ

— la ‘king’ [jing] de la ‘tö’ [de] de la ‘tao’ [dao].

Tio ĉi, eĉ sen ajna scipovo de la ĉina, povas signifi, evidente, nur du ideojn ege malsamajn”.

Se ni do tradukas ‘jing’-on per ‘klasikaĵo; ‘de’-on, per ‘virton’ kaj ‘dao’-on, per “vojo”, ni havus du eblajn titolojn por la libro de Laozi: Klasikaĵo pri la Vojo kaj la Virto, kaj Klasikaĵo pri la Virto de la Vojo. Wang Chongfang hezite proponas la esperantan titolon: Klasikaĵo pri la Taŭo kaj Ĝia Virto, sed uzadas nur la tradician ĉinan titolon:

Dao De Jing

, pro la nedifineblo de la vortoj ‘dao’ kaj ‘de’. Mi faru do same!

Sed kial la bele prezentita esperantigo de

Dao De Jing

estas tiel dika, 419-paĝa? Nu, tial ke ĝi estas kompleta verkaĵo por ĉiuj, eĉ por erudiciuloj. La plejparto de la tradukaĵoj de filozofiaj klasikaĵoj estas dulingvaj; tio ĉi estas nepra kondiĉo de ilia erudicia uzebleco. Kaze de la tre arkaia teksto de

Dao De Jing

, du lingvoj ne sufiĉas, ĉar la originala teksto estas verkita en lingvo fakte malsimila al la klasika mandarina lingvo, kaj ne estas komprenebla sen antaŭa studado. En la tradukaĵo de Wang Chongfang, ni do trovas tri skribitajn lingvojn: la esperantan, la originalan (kiu sekvas la tekston establitan de Wang Bi2 dum regado de la Wei-dinastio (220 – 265 pK) kaj la mandarenan.

Pro mia nescio de la ĉina, mi ne estas fake kompetenta por recenzi la tradukaĵon de Wang Chongfang; tamen mi havas kun

Dao De Jing

pli ol kvindek-jaran spiritan kontakton: kontakton de amatoro, de homo, kiu amas tiun ĉi saĝo-tekston, kiu ĝin legadas, ĝin pridiskutadas kun siaj intimuloj, kiu petas de ĝi konsilojn por sia ĉiutaga vivo. Koncepte, mi ja havas sufiĉe solidan kaj tre belan ‘idolon’ de

Dao De Jing

en mia menso. Mi povas nur kompari la esperantan version tra Wang Chongfang al tiu ĉi koncepta mensobildo.

Mi ekridetas legante la unuan piednoton, sub la unua ĉapitro, de la ĉina erudiciulo:

“Mi preferas la formon ‘Taŭo’ al ‘Tao’, kvankam la dua estas akceptita de Plena Ilustrita Vortaro de Esperanto, ĉar la unua formo estas fonetike pli proksima al la ĉina vorto ‘dao’. Se mi prenus la formon ‘Tao’, laŭ la Esperanta gramatiko ĝia radiko devus esti ‘Ta-’ kaj ‘-o’ estus ĝia finaĵo, tio evidente ne estus preferinda. (p. 61)

Evidente... tio ĉi memorigas al mi mian ŝokiĝon, kiam mi vidis aperon de kripligitaj radikoj en PIV, kaj pruvas, jam antaŭ la legado de lia libro, la seriozecon de la erudiciulo Wang Chongfang. La internacia radiko evidente ne estas “ta”, sed “tao”. Kian kompreneblan internaciecon povus havi la vortoj “taa”, “taisto”, “taismo”, “taeco”? Cetere, PIV ne kuraĝas listigi ilin; ĝi listigas “taoisto”-n kaj “taoismo”-n devenintaj de “Tao/o”. Se do la erara formo “Ta/o” ne malaperas en la fama vortaro, ni sekvu la ĉinan erudiciulon, kaj havu “taŭismo”-on, “taŭisto”-on kaj “taŭa”-on, kiuj, kvankam malhavante internaciecon, estas almenaŭ logikaj. Eble ne tro ĝenos, ke “taŭo” estas ankaŭ la nomo de la 19a litero de la greka alfabeto, tre uzata ankaŭ en sciencoj.

Dum mia plenkreskula vivo, mi ofte estis devigata ripeti maksimon de

Dao De Jing

, venantan el la franca traduko farita de J.-J.-L. Duyvendak: “savoir qu’assez est assez est avoir toujours assez”, kies laŭvorta esperantigo estas: “scii ke sufiĉe estas sufiĉe, estas ĉiam havi sufiĉe”. Mi memoras pri mia ridanta edzino, kiu ĝin citas svingante 100-graman ladskatolon da moruo. Tiu ĉi maksimo troviĝas en la 46a ĉapitro de

Dao De Jing

. Mi do elektis tre subjektive tiun ĉi ĉapitron por iel taksi, per komparo al du franclingvaj kaj unu hungarlingva tradukaĵoj, la rezulton de la traduklaboro de Wang Chongfang.

Jen do, kiel eble plej laŭvorta esperantigo de tiu 46a ĉapitro el la franca de J.-J.-L. Duyvendak3:

“Kiam la imperio posedas la Vojon,

oni eljungas la rajdĉevalojn por (havi)ilian sterkon.

Kiam la imperio ne posedas la vojon,

oni bredas la batalĉevalojn en la antaŭurboj.

Ne ekzistas pli granda eraro ol aprobi la dezirojn.

Ne ekzistas pli granda malfeliĉo ol ne scipovi havi sufiĉe.

Ne ekzistas pli granda kulpo ol la deziro akiri.

Ĉar scii ke sufiĉe estas sufiĉe, estas ĉiam havi sufiĉe. (p. 111)

La sama 46a ĉapitro, el la franca de Liou Kia-Hway4:

“Se la mondo estsas sur bona vojo,

oni eljungas la rajdĉevalojn por sterkadi la agrojn.

Se la mondo ne estas sur la bona vojo,

la batalĉevaloj pululas en la antaŭurboj.

Ne ekzistas pli granda krimo ol aprobi siajn dezirojn.

Ne ekzistas pli granda malfeliĉo ol ne scipovi kontentiĝi.

Ne ekzistas pli granda eraro ol voli ĉiam akiradi.

Tiel, kiu scipovas kontentiĝi, tiu estas ĉiam kontenta.” (p. 49)

Mia preferata versio pro la beleco de poezia lingvaĵo estas la hungara de Weöres Sándor5 surbaze de la proza tradukaĵo de TŐKEI Ferenc:

“kiam subĉiele ekzistas la vojo:

la ĉevaloj sterkadas la teron;

kiam subĉiele forestas la vojo:

sur la kampoj paŝtiĝas batalstalonoj.

Ne estas pli granda sortobato,

ol la sufiĉon ne koni,

ankaŭ ne pli granda danĝero,

ol la klopodo akiri.

Tial:

Tiun kiu kontentiĝas per la sufiĉa,

nepras nomi kontenta.”

(

el hungarlingva PDF-aĵo reta

)

Ni retrovas tiun saman 46-an ĉapitron en la libro de Wang Chongfang jene:

“Kiam la mondo estas regata laŭ la Taŭo,

La militĉevaloj estas uzataj en terkulturado.

Kiam la mondo estas regata kontraŭ la Taŭo,

Eĉ gravedaj ĉevalinoj estas uzataj sur batalkampoj.

Nenia malfeliĉo estas pli granda ol la malkontenteco;

Nenia kulpo estas pli granda ol la nesatigebla avido.

Tial tiu, kiu estas kontenta pri sia kontenteco,

Ĉiam estas kontentigita.” (p. 250)

Ĉu ne mirigas vin la senca simileco inter la kvar tradukaĵoj post trairo de tri lingvoj? Nu, estas tiel nur ĉar mi elektis la universitate garantiitajn; estas multaj aliaj, kiuj paroli ne valoras la tempoperdon. Se vi komparus ĉiujn ĉapitrojn de tiuj ĉi kvar tradukaĵoj, ankaŭ vi konvinkiĝus, ke la versio de Wang Chongfang egalas, eĉ superas, la plej seriozajn eŭropajn versiojn. Eĉ superas, ĉu? Nu, jes. Konsideru la verson: “Eĉ gravedaj ĉevalinoj estas uzataj sur batalkampoj”! Malfacile estas kredi, ke la esprimo “gravedaj ĉevalinoj” ne troviĝas en la originalo. Tamen la eŭropaj tradukoj ne redonas ĝin. Wang Chongfang ne parolas en sia piedpaĝa komento pri “gravedaj ĉevalinoj”, kion li certe farus se temus pri tropo inventita de li. Li ankaŭ ne klarigas pri la foresto de “sterk-”, kiu tamen enestas la eŭropajn tradukojn. Jen lia piednota komento de la 46a:

“[Komento] La unuaj du frazoj de tiu ĉi ĉapitro prezentas akran kontraston inter la sekvoj de la paco kaj la milito. Laŭ Laŭzi la kaŭzo de la milito estas la homaj nekontenteco kaj avideco, kaj tial li deadmonas nin de nesatigebla avideco.” (p. 250)

La versio de Liou Kia-Hway ne komentas la 46-an ĉapitron; la poezia versio de Weöres Sándor ne havas piednotojn, kaj mi ne konas la prozan version de TŐKEI Ferenc, surbaze de kiu ĝi estis farita. Sed la komento de la 46-a ĉapitro de Duyvendak alportas utilajn indikaĵojn. Ni legu ĝin tute, ĉar ĝi sentigas la problemaron ĉirkaŭantan la tradukon de ĉiuj frazoj de

Dao De jing

.

“Por la karaktero ‘kiue’ (‘repuŝi’), mi adoptas la hipotezon de Kao Heng6 kaj legas ‘sie’ (‘eljungi’), kiu estas tre simila kaj ŝajnas doni sencon pli kontentigan.

En malnova citaĵo de tiu ĉi teksto, farita de Tchang Heng6 (78 – 139), la vorto “sterko” estas sekvata de la vorto “ĉaro” kaj oni provis interpreti la frazon jene: “La rajdĉevaloj estas forsenditaj por esti uzataj al jungado antaŭ sterkoĉarojn.” Filologie kaj historie, tiu ĉi interpreto ne kontentigas min. Envere, la ideo ŝajnas al mi tiu ĉi: la batalĉevaloj, tio estas la rajdĉevaloj rapidaj uzataj en milito por tiri la batalĉarojn, estas eljunigitaj, tial ke ne plu estas milito, kaj la nura kozo kiu plu interesas ĉe tiuj ĉi belegaj bestoj, estas ilia sterko, kiun oni povas utiligadi kiel sterkaĵon en la agroj. Nure, mi ne certas, ke la ĉinoj, en tiu epoko, estis jam uzantaj sterkaĵon. Por pridiskutado, vidi en Kin-ling hiue-pao, Nanking Journal, V. 2 (novembro1935a), paĝoj 259 - 260. En la dua frazo, la penso disvolviĝas en la mala direkto: kiam oni ne posedas La Vojon, oni pensas nur pri la milito, kaj la rajdĉevaloj estas bredataj eĉ en la antaŭurboj, tio estas en la sanktigita regiono kie troviĝas la ofertumuloj por Ĉielo kaj Tero.

La frazo: “Ne ekzistas pli granda eraro ol aprobi la dezirojn”, kiu forestas en la teksto de Wang Pi, estas enportita por kompletigo laŭ Han-fei-tseu kaj Ho-chang-kong. Anstataŭ “deziro akiri”, oni povus traduki per inversio “akiri siajn dezirojn”.

Kompari kun la lasta paragrafo la frazon el la ĉapitro 33-a: “Tiu kiu scipovas sin kontentigi (havi sufiĉe) estas riĉa” [Ĉe Wang Chongfang: “Tiu, kiu estas kontenta, estas riĉa”]. Kaj el la 44a: Tiu, kiu scipovas kontentiĝi (havi sufiĉe) ne estos konfuzita” [Ĉe Wang Chongfang: “Tiu, kiu estas kontenta, renkontas nenian malhonoron”].

Mi mem alvenis al la konkludo (leginte historilibrojn, kiel

La ĉina mondo

7 de Jacques Gerner kaj aliajn), ke la ĉevalsterkaĵo ne estis uzata por fekundigi la agrojn ĉinajn dum la epoko de la verkado de

Dao De Jing

, do, ke Wang Chongfang pravis forigante la radikon “sterk-” el sia tradukaĵo. Mi nenion trovis pri “gravedaj ĉevalinoj”, tamen la tropo estas tiel ĝusta, tiel kortuŝa, tiel kuntaŭga kun la kunteksto, ke — laŭ mia sento — ankaŭ tie Wang Chongfang probable pravas. La 46-a ĉapitro de

Dao De Jing

ne estas aparte grava, aŭ pli grava ol la aliaj, sed ĝia longeta analizo espereble konvinkis vin pri la nepro relegi La Laozi-on en la esperanta versio de Majstro Wang.

el La Gazeto, n-ro 166, majo 2013

Notoj

1. Vidu en Vikipedio: esperante: Daŭdeĝingo; france: Tao Tö King; germane: Daodejing; angle: Tao-Te-Ching; hispane: Dào Dé Jing; hungare: Tao-tö-king; ruse Дао дэ цзин kaj tiel plu, en aliaj lingvoj, preskaŭĉiam konservantaj en transskribo la ĉinan titolon.

2. Wang Bi, ĉina filozofo, 226 – 249 pK.

3. TAO TÖ KING / LE LIVRE DE LA VOIE / ET / DE LA VERTU / Texte chinois établi et traduit avec des notes critiques et unue introduction / PAR / J.-J.-L. DUYVENDAK / PROFESSEUR Á L’UNIVERSITÉ DE LEYDE / LIBRAIRIE D’AMÉRIQUE & D’ORIENT / ADRIEN-MAISONNEUVE / 11, Rue Saint-Sulpice – Paris – 6e / – / 1953.

4. Philosophes taoïstes / LAO-TSEU, TCHOUANG-TSEU, LIE-TSEU / AVANT-PROPOS, PRÉFACE ET BIBLIOGRAPHIE PAR ÉTIEMBLE / TEXTES TRADUITS, PRÉSENTÉS ET ANNOTÉS PAR LIOU KIA-HWAY ET BENEDYKT GRYNPAS / RELUS PAR PAUL DEMIÉVILLE, ÉTIEMBLE ET MAX KALTENMARK / nrf / GALLIMARD. (Tao Tö King, 1967)

5. Lao-Ce TAO TEKING, Az út és Erény könyve. Weöres Sándor fordítása, TŐKEI Ferenc prózafordítása alapján. Eldono elektronika: Terebess Ázsia E-Tár. Fonto: Magyar Elektronikus Könyvtár.

6. Duyvendak transskribas la ĉinan laŭ la EFAO-sistemo.

(Redaktoro: Chen Ji)

--------------------------------------------------------------------------------

Lingva demokratio kostos 3.000 dolarojn
[2013-07-17]
http://esperanto.china.org.cn/2013-07/17/content_29449161.htm

Esperantistoj ofte parolas pri lingva demokratio kaj lingvaj rajtoj. Nemalofte ili tamen per tiuj vortoj celas tre diversajn aferojn. La fondaĵo ESF nun elspezos 3.000 dolarojn por kunlabore kun tri prestiĝaj universitatoj prepari sciencan raporton, kiu klarigu la konceptojn kaj iliajn implicojn por lingva politiko.

Manifestacio por rajtoj de minoritataj lingvoj en Francio

Diverslingvaj retaj serĉoj pri "lingvaj rajtoj" povas konduki al malnova retejo (http://www.unesco.org/most/ln2lin.htm) de Unesko, la retejo (http://www.ocol-clo.gc.ca/html/languagerights_droitslinguistiqu_f.php) de la komisiito pri la oficialaj lingvoj de Kanado, Nitobe-centro por lingva demokratio (http://eo.nitobe.info/pri/index.php) aŭ al novaĵoj (http://yle.fi/uutiset/romanikieli_on_vaarassa_kadota/6319825) pri diversaj minacataj lingvoj kun foje mirindaj asertoj, ekzemple ke "nur 30 procentoj el la romaoj el Finnlando bone parolas kaj komprenas sian propran lingvon".

Ofte montriĝas, ke esperantistoj aŭ simpatiantoj de Esperanto havas rektan rilaton al la diversaj projektoj. Universala Esperanto-Asocio eĉ havas apartan retejon pri la temo lingvaj rajtoj (http://www.linguistic-rights.org/), eĉ se ŝajnas, ke ĝi apenaŭ estis renovigita dum la lastaj jaroj.

Sed kion fakte signifas lingva justeco? Ĉu vere iu povas ne kompreni sian propran lingvon? Kaj ĉu la kerno de "lingvaj rajtoj" estas revivigi kaj protekti malaperantajn lingvetojn, aŭ ĉu ankaŭ la lingvaj rajtoj de parolantoj de multmilionaj oficialaj ŝtatlingvoj povas esti minacataj? Ĝenerale, kiaj estas lingvaj rajtoj, kio estas lingva justeco kaj lingva demokratio, kaj kian signifon tiuj konceptoj povas havi en lingva politiko kaj planado?

Respondojn al tiuj kaj rilataj demandoj devos trovi esplorprojekto, pri kiu la fondaĵo Esperantic Studies Foundation kunlaboros kun tri prestiĝaj universitatoj, Universitato Humboldt en Berlino, la universitato de Lepsiko, kaj universitato Sophia en Tokio.

Por tiu projekto oni nun serĉas salajratan kunlaboranton, kiu ne nepre devas scii Esperanton – sed certe la anglan.

Laŭ anonco (http://uea.org/vikio/Anonco_en_Esperanto) dissendita de la scienca komitato, gvidanta la esploron, la kandidato havu magistran diplomon pri politika filozofio, politikaj sciencoj, ekonomiko aŭ socio-lingvistiko, aŭ estu nun finanta siajn studojn en unu el tiuj kampoj. Plej bonvenaj estas kandidatoj, kiuj okupiĝas pri doktoriĝaj studoj.

Laŭ la kunordiganto de la projekto, Michele Gazzola (http://www.michelegazzola.com/) ĉe la universitato Humboldt en Berlino, homoj ĝenerale ne tre konscias pri malegaleco en la lingva kampo, kiu tamen abundas.

– Kvankam lingva demokratio kaj lingva justeco estas valoroj kiuj kongruas kun la modernaj valoroj de libereco kaj egaleco, oni malmulte scias pri ili, li klarigas.

Unu kialo de la problemo estas, ke la konceptoj ofte ne estas klare difinitaj, kaj tial ankaŭ ne mezureblaj. Ĝuste tiun problemon celas aliri la nova projekto, klarigas alia ano de la scienca komitato kiu respondecas pri la programo, Goro Christoph Kimura ĉe la universitato Sophia en Tokio.

– La celo de la projekto estas starigi raporton pri la stato de lingva demokratio kaj lingva justeco en pluraj landoj, same kiel ekzistas komparaj raportoj pri la rezultoj de naciaj edukadaj sistemoj aŭ pri la libereco de la gazetaro, pri diskriminacio kaj perforto kontraŭ virinoj, aŭ pri la stato de la poluado de medio, klarigas Goro Christoph Kimura.

Por ke eblu kompari la staton en diversaj landoj, necesas de

tale stud

i sciencan literaturon pri la temo kaj klare difini la konceptojn de lingva demokratio kaj lingva justeco surbaze de pli fruaj studoj.

– Poste necesas trovi indikilojn por taksi aŭ mezuri la konceptojn, kaj datumbazojn, kiuj entenas la bezonatajn informojn. Por tiu ĉi grava baza tasko ni serĉas kunlaboranton, aldonas Goro Christoph Kimura.

Kandidatiĝoj por la posteno estas akceptataj ĝis la 25-a de aŭgusto, kaj la laboro komenciĝos jam en septembro. La taskon gvidos scienca komitato, en kiu krom Michele Gazzola kaj Goro Christoph Kimura membros Renato Corsetti, Mark Fettes, Sabine Fiedler kaj Bengt-Arne Wickström.

La raporto devos preti ĝis la 15-a de januaro 2014, kaj por sia laboro la dungota kunlaboranto ricevos unufojan malnetan pagon de 3.000 usonaj dolaroj - proksimume 2.300 eŭroj. Pri la financado respondecas Esperantic Studies Foundation. La universitatoj kontribuas per la laboro de siaj esploristoj.

(el Libera Folio)

Redaktoro: Niu Xueqin

--------------------------------------------------------------------------------

Komitato akceptis elspezon de 100.000 eŭroj por retejo
[2013-08-05]
http://esperanto.china.org.cn/2013-08/05/content_29628729.htm

La komitato de UEA en sia vendreda kunsido aprobis la estraran proponon, laŭ kiu ĝis 100.000 eŭroj el la asocia kapitalo rajtas esti uzitaj por renovigo de la retejo de UEA. Aliflanke la komitato decidis ŝpari 1.000 eŭrojn el la vojaĝkostoj de la estraro, kiu ne akceptis la Kongresan rezolucion, kaj la strategia plano estis akceptita sen diskuto.

La komitato de UEA akceptis la proponitan buĝeton preskaŭ unuanime. En la diskuto oni menciis ankaŭ "sanigan efikon" de Libera Folio, kiu "daŭre pendas ĉe nia nuko", laŭ vortoj de la prezidanto Mark Fettes. Granda demando kompreneble estis la propono uzi 100.000 eŭrojn el la asocia kapitalo por renovigi la retejon.

Defendantoj de la ideo referencis al vortumo de la propono, kio ne signifas tujan forprenon de 100.000 eŭroj el la kapitalo, sed apartigon de monrezervo por la konstruo de la retejo. Tiu vortumo tamen rajtigas la estraron forpreni el la kapitalo maksimume tiun sumon por la retejo. Ĝenerale, pri la uzo de kapitalo decidas formale la estraro de UEA, sed kiam okazas io nekutima, estas laŭ la prezidanto bone peti benon de la komitato.

Komitatano Maurelli petis la estraron klarigi al la membroj, kio okazos kun la retejo, tiel ke la membroj konsciiĝu pli la graveco renovigi la retejon. La komitato donis sian benon kun granda plimulto, nur tri sindetenoj aperis kaj nenia kontraŭa voĉo.

La tuta buĝeto de UEA estis akceptita post pli ol unuhora diskuto – kun kvar sindetenoj kaj kun nenia kontraŭa voĉo.

En la buĝeto la plej tiklaj aferoj estis: movada evoluigo, al kiu estis aldonitaj du mil eŭroj, edukado, kun unu milo plia, kaj eksteraj rilatoj, same kun unu plia milo. La reprezentanto de ILEI en la komitato forte pledis por kreskigo de la buĝeto por edukado, kie laŭ la buĝeta propono okazis proporcie granda malkresko de 7000 eŭroj dum 2013 al 3000 eŭroj en 2014.

Post amendo la sumo nun estos 4000 eŭroj. La aldonita milo estis post diskuto prenita el vojaĝkostoj de la estraro. Jam dum du antaŭaj jaroj, 2011 kaj 2012, la vojaĝkostoj de la estraro estis sub-buĝetitaj, kaj praktike kostis milojn da eŭroj pli ol estis buĝetite.

La subtenantoj de la propono ŝpari monon de la vojaĝkostoj de la estraro opiniis, ke tute ne necesas la kutima aprila estrara kunsido en la Centra Oficejo, sed ke la estraro anstataŭe kunvenu rete. Nur kelkaj komitatanoj atentigis ke nun estas pli da ekstereŭropaj estraranoj ol dum la antaŭaj jaroj kaj evidente la vojaĝkostoj estos pli altaj. Laŭdire iuj estraranoj estas pretaj rezigni pri parto de siaj vojaĝkostoj.

Alia amendo estis forpreno de mil eŭroj el la dissendokostoj de la Jarlibro (laŭ buĝeto: 7500 eŭroj). Tiu ŝanĝo estis akceptita ne kun simila unuanimeco. Multaj komitatanoj esprimis maltrankvilon pri la sorto de la Jarlibro, kiu laŭ ili por multaj el la membroj estas la sola konkretaĵo kiun ili ricevas pro sia membreco.

Kvankam la realaj sendokostoj en 2012 estis 6500, kiuj samkiel nun estos en la buĝeto por 2014, la amendo ne antaŭvidas altigon de kostoj ĉe ekspedoservoj. La Centra Oficejo laŭ la ĝenerala direktoro Osmo Buller faras ĉion eblan por redukti la kostojn – sed neniel certas, ke la prezoj restos ĉe la sama nivelo kiel ĉi-jare.

La propono estis akceptita kun 23 poraj voĉoj, 15 kontraŭaj kaj 6 sindetenoj. La ŝparita sumo de 1000 eŭroj estis laŭ propono de Francesco Maurelli aldonita al eksteraj rilatoj. Tiu aldono okazis jam post la decido pri malaltigo de vojaĝkostoj, ĉar la originala amendopropono celis nur ŝpari monon. La transmeto de la mono al alia konto estis tamen poste akceptita per unuanima voĉdono.

La buĝeto enhavas 3,3-procentan kreskon de la baza membrokotizo je 2 eŭroj, al 63 eŭroj. Tio tamen ne signifas similan kreskon de la enspezo el la kotizoj, ĉar la konservative farita buĝeto estas pesimisma pri la membrokvanto.

Tamen neniu atentigis en la diskuto pri la plej granda malkresko de la kostoj, kiu okazos ĉe salajroj. Temas pri malpliiĝo de unu oficisto en la Centra Oficejo. La kostoj por la salajroj estos por 2014 entute (inkluzive de socialaj kostoj) je pli ol 30.000 eŭroj malpli grandaj ol laŭ la buĝeto por 2013.

Laŭ klarigoj de la respondeculoj, la financa situacio de UEA simple ne permesas pli da kostoj, kaj tial la tuta sumo de kostoj fakte malkreskos de ĉ. 509.000 eŭroj al ĉ. 462.000 eŭroj. Tio signifas ŝparon de preskaŭ dek procentoj. La plej signifa malkresko de la kostoj estas ĝuste ĉe la oficistaro, kiu kovras preskaŭ du trionojn de la ŝparo.

La buĝeto de la fondaĵoj antaŭvidas kompletan nuligon de la kapitalo en fondaĵo Afriko. Tie la rezulto jarfine 2014 estos nulo pro la subteno de UEA al la organizado de Afrika kongreso en Benino jarŝanĝe, de decembro 2013 ĝis januaro 2014. Ankaŭ ĉe la Volontula Fondaĵo "manko de donacoj, aldone al malalta rento, fariĝas alarmaj." La fondaĵoj fakte estas la plej grava financanto de la aktiva agado, kiu en la buĝeto de UEA havos la kategorion "movada evoluigo", kaj por kiu en la ĝenerala buĝeto estas rezervita nur malmulte da mono.

La komitato elektis ankaŭ novajn komitatajn revizorojn: Loes Demmendaal kaj Renato Corsetti. Corsetti ricevis ĉiun el la 39 validaj voĉoj, dum ĉe aliaj elektoj estis aŭ unu-du sindetenoj aŭ kontraŭaj voĉoj. La nova konsisto de la Financa Komisiono estas Nico Huurman, Flory Witdoeckt kaj Gianfranco Polerani. Tiuj elektoj estis iom aliaj ol la originala propono de elektokomisiono, ĉar du kandidatoj, Josep Franquesca Solé kaj Marcel Delforge, ne estis elektitaj komitatanoj C, kaj tiel ili ne povis kandidatiĝi por tiuj postenoj.

Mankis raporto de la subkomitato pri scienca kaj faka agado, kie la tempon forprenis diskutoj pri organizado de faka forumo.

Laŭ propono de la nova estraro, la komitato ankaŭ decidis krei novan organon, kiu ne havas decidrajton, sed kiu laboros kune kun la estraro. Temas pri konsilio kiu momente konsistas el 14 membroj, sed al kiu la estraro rajtas inter la kongresoj alelekti novajn anojn.

Laŭ prezidento Mark Fettes ne eblas por malgranda estraro okupiĝi pri agado efike, kaj la nova konsilio celas enigi pli da homoj en la pintan agadon de UEA. La nova konsilio laŭ li ne celas malgravigi la rolon de la komitato.

Ne estis tempo por voĉdoni unuope pri ĉiu kandidato al la nova konsilio, do la konsilio estis elektita bloke. Antaŭ la voĉdono la estraranoj, kiuj kunlaboros kun tiuj konsilianoj, prezentis ĉi tiujn. Nur kelkaj el la konsilianoj estas nuntempaj membroj de la komitato.

En la nova konsilio estos Petro Baláž, Heidi Goes, Trezoro (Huang Yinbao), Johannes Mueller, Zsófia Kóródy, Mélanie Maradan, Francisco Maurelli, Veronika Poór, Orlando Raola, James Resende Piton, Rafael Henrique Zerbetto, Amri Wandel, István Ertl kaj Michaela Lipari. Por starigo de la konsilio voĉdonis granda plimulto el la komitatanoj. Neniu voĉdonis kontraŭ. Du komitatanoj sintedetenis.

La vendreda kunsido de la komitato estis plilongigita dufoje, unue per 15 minutoj, poste ankoraŭ per 5 minutoj, kiuj tamen praktike fariĝis 10 minutoj. Spite la aldonan temon, fine de la kunsido la komitato ne sukcesis akcepti la kongresan rezolucion, kiu "ankoraŭ ne estas matura por akcepto".

Tiu vortumo de la prezidanto venis iom surprize por la reĝisoro de la kongresa temo, Orlando Raola, kiu prizorgis la verkadon de malneto por la rezolucio. La komitato lasis la finan akcepton de la rezolucio al la estraro, kiu kune kun Orlando Raola prizorgos la redaktadon de la rezolucio.

Temas pri relative malofta kazo ke la rezolucio ne estis akceptita de la komitato. Laŭdire la vortumo de la rezolucio ne estas en ordo, sed momente mankas informo pri tio, kio precize estas la problemo. La estraranoj ricevis la proponon de Raola malfruvespere ĵaŭde, kaj ne trovis tempon pritrakti ĝin.

La komitato akceptis ankaŭ laborgrupon, kiu konsistos el Nico Huurman, Michael Boris Mandirola, flanke de TEJO, kaj Brian Moon kaj Martin Schäffer, flanke de UEA, por grandigi la membraron de TEJO. Temas pri tio ke la membronombro de TEJO estas fakte tro malgranda por reprezentiĝi en iuj instancoj, kaj oni ne volas "endanĝerigi la gravajn atingojn kadre de la eksteraj rilatoj dum la lastaj jardekoj".

La komitato ankaŭ akceptis preskaŭ sen diskuto la strategian laborplanon, pri kiu jam okazis diskuto pli frue kaj ankaŭ en apartaj kongresaj programeroj. Nur unu komitatano, Dennis Keefe, sin detenis rilate la strategian laborplanon.

Plej fine inter la ceteraj demandoj la komitato decidis aldoni al la regularo pri perantoj ke ili ne rajtas aldoni al la kotizoj administrajn kostojn, ĉar la perantoj jam ricevas 10 procentojn el la kotizoj kiel makleraĵon. El tiu makleraĵo ili devus pagi la kostojn de la kotizokolektado. Lastatempe atingis la asocion plendoj pri perantoj, kiuj aldonas al kotizoj diversajn administrajn kostojn.

(el libera folio)

Redaktoro: Zhang Xiaotong

--------------------------------------------------------------------------------

Historio de UEA
[2013-10-31]
http://esperanto.china.org.cn/2013-10/31/content_30461153.htm

Ne mankas verkoj pri UEA. La direktoro de UEA Hans Jakob verkis skizon pri UEA dum 1908–1933. En Utila Estas Aliĝo Ulrich Lins per tri kontribuaĵoj en leĝera stilo priskribas elektitajn epizodojn el la unua jarcento de la asocio. En kelkaj historiografiaj verkoj UEA ricevas sian parton (kolektiva verko Esperanto en perspektivo aŭ Historio de Esperanto de Aleksander Korĵenkov). Ziko van Dijk kontribuis per la kongresa historio

Sed homoj kun homoj

. Lia monografio

La asocio

entenas tri studojn: pri la Biblioteko Hodler, pri la statutoj kaj pri la historioj de esperanto.

La monografio

Historio de UEA

estas traduko de la germanlingva doktoriĝa laboraĵo de tiam ankoraŭ Ziko Sikosek (doktoriĝo en 2006). La Esperanta versio aperis liberpermesile por ebligi ĝian disvastiĝon.

La historia fadeno ekmalvolviĝas longe antaŭ apero de UEA kaj finiĝas en la jaro 1989. La verko sekvas kutiman mondhistorian periodigon kun la du mondmilitoj kiel markiloj kaj la falo de la Berlina muro kiel punktofino. Kontribuas al la subperiodigo propre Esperantaj eventoj.

Kiel la fontoj servis arkivaj materialoj en la biblioteko Hodler de UEA, arkivo de Esperanto-Asocio de Britio, CDELI; libroj kaj gazetoj; korespondado kaj konversacioj.

Ĝeneralaj rimarkoj. Ĉe la eklego min frapetis la germaneca frazkonstruo – influo de la tradukiteco kaj neatenta redaktado, se entute tiu estis. Enŝteliĝis mistajpoj kaj kuriozaj vorttransmetoj kiel UE-A. Jen foje Ligo de Popoloj, jen kutima Ligo de Nacioj. UEA donis permeson uzi bildojn, kaj ili estas malavare dissemitaj sur la libropaĝoj.

La enkonduko klarigas, ke "ĉi tiu verko montras la politikan historion de la monda Asocio, precipe kun la demando pri neŭtraleco". Tial relative malgrandan atenton ricevas aliaj facetoj en la agado de UEA, kiel eksteraj rilatoj, instruado, ktp. Sed la organizaj demandoj ricevas sufiĉe detalan traktadon.

Unue estas pritraktata la periodo 1887–1920, ekde la "prahistorio" kun mallonga rakonto pri Zamenhof, fruaj jaroj de Esperanto, la organizaj provoj de la lingvokreinto kaj la unua Universala Kongreso. Sekvas la "eksperimentaj jaroj" de UEA, ideaj ĝermoj: laŭ Hodler por la estonteco de la gazeto

Esperanto

necesas organizo, servanta por antaŭenigi ankaŭ la lingvon. La duan ĝermon oni vidas en la iniciato de Esperanto-konsuloj kaj Esperanto-oficejoj). Post la konstituigo de UEA okazas elprovado de la strukturo kun oftaj ŝanĝoj de statutoj kaj posta stabiliĝo, venas konfrontado kun la naciaj societoj. Dum la 1a Mondmilito UEA en la neŭtrala Svislando, organizis peradon de korespondaĵoj kaj aliajn servojn. Apud tiuj informoj van Dijk montras per ekzemploj sintenojn de landaj asocioj (naciaj societoj) kaj gazetojoj.

Postmilite pro la frua morto de Hodler, la plej grava figuro de UEA, tri svisoj – Stettler, Privat kaj Jakob – ekgvidis la asocion. Intertempe la naciaj societoj serĉis tegmenton por kunlaboro. La solvon elcerbumis dum la komuna prama veturado al la UK en Helsinki Edmond Privat de UEA kaj Gabriel Chavet de Esperanta Centra Oficejo. La nova Internacia Centra Komitato entenis reprezentanojn de la naciaj societoj kaj de UEA. Ĝi zorgis pri la ĝeneralaj interesoj de la movado, reprezentante esperantistojn internacinivele kaj organizante UK-ojn.

Kiel ofte okazis, ne longe oni atendis aperon de kvereloj, kaj sekvis la "Stokholma renverso" (1934) kun forigo de la malnovaj gvidantoj. Kaskontrolo sub la nova prezidanto evidentigis katastrofan staton de la asocia financo. Tiuj atentokaptaj, eĉ detektivecaj paĝoj malkovras la nehonestajn agojn de Jacob pri la financo. Aspektas tiel, ke ĉi tiu"servisto de l' ideo" ne distingis inter la asocia kaso kaj sia propra poŝo.

La strebo de la novaj estroj ŝpari per migro al Britio renkontis proteston de svisaj membroj ĉe tribunalo. Tiel aperis nova organizaĵo Internacia Esperanto Ligo, al kiu iris preskaŭ ĉiuj landaj societoj. La "malnova" UEA restis en Svislando. Estas interese sekvi la intrigan kulisan manovradon de Stettler. Jen aperas la berna delegito Karl Max Liniger, unue estrarano, kaj poste prezidanto de UEA. Ĉu vere nur pajloviro? Mankas en la libro informoj aldonaj, krom tio, ke li retiriĝis el la prezidanteco en 1940 pro familiaj kaŭzoj. Kiu kaj kia estis reale ĉi tiu mistera prezidanto de UEA?

Malpermesoj kaj la Dua mondmilito, kunfandiĝo de la du asocioj (1947), komunismo kaj kontraŭkomunismo (1945–1955), la erao de Ivo Lapenna (1955–1974)… Lapenna pro sia forta personeco ĝis nun elvokas kontraŭajn sentojn. Artikoloj kaj rememoroj ankoraŭ ne ebligas adekvate taksi lian kontribuon al la Esperanto-movado. Same kiel antaŭe, politikaj starpunktoj de individuoj kunpuŝiĝas en UEA. Personaj ambicioj superas raciajn solvojn. Kaj denove Hans Jakob, kiu daŭre fraŭdis, perfidis kaj damaĝis sian asocion, tio klariĝis dum la profesia kontrolo komence de 1960. Sed ne nur li profitigis sin, aliajn interasajn kazojn prezentas van Dijk...

Sekvas translokiĝo al Roterdamo, aventuroj kun la ribelema junularo kaj la orienta bloko, novtipa ĝenerala sekretario, problemoj pri kelkaj landaj asocioj, atakoj kontraŭ UEA, konceptoj pri "neŭtralismo" kaj "aktiva neŭtralismo" kaj multo plia.

Post tralego de la libro, eble oni havus impreson, ke tro da konfliktoj estis en UEA kaj ĉirkaŭ ĝi. Kiel asertas la aŭtoro, "bazo por konfliktoj estis, preter la politikaj kaj organizaj demandoj, precipe personaj ambicioj". Mi aldonu, ke kelkaj kazoj estis por mi naŭzaj. Tian libron, pro abundo de faktoj, oni ne legas unutire. La aŭtoro prezentas ne nur faktojn, sed ankaŭ konkludojn kaj prijuĝojn, kiujn oni nature povas kontraŭargumenti. Kelkaj epizodoj el la historio de UEA estas detalege prezentitaj: ĉu vere valoras tia (mis)proporcio, dum kelkaj gravaĵoj restas apenaŭ menciitaj? Eĉ en scienca esploro ne eblas resti deflanka observanto.

（el la balta ondo）

Redaktoro: Zhang Xiaotong

--------------------------------------------------------------------------------

Historio de UEA
[2013-10-31]
http://esperanto.china.org.cn/2013-10/31/content_30461155.htm

Ne mankas verkoj pri UEA. La direktoro de UEA Hans Jakob verkis skizon pri UEA dum 1908–1933. En Utila Estas Aliĝo Ulrich Lins per tri kontribuaĵoj en leĝera stilo priskribas elektitajn epizodojn el la unua jarcento de la asocio. En kelkaj historiografiaj verkoj UEA ricevas sian parton (kolektiva verko Esperanto en perspektivo aŭ Historio de Esperanto de Aleksander Korĵenkov). Ziko van Dijk kontribuis per la kongresa historio

Sed homoj kun homoj

. Lia monografio

La asocio

entenas tri studojn: pri la Biblioteko Hodler, pri la statutoj kaj pri la historioj de esperanto.

La monografio

Historio de UEA

estas traduko de la germanlingva doktoriĝa laboraĵo de tiam ankoraŭ Ziko Sikosek (doktoriĝo en 2006). La Esperanta versio aperis liberpermesile por ebligi ĝian disvastiĝon.

La historia fadeno ekmalvolviĝas longe antaŭ apero de UEA kaj finiĝas en la jaro 1989. La verko sekvas kutiman mondhistorian periodigon kun la du mondmilitoj kiel markiloj kaj la falo de la Berlina muro kiel punktofino. Kontribuas al la subperiodigo propre Esperantaj eventoj.

Kiel la fontoj servis arkivaj materialoj en la biblioteko Hodler de UEA, arkivo de Esperanto-Asocio de Britio, CDELI; libroj kaj gazetoj; korespondado kaj konversacioj.

Ĝeneralaj rimarkoj. Ĉe la eklego min frapetis la germaneca frazkonstruo – influo de la tradukiteco kaj neatenta redaktado, se entute tiu estis. Enŝteliĝis mistajpoj kaj kuriozaj vorttransmetoj kiel UE-A. Jen foje Ligo de Popoloj, jen kutima Ligo de Nacioj. UEA donis permeson uzi bildojn, kaj ili estas malavare dissemitaj sur la libropaĝoj.

La enkonduko klarigas, ke "ĉi tiu verko montras la politikan historion de la monda Asocio, precipe kun la demando pri neŭtraleco". Tial relative malgrandan atenton ricevas aliaj facetoj en la agado de UEA, kiel eksteraj rilatoj, instruado, ktp. Sed la organizaj demandoj ricevas sufiĉe detalan traktadon.

Unue estas pritraktata la periodo 1887–1920, ekde la "prahistorio" kun mallonga rakonto pri Zamenhof, fruaj jaroj de Esperanto, la organizaj provoj de la lingvokreinto kaj la unua Universala Kongreso. Sekvas la "eksperimentaj jaroj" de UEA, ideaj ĝermoj: laŭ Hodler por la estonteco de la gazeto

Esperanto

necesas organizo, servanta por antaŭenigi ankaŭ la lingvon. La duan ĝermon oni vidas en la iniciato de Esperanto-konsuloj kaj Esperanto-oficejoj). Post la konstituigo de UEA okazas elprovado de la strukturo kun oftaj ŝanĝoj de statutoj kaj posta stabiliĝo, venas konfrontado kun la naciaj societoj. Dum la 1a Mondmilito UEA en la neŭtrala Svislando, organizis peradon de korespondaĵoj kaj aliajn servojn. Apud tiuj informoj van Dijk montras per ekzemploj sintenojn de landaj asocioj (naciaj societoj) kaj gazetojoj.

Postmilite pro la frua morto de Hodler, la plej grava figuro de UEA, tri svisoj – Stettler, Privat kaj Jakob – ekgvidis la asocion. Intertempe la naciaj societoj serĉis tegmenton por kunlaboro. La solvon elcerbumis dum la komuna prama veturado al la UK en Helsinki Edmond Privat de UEA kaj Gabriel Chavet de Esperanta Centra Oficejo. La nova Internacia Centra Komitato entenis reprezentanojn de la naciaj societoj kaj de UEA. Ĝi zorgis pri la ĝeneralaj interesoj de la movado, reprezentante esperantistojn internacinivele kaj organizante UK-ojn.

Kiel ofte okazis, ne longe oni atendis aperon de kvereloj, kaj sekvis la "Stokholma renverso" (1934) kun forigo de la malnovaj gvidantoj. Kaskontrolo sub la nova prezidanto evidentigis katastrofan staton de la asocia financo. Tiuj atentokaptaj, eĉ detektivecaj paĝoj malkovras la nehonestajn agojn de Jacob pri la financo. Aspektas tiel, ke ĉi tiu"servisto de l' ideo" ne distingis inter la asocia kaso kaj sia propra poŝo.

La strebo de la novaj estroj ŝpari per migro al Britio renkontis proteston de svisaj membroj ĉe tribunalo. Tiel aperis nova organizaĵo Internacia Esperanto Ligo, al kiu iris preskaŭ ĉiuj landaj societoj. La "malnova" UEA restis en Svislando. Estas interese sekvi la intrigan kulisan manovradon de Stettler. Jen aperas la berna delegito Karl Max Liniger, unue estrarano, kaj poste prezidanto de UEA. Ĉu vere nur pajloviro? Mankas en la libro informoj aldonaj, krom tio, ke li retiriĝis el la prezidanteco en 1940 pro familiaj kaŭzoj. Kiu kaj kia estis reale ĉi tiu mistera prezidanto de UEA?

Malpermesoj kaj la Dua mondmilito, kunfandiĝo de la du asocioj (1947), komunismo kaj kontraŭkomunismo (1945–1955), la erao de Ivo Lapenna (1955–1974)… Lapenna pro sia forta personeco ĝis nun elvokas kontraŭajn sentojn. Artikoloj kaj rememoroj ankoraŭ ne ebligas adekvate taksi lian kontribuon al la Esperanto-movado. Same kiel antaŭe, politikaj starpunktoj de individuoj kunpuŝiĝas en UEA. Personaj ambicioj superas raciajn solvojn. Kaj denove Hans Jakob, kiu daŭre fraŭdis, perfidis kaj damaĝis sian asocion, tio klariĝis dum la profesia kontrolo komence de 1960. Sed ne nur li profitigis sin, aliajn interasajn kazojn prezentas van Dijk...

Sekvas translokiĝo al Roterdamo, aventuroj kun la ribelema junularo kaj la orienta bloko, novtipa ĝenerala sekretario, problemoj pri kelkaj landaj asocioj, atakoj kontraŭ UEA, konceptoj pri "neŭtralismo" kaj "aktiva neŭtralismo" kaj multo plia.

Post tralego de la libro, eble oni havus impreson, ke tro da konfliktoj estis en UEA kaj ĉirkaŭ ĝi. Kiel asertas la aŭtoro, "bazo por konfliktoj estis, preter la politikaj kaj organizaj demandoj, precipe personaj ambicioj". Mi aldonu, ke kelkaj kazoj estis por mi naŭzaj. Tian libron, pro abundo de faktoj, oni ne legas unutire. La aŭtoro prezentas ne nur faktojn, sed ankaŭ konkludojn kaj prijuĝojn, kiujn oni nature povas kontraŭargumenti. Kelkaj epizodoj el la historio de UEA estas detalege prezentitaj: ĉu vere valoras tia (mis)proporcio, dum kelkaj gravaĵoj restas apenaŭ menciitaj? Eĉ en scienca esploro ne eblas resti deflanka observanto.

（el la balta ondo）

Redaktoro: Zhang Xiaotong

--------------------------------------------------------------------------------

TEJO volas pli vaste difini membrecon
[2013-11-08]
http://esperanto.china.org.cn/2013-11/08/content_30541286.htm

En la jaro 1997 la membrokvanto de TEJO proksimis al 900, sed kotizon por 2013 ĝis nun pagis nur 303 personoj. Tamen tiuj ciferoj laŭ Łukasz Żebrowski, la prezidanto de TEJO, en la nuna epoko ne multe gravas. En la ĵus enretigita nova laborplano, TEJO tial proponas reformon de la membrosistemo. Ni petis Łukasz Żebrowski rakonti pri la plano.

Łukasz Żebrowski

Libera Folio

: Kio laŭ vi estas la ĉefa novaĵo en la laborplano, se elekti unu punkton?

Łukasz Żebrowski:

— Ne eblas difini en la laborplano unu enhavan ĉefan novaĵon, ĉar tiaj estas en ĉiuj niaj laborkampoj. Ja ni strebas al ekvilibra evoluo de la organizo en ĉiuj ĝiaj flankoj. Tial la ĉefa novaĵo povas esti la maniero en kiu ĝi kreiĝis kaj kiel estos prezentata ĝia realigo. Ĝis nun kutime estis tiel, ke en IJK oni elektadis novan estraron, tiu verkis por si iun ĝeneralan laborplanon, kiu estis ene de kelkaj monatoj aprobata de la komitato (foje kun iuj ŝanĝetoj).

— Ĉi-foje ni komencis jam kelkajn monatojn pli frue. Ni starigis vastan kampanjon de konsultado, kiun partoprenis komitatanoj de TEJO, Landaj Sekcioj, individuaj membroj, komisiitoj kaj estraranoj. La reagoj estis sufiĉe multnombraj por ke ni eksciu, kion oni volas, ke TEJO realigu. Surbaze de tiuj kontribuoj, mi pretigis proponon de la dokumento, kiu denove estis konsultata kaj je la fino aprobita de la Komitato, antaŭ ol elekti la novan estraron.

— La nova maniero sisteme kaj regule prezenti realigon de la laborplano estas rete konsultebla, "vivanta" versio de la dokumento. Temas pri google-dokumenta kopio de la laborplano publike alirebla. Respondecaj estraranoj kaj komisiitoj en komentoj almenaŭ unufoje monate aldonos aktualigojn pri la realigataj laborplaneroj. Tio do estos aldona informkanalo pri rezultoj de nia laboro, ĉar ĝis nun dumjare ni nur dise informis pri diversaj projektoj. Tutecan bildon pri la laboro de TEJO, do ankaŭ pri tiuj ne tro videblaj realigendaĵoj, kutime ĝis nun oni ricevadis nur unufoje jare forme de jarraporto. La nova maniero do plifaciligos al aktivemuloj ĝustatempe ekscii kaj aliĝi al la projektoj.

Kiel vi mem skribas en via blogo, la laborplano estas tre ampleksa, kaj krome ĝi estas verkita en sufiĉe burokrata lingvaĵo. Ĉu vi opinias, ke la formo de la dokumento estas la ĝusta por alparoli la junajn membrojn de TEJO? Aŭ ĉu la plano estas celita al alia publiko?

— Ĝi jes estas sufiĉe ampleksa, multe pli ampleksa ol estis antaŭaj TEJO-laborplanoj. Tio estas rezulto ĝuste de la nova maniero krei ĝin. Alvenis pluraj proponoj, do konsekvence el ili kreiĝis ambicia, sed laŭ mi realigebla laborplano. Tio bedaŭrinde okazis koste de ĝia facil-legebleco. Estas ja multe malpli facile konatiĝi kun 14-paĝa dokumento ol kun 3-5-paĝa, kiel estis antaŭe. Aliflanke pozitivas, ke en tia pli vasta kaj pli konkreta laborplano junaj aktivuloj povos pli facile trovi por si taŭgan lokon.

— Krome, pro ĝia strukturo, tre facilas tralegi ĝin rapide, tial mi instigas, ke ĉiu al kies manoj trafos la dokumento klopodu trovi tiujn partojn kiuj plej interesas ŝin aŭ lin kaj tiujn legi pli profunde. El tio jam estas sufiĉe facila vojo por kontaktiĝi kun koncerna estrarano aŭ komisiito kaj ekkunlabori. Plie estas ankaŭ ebleco por tiuj, kiuj ne tiom facile scias kion ili ŝatus fari. Eblas simple mesaĝi al nia homrimeda fako ĉe hr@tejo.org kaj tie ricevi helpon pri tio, kiel oni povas aktiviĝi en TEJO.

— Aldonendas ankaŭ, ke estas sufiĉe granda grupo de homoj, kiuj jam aktivas en TEJO aŭ almenaŭ serioze interesiĝas pri ĝi. Tiuj legos la laborplanon eĉ se ĝi estos tiom longa. Mi jam ricevis plurajn signalojn pri tio, ĉefe de homoj, kiuj komunikis kun mi ankaŭ en la fazo de konsultado de la laborplano. Nature tiuj plej aktivaj kaj aktivemaj tre interesiĝas pri la dokumento, kiun ili kunkreis.

Administrado kaj membroj/Membrosistemo de TEJO estas dirite: "Kunlabore kun UEA pristudi reformon de la membreco-sistemo, aparte konsiderante la situacion en la kampo de eksteraj rilatoj." Kiel tio rilatas al eksteraj rilatoj? Kaj kiu estas la membronombro de TEJO nun?

— Estas klare rimarkeble, ke la nuna membrosistemo de TEJO/UEA estis konstruita en alia epoko kaj ne plu taŭgas al la nuna tempo. Hodiaŭ ne plu vere gravas kiom da homoj plenigis la formulareton kaj pagis la kotizon por iu organizo (en TEJO tiuj nombroj estas triciferaj, se temas pri homoj kiuj faris tion individue kaj kvarciferaj, pri tiuj kiuj faris tion pere de Landaj Sekcioj).

[Noto de la redakcio: en la fino de 2012 TEJO havis 371 individuajn kaj 1612 aligitajn membrojn, laŭ gazetara komuniko de UEA.]

— Nun oni starigas tute aliajn demandojn, laŭ kiuj eblas mezuri la signifecon de la organizo siamedie. Unue: kiom da homoj aktivas en la organizo? Tiuj estas la homoj, kiuj kreas laborefikojn de la organizo, do koni ilin estas aparte grave. De tio ja dependas kion oni povas fari.

— Dua, plej grava demando estas: al kiom da homoj trafas la agado de la organizo? Tiel oni povas mezuri kian influon havas la organizo. Ekzemple nek simplaj abonantoj de

Kontakto

, nek uzantoj de

Pasporta Servo

estas iel ajn spegulitaj en statistikoj de TEJO, sed ja estas agadrezultoj de TEJO, kiujn ili uzas. Necesas do scii la nombron de la homoj, kiujn atingas la agado de TEJO, por reale mezuri efikojn de nia agado.

— Fine, tria demando estas kiagrade la nombroj ricevitaj de la unuaj du demandoj estas reprezentaj por la celgrupo de la organizo. Tio montras ĉu la organizo estas signifa en sia medio aŭ ne. La nuna membrosistemo de TEJO/UEA ne respondas tiujn demandojn, sed respondas aliajn malnovajn demandojn, kiujn oni ne plu bezonas starigi. Tial ĝi postulas ŝanĝojn.

Rilate la juran statuson de TEJO oni mencias postulojn de EU. Kiel tiu konsidero kongruas kun la tutmondeco de TEJO, elstarigita komence de la plano? Ĉu efektive la membraro de TEJO ĉefe konsistas el EU-landanoj?

— Tio neniel rilatas al la membraro de TEJO, kiu ja estas tutmonda, sed al la jura statuso de TEJO, kiu formale estas organizo registrita en Nederlando. Ni devas konformi al la leĝoj de Nederlando kaj de Eŭropa Unio, kio rekte influas nian povon ricevi eŭropajn (sed ne nur EU-ajn) subvenciojn. Nun la problemo ŝajnas esti portempe solvita, sed proksimiĝas nova financa perspektivo de Eŭropa Unio por la jaroj 2014-2020, kaj do ni devos pristudi la postulojn de la novaj programoj kaj certiĝi, ke nia jura statuso ebligas al ni partoprenon en la programoj.

Same, rilate al EU, TEJO planas organizi seminarion kun "alia(j) junulara(j) organizo(j) kiu(j) favoras al la Eŭropa integriĝo por priparoli kun ili la lingvopolitikan flankon de tiu procedo." Ĉu TEJO kiel politike neŭtrala organizo povas oficiale favori eŭropan integriĝon?

— TEJO, kiel verŝajne la tuta Esperanto-movado, favoras ne nur al la Eŭropa integriĝo, sed al tutmonda integriĝo. Tamen oni ne povas kompreni eŭropan integriĝon ekskluzive, kiel plivastigon de Eŭropa Unio kaj simile, sed kiel integriĝon en senco de plifaciligo de internacia komunikado, pliintensigo de kulturaj interŝanĝoj ktp. Tia eŭropa kaj tutmonda integriĝo estas klare kongrua kun la celoj de TEJO.

— La seminario kun junularaj organizoj favoraj al Eŭropa integriĝo celos komprenigi ĉe ili la lingvan problemon, kiun ni havas en la kontinento, kaj konsciigi pri la laŭ ni plej taŭga solvo por internacia komunikado. Tio ja ankaŭ klare kongruas kun celoj de TEJO kaj de la Esperanto-movado.

(el

Libera Folio

)

Redaktoro: Niu Xueqin

--------------------------------------------------------------------------------

Januaro, 2014
[2013-11-14]
http://esperanto.china.org.cn/2013-11/14/content_30597571.htm

15-21: Jarkongreso de Nov-Zelanda Esperanto-Asocio en Auckland. Sperta eksterlanda instruisto estos invitita. *Nov-Zelanda Esperanto-Asocio, New Zealand Esperanto Association, P.O. Box 8140, Symonds Street, Auckland 1150, Nov-Zelando. TTT-paĝo: http://en.esperanto.org.nz/; retadreso: info@esperanto.org.nz.

17-20: 9-a Internacia Esperanto-Renkontiĝo de Meditado en Iksan, Koreio. Esperantista Asocio de Ŭonbulismo okazigos renkontiĝon, en kiu oni povos praktiki meditadon kaj sperti korean kulturon. *Esperantista Asocio de Ŭonbulismo, Koreio. TTT-paĝo: www.uonbulismo.net; retadreso: esperanto@saluton.net.

24-26: 1-a Internacia Esperanto-Kongreso en Granada, Nikaragvo. Temo: Pli bona mondo eblas. Unuafoje okazos internacia renkontiĝo en tiu alloga lando de Centra Ameriko. TTT-paĝo: http://www.esperanto-nicaragua.org/eo/kongreso; retadreso: kongreso2014@esperanto-nicaragua.org.

(el

Esperanto

)

Redaktoro: Liu Zijia

--------------------------------------------------------------------------------

Februaro, 2014
[2013-11-14]
http://esperanto.china.org.cn/2013-11/14/content_30597946.htm

25 feb-01 mar: 2-a Sud-Azia Seminario (SAS-02) en Lahore, Pakistano. TTT-paĝo: https://www.

facebook.com/events/535855566453056/; retadreso: pakesa@yahoo.com; adeelbutt@asia.com.

(el

Esperanto

)

Redaktoro: Liu Zijia

--------------------------------------------------------------------------------

Pri terminologio en Esperanto
[2013-11-29]
http://esperanto.china.org.cn/2013-11/29/content_30748111.htm

Ne tro abundas en la Esperanta libra merkato libroj, kiuj serioze kaj profunde okupiĝas pri la terminologiaj agadoj en Esperanto. Tial mi tenas kun nekaŝata ĝuo la libron de Wera Blanke, kiu estas konata laborantino sur ĉi tiu kampo. Temas pri la riĉa kolekto de ŝiaj verkoj pri ĉi tiu sfero ellaboritaj dum la jaroj, el kiu lerta redaktado faris interesan monografion.

La libro enhavas, krom la enkonduka ĉapitro de la redaktinto, Detlev Blanke, sume ok ĉapitrojn (partojn):

En la ĉapitro I, "Faka apliko kaj terminologio", la aŭtorino prezentas argumentojn pri la neceso de faklingvo ĝenerale kaj en la planlingvo speciale, kritikeme taksante la rolon de la ĝisnunaj lingvaj institucioj en Esperanto. La ceteraj subĉapitroj rigardas al la evoluo de la faka lingvo en Esperanto, la plej gravaj fakaj Esperantaj revuoj kaj organizaĵoj, pioniroj de la faka lingvo, aplikado en Interreto. Tre interesaj partoj estas, kie estas analizata la problemo, kiomgrade oni rigore normigu la faklingvon kaj ĉu oni pli preferu prilaboradon de faktekstoj aŭ de fakvortaroj.

"La terminologio-scienco kaj lingvonormigo: signifo kaj planlingvaj radikoj" estas la ĉapitro II. Tie estas pruvita neceso de normigado ankaŭ en la faka lingvo, la leganto povas ankaŭ retrorigardi en la historion, vidi la plej gravajn pionirojn ĉi-kampe (E. Wüster, E. Drezen k. a.), provoj starigi Esperantajn terminologiajn organizaĵojn. Videblas ankaŭ, ke la Esperanta terminologia agado ne estas plene izolita disde similaj agadoj en etnaj lingvoj.

En la ĉapitro III, "Principoj de termino-kreado", kiel la titolo sufloras, estas studata procedo de la estigo de terminoj. Ne estas prezentata nur teorio, sed ankaŭ praktikaj paŝoj de la terminologia laboro: (1) limigo de la fako, (2) kolektado kaj analizo de fontmaterialoj, (3) sistemigo, klasifikado, (4) difinado kaj (5) nomado. Ankaŭ ceteraj subĉapitroj prezentas interesan studmaterialon, kiun kompletigas studaĵoj pri la termino-kreado, tre interesa kaj grava estas la lasta, konciza, kvazaŭresuma subĉapitro "Principoj de terminologia laboro en Esperanto".

La IVa ĉapitro, "Survoje al Terminologia Esperanto-Centro", same kiel la Va, "Provizora bilanco de TEC kaj iom da perspektivo", sufiĉe vaste priskribas motivojn por la fondo de TEC kaj ties ne ĉiam senĝenan evoluon kaj laboron.

"Praktikaj provoj" estas nomo de la VIa ĉapitro. En ĝi estas prezentitaj interesaj diskutoj pri kelkaj konkretaj terminoj. En la ĉapitro VII, "Publike paroli", estas utilaj konsiloj por prelegantoj.

Fine, en la ĉapitro VIII, "Recenzoj", troviĝas sep recenzoj, kiujn Wera Blanke verkis dum la jaroj 1984–1998 pri diversaj Esperantaj fakaj publikaĵoj.

La libro estas kompletigita je la listo de utilaj mallongigoj kaj abundaj referencoj.

Resume: rekomendinda libro por ĉiu, kiu laboras en la sfero de terminologio kaj nomenklaturo. Interesajn tekstojn trovos en ĝi ankaŭ tiu, kiu iom serioze interesiĝas pri la lingvo Esperanto. La libro certe ne indas esti sur la plej malantaŭa breto de libraro.

(el la balta ondo)

Redaktoro: Zhang Xiaotong

--------------------------------------------------------------------------------

Nia trezoro: Johano Paŭlo la Dua
[2013-12-03]
http://esperanto.china.org.cn/2013-12/03/content_30783620.htm

Kameraoj panoramas valon de la rivero Bug, sur kies alta eskarpo situas baroka komplekso de la episkopejo Drohiczyn en la nordorienta parto de Pollando, nomata Podlaĥio. Estas la 10a de junio 1999. Mi deĵoras en la varsovia televidcentro kaj registras la Diservon, kiun celebras la papo Johano Paŭlo la 2a. La valon plenigas plurreligia homamaso, super kiu dominas provizora altaro. Tie la papon akompanas ne nur romkatolikaj hierarĥiuloj, sed ankaŭ altrangaj reprezentantoj de ortodoksa eklezio, de judismo kaj islamo. Ĉi tiuj religioj kunvivas en la regiono de Podlaĥio, kies ĉefurbo estas Bjalistoko. Oni ne povis elekti pli ĝustan lokon por ekumena Diservo. Kiam ĝi finiĝis, supreniras personoj, elektitaj por renkonti vid-al-vide la papon antaŭ la altaro. Sur mia monitoro aperas d-ro Ludoviko Zaleski-Zamenhof. "Kristanoj, hebreoj aŭ mahometanoj, ni ĉiuj de Di' estas filoj", – diras la nepo de Ludoviko Zamenhof. "Ho, Esperanto!" – entuziasme respondas la papo kaj akceptas la enmanigatan

Medalon de Toleremo

. Sekvas interŝanĝe kelkaj frazoj en la pola lingvo.

Johano Paŭlo la Dua (Karol Wojtyła, 1920–2005) en 1946 estis konsekrita kiel pastro, en 1958 episkopo, en 1967 kardinalo. En 1978 li estis elektita papo. Karakterizis lin karisma personeco de sciencisto, poeto, majstra oratoro. Li malfermis sian pontifikecon al la mondo kaj vizitis 135 landojn. Al ĉiu vizitata popolo li klopodis paroli en ĝia lingvo.

Karol Wojtyła montris plurfoje sian simpation al Esperanto. Kiel metropolito de Krakovo li akceptis en 1977 la honoran patronecon de la 37a Kongreso de Internacia Katolika Unuiĝo Esperantista en Ĉenstoĥovo kaj skribis jenajn salutvortojn: "Simile kiel Jesuo Kristo preĝis por siaj disĉiploj por ilia unueco, same mi nome de la Eklezio preĝas por via intenco. Unu kredo kaj unu amo helpu vin unuigi la dividitan mondon. Unu supernacia lingvo – Esperanto – efike servu tiun ĉi noblan celon". Li promesis kuncelebri la meson dum la kongreso de IKUE, sed ne povis pro la devo ĉeesti la funebran ceremonion de la ĵus mortinta episkopo de Poznano.

Jam kiel Johano Paŭlo la 2a, Karol Wojtyła benis la Universalan Kongreson de Esperanto en Valencio (1993). En sia mesaĝo la papo instigis la kongresanojn – parolantajn la saman lingvon, sed reprezentantajn diversajn popolojn, kulturojn kaj religiojn – ke ili efektivigu tiun fratecon, kiu sen diskriminacio regu inter ĉiuj homoj kiel membroj de unu granda familio de Diaj filoj.

En 1994 Johano Paŭlo la 2a aldonis Esperanton al la listo de lingvoj, en kiuj li salutis la

urbon kaj mondon

okaze de Kristnasko kaj Pasko. Aŭskultinte la unuan fojon Esperanton en la buŝo de la papo, mi spontane sendis gratulon kaj dankon. Je mia surprizo baldaŭ venis letero el Vatikano. Interne troviĝis bildkarto kun portreto kaj subskribo: "Ne timu transpaŝi la sojlon de espero! Johano Paŭlo la 2a". La uzadon de Esperanto en siaj salutoj "urbi et orbi" la papo ne ĉesis ĝis sia morto kaj enskribiĝis en la historio kiel la unua ŝtatestro, kiu regule parolis publike la internacian lingvon. Esperanton li uzis kiel la trian antaŭ la fino. Poste sekvis nur la pola kaj latina.

Dum la pontifikeco de Johano Paŭlo estis oficiale aprobitaj liturgiaj tekstoj en Esperanto (1981 kaj 1990). En 1992 Internacia Katolika Unuiĝo Esperantista (IKUE) estis rekonita kiel "asocio de kredantoj laŭ la papa leĝo". En 1997 dum la 50a Kongreso de IKUE 300 aliĝintoj ĉeestis la ĝeneralan aŭdiencon sur la Placo de Sankta Petro. Distingis ilin granda panelo ESPERANTO. La papo turnis sin al ili per saluto kun aludo al "la spirito de universalismo kiu konsistigas la bazon de la lingvo disvastigata de vi".

En la 1990aj jaroj mi estis verkanta libron

La Zamenhof-strato

laŭ konversacioj kun d-ro Ludoviko Zaleski-Zamenhof. Ni tuŝis la Kongreson en Bulonjo-ĉe-maro. Ĝi restas en la historio kiel simbolo de toleremo, kie "kunvenis ne francoj kun angloj, ne rusoj kun poloj, sed homoj kun homoj". Tiel diris la kreinto de Esperanto je ĝia malfermo. Tamen en la sama inaŭgura parolado Ludoviko Zamenhof ne rajtis plene deklami sian poemon

Preĝo sub la verda standardo

. Laŭ la postulo de la organizantoj li devis forlasi la lastan strofon: "Kristanoj, hebreoj aŭ mahometanoj, / Ni ĉiuj de Di' estas filoj".

Preskaŭ cent jarojn poste Johano Paŭlo la 2a plurfoje deklaris: "Ĉiuj homoj estas Diaj filoj". Li kvazaŭ citis vortojn de Ludoviko Zamenhof. Krome li estis la unua papo en la historio, kiu vizitis sinagogon kaj omaĝis la "Noblan Koranon". "Mia avo tutcerte ŝatus danki al tiu ĉi papo", – diris foje d-ro Zaleski-Zamenhof. Mi pensis same.

Sed kion fari? La plej bona solvo estus, se UEA atribuus al Johano Paŭlo la Dua sian Premion Zamenhof. Tamen la tiama estraro supozis, ke tio ĝenus la statutan principon de neŭtraleco rilate al religioj. Bonŝance en Bjalistoko aktivis Zamenhof-Fondumo, establita okaze de la centjariĝo de la lingvo internacia. D-ro Zaleski-Zamenhof estis ĝia honora patrono. La estraro de la Fondumo akceptis nian ideon distingi la papon. Oni decidis, ke tio estu

Medalo de Toleremo

kun reverse ĉizitaj la du famaj versoj el la

Preĝo sub la verda standardo

. La medalo baldaŭ estis preta. La kapitulo, tiucele elektita, decidis solene atribui ĝin al la ĉefpontifiko de Romo. Montriĝis, ke tio estis nur komenco de la afero.

Necesis trovi respondojn: kiel akiri aproban decidon de la papo kaj kiel okazu enmanigo de la medalo? Mi mem ŝarĝis min per tiu ĉi tasko. La proceduro daŭris iom pli ol unu jaron. Dum tiu tempo mi riĉigis mian scion pri la meandraj vojoj de la eklezia strukturo. La fina decido atingis la episkopon de la Bjalistoka diocezo. La eminenco informis la Fondumon, ke la enmanigo de la Medalo de Toleremo al la Sankta Patro okazos la 10an de junio 1999 post la Ekumena Diservo en Drohiczyn…

D-ro Zaleski-Zamenhof enmanigas la Medalon de Toleremo en Drohiczyn.

Mi legis en raporto pri ĉi-jara IKUE-kongreso, ke unu kongresa tago estis dediĉita por pilgrimado "laŭ la spuroj de la beata Johano Paŭlo la 2a, ĉiela patrono de katolikaj esperantistoj". Kaj nun ni scias, ke ekde la 24a de aprilo 2014 la ĉiela patrono estos sanktulo.

Roman Dobrzyński

(el

La Balta Ondo

http://sezonoj.ru/2013/11/230trezoro

)

Redaktoro: Niu Xueqin

--------------------------------------------------------------------------------

La Esperantisto de la Jaro
[2013-12-05]
http://esperanto.china.org.cn/2013-12/05/content_30809524.htm

En Esperantujo estas multaj premioj kaj honoraj titoloj. Vaste konata estas la kulturpremio, kiun la fondaĵo FAME kaj la germana urbo Aalen kreis por distingi personojn kaj instituciojn pro iliaj meritoj en stimulado de internacia interkompreno per kulturaj verkoj en Esperanto. OSIEK kaj LF-koop atribuas literaturajn jar-premiojn. La premion Deguchi, kiun financas la japana religia movado Oomoto, la estraro de UEA aljuĝas pro plifirmigo de internacia amikeco. Trofeo Fyne estas ĉiudujare donata de UEA al la plej aktiva landa Esperanto-Asocio. Konata estas ankaŭ la premio Grabowski...

Sed estas preskaŭ nekredeble, ke en Esperantujo dum 110 jaroj de ĝia ekzistado mankis honora titolo por persono plej elstare rekomendinta sin dum unu jaro, malkiel en la Granda Mondo, kie la gazetaro (ekzemple,

Time

faras la ĉiujaran proklamadon de "la homo de la jaro" tradicia institucio, kaj la Nobel-komitato elektas plurajn premiitojn en diversaj branĉoj. Multaj sportaj, kulturaj kaj amatoraj komunumoj ĉiujare elstarigas inter siaj anoj la plej eminentajn, kaj oni konas la aktoron de la jaro, la futbaliston de la jaro ktp.

En 1998 la internacia sendependa magazino

La Ondo de Esperanto

decidis ŝtopi la breĉon kaj iniciatis la proklamon de La esperantisto de la jaro. Per tiu honora titolo estas distingata persono, kiu je la koncerna jaro plej multe kontribuis al Esperanto. Pri la efektivigo de la projekto zorgas du komisionoj — kandidatiga kaj elekta — en kiuj kunlaboras kompetentaj personoj, ĝuantaj internacian rekonon kaj prestiĝon, entute: trideko da personoj – nunaj kaj eksaj aktivuloj de UEA, SAT, Civito, redaktoroj, sendependaj ekspertoj.

Ni vidu la liston de la ĝisnunaj esperantistoj de la jaro.

La skota poeto

William Auld

estis proklamita

la Esperantisto de la Jaro 1998

. La proklamo rekonas la tiujarajn meritojn kaj atingojn de William Auld, interalie, la vastan amaskomunikilan eĥon pro lia kandidatigo al la literatura Nobel-premio; la kompletigon de la kolosa tradukprojekto Tolkien en Esperanto; la prudenton kaj volfirmon en la afero pri

La Manto

. Krome, la elekto estis bona komenco por la Jubilea Jaro de Auld, kiu 75-jariĝis en 1999.

Estis tre grave, ke la elekto de la unua laŭreato estis tre bone akceptita en la tuta esperantista komunumo. Intervjuo kun li aperis en multaj Esperanto-gazetoj, kaj la projekto ricevis multajn laŭdojn kaj aprobojn kaj ekvivis.

La Aŭstralia juristo

Kep Enderby

, prezidanto de UEA kaj de Esperanta Jura Asocio, iĝis la Esperantisto de la Jaro 1999. Tiu ĉi proklamo rekonis la meritojn de Kep Enderby en la fortikigo de Esperantujo (aktiva partopreno en multaj kongresoj kaj tre grava parolado en la Berlina kunsido de la Strategia Forumo de la Esperanto-komunumo) kaj en la eksteraj rilatoj (precipe aktivado en la Internacia Konferenco de Neregistaraj Organizaĵoj en Seulo).

La tria elekto alportis surprizan rezulton, ĉar inter la 20 kandidatoj neniu ricevis plimulton de la voĉoj, kaj estis elektitaj

tri Esperantistoj de la Jaro 2000

.

Hans Bakker

(Nederlando) meritis la rekonon pro la sukcesoj en la agado por Esperanto en Afriko.

Mauro La Torre (Italio) iĝis laŭreato pro la projekto Interkulturo, kies kvazaŭlernejo Tibor Sekelj tiam ampleksis preskaŭ 100 klasojn el trideko da landoj kun ĉirkaŭ du mil lernantoj.

Jouko Lindstedt (Finnlando) estis distingita pro la prizorgo de interreta BJA-listo, okazigo de seminario dediĉita al la 20-jariĝo de la Manifesto de Rauma kaj pro la

Hejma Vortaro

, redaktita de li, kiu estis disvendita naŭ monatojn post la eldono kaj represita post la Tel-Aviva UK.

Por eviti tian multecon da "jarherooj" oni decidis apliki la regulon laŭ kiu "Se pli ol unu persono ricevos egale plej multajn voĉojn, kiel laŭreato estos proklamita tiu, kiun proponis pli multaj kandidatigantoj".

En la sekva jaro ĉi tiu regulo estis aplikita:

Osmo Buller

estis elektita

la Esperantisto de la Jaro 2001

, ĉar li ricevis pli multajn kandidatigojn ol Claude Piron, kiu ricevis same multajn voĉojn. Osmo Buller per sia demisio en 2001 finis la rezultoriĉan deĵorperiodon kiel Ĝenerala Direktoro de UEA. Dank' al li la Gazetaraj Komunikoj de UEA regule kaj objektive informas la esperantistaron pri UEA. Lia tiujara restado en Ĉinio kaj Litovio aktivigis la movadon tie kaj faris la rilaton de aŭtoritatoj en tiuj du landoj pli favora al Esperanto.

En la postaj jaroj la Esperantisto de la Jaro ĉiam estis elektita sen apliki ĉi tiun regulon.

La franca filologo

Michel Duc Goninaz

estis proklamita

la Esperantisto de la Jaro 2002

pro la eldono de la

Nova Plena Ilustrita Vortaro

, kies reviziadon li gvidis dum pluraj jaroj.

Dafydd ap Fergus, nun pli konata kiel Dafydd ab Iago, kimra ĵurnalisto laboranta en Bruselo, estis proklamita kiel

la Esperantisto de la Jaro 2003

. La internacia ĵurio elektis lin pro lia tre aktiva informa laboro en la Brusela Komunikad-Centro.

La germana profesoro

Helmar Frank

, prezidanto de la Akademio Internacia de la Sciencoj (AIS), estis proklamita kiel

la Esperantisto de la Jaro 2004

pro la sukcesa kunordigo de la agadoj de AIS kaj de ties Universitataj Sesioj kaj pro tiujara lanĉo de LEUKAIS (Libera Eŭropia Universitato Kelemantia de AIS en Komárno, Slovakio), unu el kies tri fondo-rektoroj li estas.

La Kaŭna advokato

Povilas Jegorovas

, prezidanto de la Litova Esperanto-Asocio, estis proklamita

la Esperantisto de la Jaro 2005

pro la bonega preparado kaj sukcesa realigo de la 90a Universala Kongreso de Esperanto kaj de la 4a Nitobe-Simpozio en Vilno; pro la ekzemplodonaj rilatoj kun litoviaj aŭtoritatoj, intelektuloj kaj amaskomunikiloj, danke al kiuj Esperanto progresis en Litovio; kaj pro la kunordigo de eldonado de gravaj libroj pri Esperanto en la litova lingvo.

La sveda esperantisto

Bertilo Wennergren

, loĝanta en Koreio, estis proklamita

la Esperantisto de la Jaro 2006

pro la Plena Manlibro de Esperanta Gramatiko (PMEG). Estis la dua fojo, post la elekto de Duc Goninaz, ke elektiĝis aŭtoro de grava libro.

La germana esperantisto

Peter Zilvar

, prezidanto de Esperanto-Societo Sudharz, gvidanto de la Germana Esperanto-Centro en Herzberg estis proklamita

la Esperantisto de la Jaro 2007

pro diversflanka agado por kaj per Esperanto en Herzberg — la Esperanto-urbo. Lia agado estis intensa ankaŭ en 2007: serio de altnivelaj seminarioj kaj ekzamen-sesioj, starigo de novaj ZEOj, imitinda loka informado pri Esperanto, evoluigo de kunlaboro inter Herzberg kaj Góra kaj alia aktivado per kaj por Esperanto.

D-rino

Ilona Koutny

, hungarino loĝanta en Pollando, estis proklamita

la Esperantisto de la Jaro 2008

pro la kompetenta kaj sukcesa gvidado de la Interlingvistikaj Studoj ĉe la Universitato Adam Mickiewicz (UAM) en Poznań. Tiujare ŝi aparte meritis rekonon pro la dekjariĝo de la Studoj, pro la ekzamensesio de la tria grupo, pro la unua instrurajta ekzameno kune kun ILEI, pro la komenco de la kvara grupo, kaj speciale pro la simpozio "Lingvistikaj kaj kulturaj aspektoj de interlingvistiko", kiun ŝi pretigis kaj efektivigis en septembre 2008 ĉe UAM.

Ĉi tiu elekto estas duoble rimarkinda. Unue, Ilona Koutny estis la unua virino, kiu ricevis la titolon La Esperantisto de la Jaro. Due, ŝi ricevis rekorde multajn voĉojn kompare kun la aliaj kandidatoj — trioble pli ol tiu, kiu okupis la duan lokon.

Aleksander Korĵenkov, Ruslanda ĵurnalisto, verkisto kaj redaktoro de

La Ondo de Esperanto

, estis proklamita

la Esperantisto de la Jaro 2009

pro la ampleksa kaj zorga esplorado de la vivo, verkoj kaj ideoj de Zamenhof kaj pro tiutemaj verkoj kaj prelegoj, speciale pro la libro

Homarano

, aperinta tiujare okaze de la 94a Universala Kongreso de Esperanto en Bjalistoko.

Katalin Kováts, hungarino loĝanta en Nederlando, estis proklamita

la Esperantisto de la Jaro 2010

pro la diversmaniera antaŭenigo de profesieca instruado de Esperanto, interalie, pro la popularigo kaj okazigo de la ekzamenoj laŭ la Komuna Eŭropa Referenckadro kaj pro la renovigo de la porinstruista retejo

edukado.net

.

Dennis Keefe, Usona instruisto, nun en la universitato en Nankino (Ĉinio), internacie konata iniciatinto de Lingvaj Festivaloj, estis proklamita

la Esperantisto de la Jaro 2011

pro la universitat-nivela disvastigo de Esperanto en Ĉinio kaj pro la evoluigo de la projekto "Esperanto-Insulo" en Hainan.

Interalie, Dennis Keefe ripetis la atingon de Ilona Koutny kun la plej granda distanco dis de la dua kandidato.

Peter Baláž

, 33-jara slovaka esperantisto, kunordiganto de la asocio Edukado@Interreto (E@I) estis proklamita

la Esperantisto de la Jaro 2012

pro starigo, evoluigo kaj prizorgo de gravaj retaj projektoj; modela kunlaboro kun landaj kaj Eŭropaj instancoj; okazigo de la Somera Esperanto-Lernejo kaj de la scienca konferenco KAEST; eldono de gravaj diskoj, libroj, broŝuroj kaj filmoj en/pri Esperanto; kaj pro tio, ke li sukcesas stimuli kaj (re)aktivigi multajn talentajn gejunulojn, kiuj sen tio eble perdus intereson pri Esperanto.

La elektorezultojn kaj intervjuojn kun ĉiuj ĝisnunaj Esperantistoj de la Jaro oni povas legi en la retejo de

La Ondo de Esperanto

.

La rezulto de la 16a atribuo de la titolo La Esperantisto de la Jaro estos anoncita en nia retejo je la Zamenhofa Tago, la 15an de decembro.

Halina Gorecka

sekretario

(el

La Balta Ondo

: http://sezonoj.ru/2013/12/jaro)

Redaktoro: Niu Xueqin

--------------------------------------------------------------------------------

Avantaĝoj de dulingvismo (I)
[2013-12-06]
http://esperanto.china.org.cn/2013-12/06/content_30821008.htm

de Renato CORSETTI

Lingvistiko

1 - Ĉu estas bone paroli du lingvojn?

Sufiĉas iri al la reto kaj tajpi, ekzemple, "bilinguismo infantile" (infana dulingveco) por trovi paĝojn kaj paĝojn pri la avantaĝoj de infana dulingveco aŭ ĝenerale plurlingveco.

Ĝis la '60-aj jaroj de la pasinta jarcento la situacio estis malsama, kaj ĉiuj sentis sin rajtigitaj konsili la gepatrojn paroli nur unu lingvon al beboj "por ne konfuzi ilin". En la komenco de la pasinta jarcento ĉiuj timis "nepurajn" civitanojn. Germanaj sciencistoj asertis ke homoj, kiuj parolas du lingvojn havas duoblan senton de lojealeco (ekzemple al Germanujo kaj al Rumanujo) kaj sekve ili havas personecoprobelmojn kaj en la fino iĝas skrizofrenuloj. Tio validis ankaŭ en Usono, kie oni deziris ke novaj enmigrintoj kiel eble plej rapide forlasu sian denaskan lingvon favore al la angla, kaj iĝu veraj usonanoj.

Oni memoras pri granda konferenco aranĝita en Luksemburgo en la 30-aj jaroj, en kiu partoprenis amaso da lingvistoj. Ili ĉiuj estis multlingvuloj, kaj la konferenco estis aranĝita tiel, ke ĉiu rajtas paroli en sia lingvo cayr ĉiuj aliaj komprenas sen interpretado ĉiujn ĉefajn eŭropajn lingvojn. Do, ĉi tiu amaso da multlingvuloj suckesis en la fino produkti rezolucion, kiu kondamnas multlingvecon kaj rekomendas instrui al infanoj nur unu lingvon.

En la lastaj 50 jaroj sekve de eksperimentoj komenciĝintaj en Kanado oni trovis, ke la antaŭaj asertoj estas senbazaj, kaj ke multlingvuloj havas avantaĵojn de multaj specoj ne nur en la lingva kampo.

Mi citas nur peceton el unu el la multaj paĝoj troveblaj en la reto: "Tio estas la konkludo de esploro...prizorigta de profesoro Jacques Mehler kune kun Agnes Kovacs de la Supera Lernejo de Progresintaj Studoj de Triesto. La infanoj elmetitaj al du lingvoj, jam de la malgranda aĝo evoluigas lernostrategiojn pli flekseblajn. Je unu jaro ili kapablas lerni en maniero pli rapida kaj pli ellaborita rilate al infanoj samaĝaj, kiuj aŭskultas nur unu lingvon. Tute aparte, vivo apud patrino kaj patro, ekzemple, angla kaj itala aŭ hispana kaj germana, plibonigas ĉe la malgrandaj infanoj la plenum-kapablojn, kiuj estas esencaj procedoj por plenumi taskojn ne nur vortajn sed mastrumajn kaj planajn rilate al agadoj kaj kunordigajn de la unuopaj agoj. "

Ĉiuokaze, eĉ se la fakuloj pri dulingveco estus interkonsentitaj inter si por trompi la mondon, ni devus same agnoski, ke dulingveco almenaŭ estas pozitiva pri lernado kaj manipulado de lingvoj kaj certe ne estas malpozitiva pri aliaj kapabloj. Pensu ke tio kongruas kun normala prudento. Dulingvulo devas daŭre salti inter la du lingvoj, kaj kompari ilin kaj demandi sin kial diable en la itala oni devas diri "due donne sono belle" kun la pluralo ripetata 4 fojojn, dum en la ĉina (denaska lingvo de multaj malgrandaj italoj nuntempe) oni diras tre pli simple: "due donna è bella". Tiu daŭra gimnastikado certe evoluigas la mensajn "muskolojn".

Konkludo por nefakuloj: plurlingveco estas io bona por via cerbo!

2.

Ĉu estas bone paroli unu lokan lingvon kaj unu nacian lingvon?

Ne demandu kio estas dialekto. Neniu lingvisto en la mondo kapablas respondi. Ili ĉiuj provas savi sin per ŝerca esprimo: lingvo estas dialekto kun armeo. Pro tio ni uzas ĉi tie la neŭtralan esprimon "loka lingvo" por "dialekto" kaj "nacia lingvo" por la oficiala landa lingvo.

Poemistoj, kiel ni scias, estas pli mensogaj ol tomboŝtonoj.Manzoni ne estas malsama. En la poemo

Marzo 1821

li diras, ke Italujo estas "

una d’arme, di lingua, d’altare, di memorie, di sangue e di cor

." (unu pro komunaj armiloj, lingvo, religio, memoroj, sango kaj koro).

Nun, mi ne scias, kion tio signifis en la tempoj de Manzoni, krom deziro de difinita politika elito transpreni la lokon de la tiamaj regantoj, sed oni ne povas diri tion simple tiel. Oni provis diri, ke oni transprenas la postenojn nome de la unuecaj italoj kaj tiel plu romantike.

Ankoraŭ nun, malgraŭ tio, kion diras la Istituo Italiano di Statistica (kies laborantoj legis kaj ŝatis Manzoni-n), kiam mi havas okazon eniri, ekzemple, malsanulejon en la italaj urbetoj mi trovas, ke ĉiuj, inkluzive de kuracistoj kaj flegistoj, parolas inter si kaj kun la apcientoj la lokan dialekton aŭ la lokan variaĵon de la itala peze dialektigita. Oni parolas al vi en la loka itala malpli dialektigita se vi klare aperas, kiel iu kiu venas de alia loko.

Ĉiuokaze mia gepatra lingvo, kiu ne estas la norma itala sed la dialekto de la vilaĝo de miaj gepatroj, ne estas pli proksima al la itala ol, ekzemple, la hispana.

Do, amaso da italoj de mia generacio parolas kaj lokajn dialektojn kaj la norman italan (en malsamaj proporcioj depende de la studoj, de la laboro, ktp.). Ĉu tio estas konsiderebla dulingveco? La respondo estas: Jes!

Ĉiuj esploroj faritaj pri la intelektaj kapabloj de italoj, kiuj nur parolas la norman italan (ĉar ili naskiĝis kaj vivis en altklasa familio), kaj de italoj, kiuj parolas kaj la dialekton kaj la italan, favoras la parolantojn de la dialekto. Eĉ en klasika eksperimento, en kiu estis tri grupoj esplorataj en Kampobaso (Campobasso): parolantoj de nur la norma itala, parolantoj de la norma itala kaj de la loka dialekto kaj parolantoj de la norma itala, la loka dialekto kaj la cigana, la plej mense flekseblaj estis la trilingvaj ciganaj infanoj. Kompreneble la filo de la apotekisto parolis la norman italan pli bone kaj la cigana infano pli malbone, sed mense la bildo estis tute alia.

Tio kompreneble aplikiĝas kaj al la lokaj italaj dialektoj kaj eĉ pli al la lingvoj parolataj de la novaj italoj. Se vi estas instruisto estu kontenta ke multaj el via lernantojn parolas hejme la ĉinan, la urduan aŭ la rumanan. Ne timu! Vivante en Italujo ili ne povas ne lerni la italan, sed la konservado de la propra lingvo estas ankoraŭ pli grava pro amaso da kialoj lingvaj kaj sociaj, pri kiuj ni ne parolu nun. Sciu, tamen, ke, se ni restas en al kampo de lingvoj, eksperimentoj en Nederlando montris, ke infanoj kiuj unue lernis la turkan en la unua klaso de la elementa lernejo kaj nur poste la nederlandan post la fino de la dua jaro konis la nederlandan pli bone ol tiuj, kiuj komencis tuj per la nederlanda. Kial? Certe ne pro la propedeŭtikeco de la turka rilate al la nederlanda, sed pro tio, ke la lernado de la propra lingvo, kiun ili parolis hejme, donis al ili la sentonde digno, kiu sufiĉis por kuraĝis ilin alfronti la nekonatan nederlandan.

Konkludo por nefakuloj: paroli lokan dialekton aŭ fremdan lingvon kaj la italan estas bona por via cerbo.

3.

Ĉu tio aplikiĝas ankaŭ al Esperanto?

Certe, Esperanto estas lingvo? Ĉu iu leganto de ĉi tiu revuo kuraĝas aserti la malon?

Mi kredas, ke ne, sed se iu tamen troviĝas li tuj elektu la armilon por la duelo.

Estante lingvo kiel ĉiuj aliaj lingvoj, ĝi produktas la samajn efikojn al la menso de la du- aŭ plur-lingvuloj. Eble vi memoras, ke kelkaj alineojn antaŭe mi diris, ke ju pli la du lingvoj estas malsamaj des pli grandaj estas la efiko al la cerbo de la dulingvulo?

Nun en la okazo de Esperanto kaj de la itala temas pri du lingvoj, kies profundaj funkcimanieroj estas sufiĉe malsamaj. Se vi lernis Esperanton per normala kurso kiel plenkrekulo, kaj se vi uzis lernolibron de Migliorini aŭ de iu alia, vi perdis multon, ĉar oni provis kaŝi de vi la malsamecojn inter Espernato kaj la itala. La slogano estis: "Esperanto estas facila, ĝi estas preskaŭ kiel la itala, vi certe povas lerni ĝin sen apartaj klopodoj!"

Kiel vere funkcias Esperanto estis aŭdaca penso de Zamenhof, kiun li provis kaŝi de eŭropanoj, kaj ĝi restas kaŝita ĝis hodiaŭ krom se vi lernas Esperanton de la nasko. Oni ne vere povas trompi bebojn, kiuj lernas lingvon, ĉar ili havas amason da tempo por pensi kaj por alveni al la ĝustaj konkludoj.

Mi nur aludas al tio, kion faras esperantlingvaj beboj:

kreado de novaj vortoj el normala Esperanto-materialo, kvankam la rezulto estas nekutime uzata de la parolantoj de Esperanto. Ekzemplo prenita el vera diro de vera infano: malmiksi (=dividi. Oni estis miksinta fruktosukojn de du specoj kaj la infano volis, ke oni nun malmiksu ilin);

kreado de esprimoj potenciale eblaj en Esperanto sed forme aŭ signife malsamaj je la normala Esperanto. Ekzemplo: lang(et)i (= malmulte leki per la lango glaciaĵon);

kreado de esprimoj potenciale eblaj en Esperanto sed forme aŭ signife tre malsamaj rilate al la normala Esperanto uzata en la plenkreskula lingvo. Ekzemplo: Ne seĝu sur la divano (= ne sidu sur la divano).

Mi povus montri al vi centojn da tiaj ekzemploj. Esence beboj lernis jam je du jaroj, ke Esperanto estas aglutina lingvo, kie ĉio povas kombiniĝi kun ĉio kaj ke la nura limo estas limo de signifo. Infano, kiu devas konstante ludi inter tio kaj la itala, certe devas multe ekzerciĝi. Kiel vi tradukus: "Ĉu mi rajtas langeti vian glaciaĵon?"

(el L'Esperanto)

Redaktoro: Chen Ji

--------------------------------------------------------------------------------

Multepeza malfeliĉo de diverslingveco
[2013-12-19]
http://esperanto.china.org.cn/2013-12/19/content_30932036.htm

De tempo al tempo en esperantistaj cirkloj ekflagras debatoj pri la strategiaj celoj de la movado: ĉu la Esperanto-movado strebu esti la savanto de ĉiuj lingvoj de la mondo, aŭ ĉu ĝi strebu al la unulingva idealo iam starigita de Ludoviko Zamenhof. El taktika vidpunkto la multlingvisma aliro povas ŝajni pli realisma, ĉar tiam la esperantistoj povas alianciĝi kun diversaj lingvaj movadoj. Sed ĉu tion celis Ludoviko Zamenhof? Kaj se ne, ĉu gravas?

Sojle de la Zamenhofa tago

Libera Folio

starigis la demandon al Roy McCoy, Renato Corsetti kaj Mark Fettes. Tiuj tri post la forpaso de Nelson Mandela tuŝis la temon en reta diskuto, kiu interalie rilatis al la oficiala multlingveco sed praktike fortiĝanta anglalingveco de Sudafriko.

Roy McCoy ne subtenas la multlingvisman strategion:

Mi kredas ke mia vidpunkto estas simple tiu de Zamenhof. Tiu identigo sufiĉos por tiuj kiuj legis kaj aprezas liajn verkojn, kaj mi povas sendi tiujn kiuj ne legis al, ekzemple, la Originala Verkaro kaj la paroladoj. Mi ne estas la plej bona proparolanto por Zamenhof, interalie ĉar mi estas tro aliokupata kaj pigra por elfosi la koncernajn citaĵojn. Mi tamen klare memoras, ke almenaŭ unu fojon li aperte lamentis tion, ke junaj homoj devas pasigi tiom multe da tempo dum siaj lernejaj jaroj studante lingvojn, kaj ke Esperanto proponas liberigi ilin de tiu ŝarĝo. Pli ol jarcenton poste mi daŭre dividas tiun vizion, kiel ajn longe for restas ĝia realiĝo, kaj eĉ se ĝi neniam okazos. Mi legis nur hieraŭ ke luksemburgaj lernejanoj pasigas 52 procentojn de sia studtempo ĉe fremdaj lingvoj, kaj mi persone trovas tion bedaŭrinda. Aliaj kompreneble rajtas je alia opinio pri tio, sed la mia tamen restas la zamenhofa.

Mi ne kompetentas paroli en la Mandela-kunteksto, ĉar mi scias preskaŭ nenion pri lia pridirita multlingvisma lingvopolitiko por la sudafrikaj lernejoj. Mi kaptis de iu, tamen, ke praktike ekzistas gravaj problemoj ĉe la plena realigo de lia idealo. Tiuokaze, mi emas opinii ke la esperantistoj, anstataŭ senkondiĉe laŭdi lian probleman aliron, eble povus sugesti la imageblan eventualon de komune akceptota planlingvo ĉie instruota. Se ili efektive kredas je sia lingvo – supersignoj, neregulaj landnomoj, eŭropaj radikoj kaj ĉio – ili povus proponi eĉ Esperanton mem por tiu rolo.

Se vi donas al mi la parolon, estas ankoraŭ unu plia afero kiun mi ŝatus diri. Min zorgigas malpli la perdo de lingvoj, mi diris, ol la perdo de la vivo entute pro antaŭvidata vivmedia kataklismo, kio estas la afero vere minacanta la homaron nuntempe. Povas esti ke plej taŭgus serĉi manieron utiligi Esperanton por provi preventi la kataklismon, ol disputi pri kiomo da lingvoj.

Renato Corsetti opinias, ke oni disvastigu Esperanton kaj ne deflankiĝu pro filozofiaj diskutoj:

Mi pensas, ke la ĉefa celo de UEA estas disvastigi Esperanton kiel daŭriganto de la laboro de Zamenhof. Ĉio cetera estas dumtempaj kaj flankaj amuzaĵoj. Se ni ne sukcesas konvinki la neesperantistojn lerni Esperanton, ni povas aranĝi mil literaturajn konkursojn por esperantistoj, sed ni ne atingis nian celon, kaj la senkompata historio juĝos nin laŭ la atingo aŭ neatingo de nia ĉefa celo.

Aliflanke la debatoj pri tio, kio okazos post la Fina Venko, apenaŭ altiras min. Ili altiras homojn, kiuj ne povas aktive labori survoje al tiu venko, sed havas tempon por filozofiumi. Kelkaj diras: post la Fina Venko Esperanto estos multe pli sovaĝa ol estas la angla lingvo nun kaj ĝi forviŝos senkompate ĉiujn lingvojn. Parto de la favorantoj de ĉi tiu vizio aldonas: kaj tio estas bona. Ili citas Zamenhof-on, kiu diris, ke li ne komprenas kiu estus la problemo, se ĉiuj homoj parolus la saman lingvon. Vi atendu kvin mil jarojn, kaj vi vidos, ke efektive okazos tiel. Tio povos esti. Mi ne neas, ke povus okazi tio, simple mi ne scias, kiel mi ne scias, ĉu Dio efektive ekzistas aŭ ne. Ĉiuokaze ni ne havos 5.000 jarojn por atendi, ĉar je la nuna ritmo la tero iel detruiĝos pro la varmo post 50 jaroj.

Tio, kion mi certe scias, el mia propra sperto kaj el observado de sperto ĉirkaŭ mi, estas ke, kiu ajn neas al infano la rajton paroli sian denaskan lingvon kaj viziti lernejon en sia denaska lingvo, estas krimulo. Li povas ne scii, kiom da malbono li kaŭzas, sed li kaŭzas amason da suferoj. En la nuna historia fazo de la mondo Esperanto devas esti vidata kiel rimedo, kiu permesas al ĉiuj lingvoj vivi kaj prosperi en sia komunumo.

Kiam oni bezonas internacian lingvon, oni uzu Esperanton, kaj ĉesu doni al la angla aŭ al la ĉina la rolon de lingvoj, kiuj entrudiĝas en la internan vivon de la popoloj (se vi ŝatas citi Zamenhofon). Do, laŭ mi, se en la menso de la homoj Esperanto akiros tiun bildon, tio certe povos kontribui al ties disvastigo, kaj, mi rediras: disvastigo de Esperanto estas nia celo.

Mi volas, do, diri ke UEA ne devas agi kontraŭ multlingvismo per "Esperanto kiel sola lingvo por la estonta homaro" sed por multlingvismo per "Esperanto permesas al viaj lingvoj pluvivi". Kio okazos post la Fina Venko estos problemo de niaj nepoj, kiuj, krom beni nin, devos trakti la problemojn de tre malsama mondo, al kiu estos malfacile apliki niajn nunajn komprenojn.

Mark Fettes volas klare distingi la filozofion de Zamenhof, kaj la strategion de UEA, kiu ne estis fondita de Zamenhof:

Estas vere, ke por Zamenohof multlingvismo ne estis celo en si mem. Aliflanke, tio validas ankaŭ pri Esperanto. Por li Esperanto estis rimedo por la unuiĝo de la homaro. Tio estas tute klara el liaj kongresaj paroladoj; ekzemple en Kembriĝo li diris, ke "ĉio, kio servas al la fratigado de la gentoj kaj al la rompado de la malamikaj muroj inter la popoloj — se ĝi nur ne enmiksas sin en la internan vivon de la gentoj — apartenas al la verda standardo."

Sed per tiu frazo pri la "interna vivo de la gentoj" Zamenohof certe celis interalie ankaŭ la rajton de ĉiu gento libere uzi kaj kultivi sian propran lingvon. Ĝuste pro la graveco de la lingva dimensio li dediĉis tiom da tempo al Esperanto; ne estas imageble, ke li neglektus tiun dimension, se temus pri la ĉiutaga homa vivo. En tiu senco, lia pensaro vere estis multlingvisma.

Tamen, kiam Zamenohof mem frontis elekton, ĉu doni sian energion al la lingvo de sia gento (do al la jida lingvo, jidiŝo) aŭ al lingvo "neŭtrale homa," li fine elektis la duan. Li foje ankaŭ esprimis dubon, ĉu vere estus tiel granda perdo, se ĉiuj homoj parolus nur unu lingvon. Do, ni diru ke, minimume, li ne volus fari rektan ligon inter la laboro por Esperanto kaj la laboro por la plifortigo de la gentaj (ni nun dirus: etnaj) lingvoj. Maksimume oni povus paroli pri parta sameco de valoroj: ke ambaŭ streboj (la multlingvisma kaj la planlingvisma) baziĝas sur respekto kaj estimo por la "interna vivo de la gentoj," do la fakto de la kultura diverseco kaj la rajto de la homoj plu teni kaj kultivi tian diversecon tiel longe, kiel ili volas.

Sur tia komuna grundo UEA efektive faris aliancojn en la lastaj jaroj. Ja konstateblas, ke tiu "interna vivo de la gentoj" pri kiu parolis Zamenhof estas sub pli kaj pli granda premo pro diversaj ekonomiaj, politikaj, teknologiaj evoluoj. Tial disvastiĝis zorgo, kiun ni dividas kun multaj aliaj organizoj kaj eĉ kun iuj registaroj, ke homoj estas malpli kaj malpli liberaj paroli kaj vivi laŭ sia propra elekto, sed anstataŭe submetiĝas al diversaj trudoj kaj devigoj, lingvaj kaj aliaj. En nia kontraŭstaro al tio ni agas tute zamenhofisme, laŭ mia vidpunkto.

Tamen estas risko en tiu agado, ke ni fariĝas pledantoj por difinitaj politikoj kaj kadroj de multlingvismo. Tiurilate ni devas paŝi tre zorge. Pro tio, ke Esperanto mem nur tre malofte estas traktata kiel serioza lingvopolitika elemento, ni preskaŭ neniam trovas nin antaŭ lingvopolitiko, kiun ni povas plene subteni. Aliflanke, ne helpas, se la esperantistoj ĉiam staras flanke, kvazaŭ por diri ke nur niaj ideoj kaj niaj solvoj estas la ĝustaj; tio nur vekas opozicion aŭ eĉ bagateligon flanke de aliaj.

Laŭ mi, per nia engaĝo pri multlingvismo ni devas celi la edukadon, klerigadon de aliaj aktivuloj kaj organizoj, sed ankaŭ de ni mem. Finfine Esperanto devas funkcii, uziĝi, disvastiĝi en multlingva mondo: tio estas la nuna realo. Kompreni, kiel funkcias tiu mondo; kompreni, kiaj alternativoj donos pli da spaco kaj valoro al niaj ideoj; stimuli diskutojn kaj esplorojn pri tiuj alternativoj - jen niaj prioritatoj sur la kampo multlingvismo. Tio ne signifas senkritike subteni iun ajn analizon aŭ agadon, kiu ne donas taŭgan atenton al Esperanto; male, ni alportu nian pozitivan kritikon kaj kritikan kunlaboron al ĉiuj provoj mastrumi la multlingvecon por homaranecaj celoj.

(el

Libera Folio

)

Redaktoroj: Xie Ruifeng

--------------------------------------------------------------------------------

La hodiaŭa araba lingvo
[2013-12-19]
http://esperanto.china.org.cn/2013-12/19/content_30944821.htm

Skribita de Massimo Ripani kaj tradukita de Luigia Oberrauch Madella

Giulio Soravia (GS) instruas la arabajn lingvon kaj literaturon ĉe la Universitato de Bolonjo. Kiel lingvisto li interesiĝis pri Sudorienta Azio (precipe Indonezio, kie li kompletigis multajn esplorojn), pri Orienta Afriko (Somalio, kie li instruis dum tri sesmonatoj) kaj pri la lingvo kaj la kulturo de la ciganoj en Eŭropo. Kaj li akceptis la jenan intervjuon fare de Massimo Ripani (MR).

MR: Ĉu la ekzisto de la klasika araba ne punas la evoluon de la lingvo?

GS: Evidente, la araba lingvo estas tre viva kaj ĝi alprenis funkciojn kaj uzojn kiuj igas ĝin unu el la plej gravaj lingvoj en la mondo. La dulingva sistemo, kiu daŭre ekzistas kiel reganta faktoro, ne malhelpis la evoluon de riĉega kaj moderna literaturo, en la senco ke temas pri literaturo kiu ne nur povas elteni la komparon kun ajna produktado en aliaj lingvoj, sed ĝi havas validecon kiu transpasas la lokan uzadon. Mi volas diri, la nuntempaj aŭtoroj estas altnivelaj kaj renkontas perfekte la guston de eĉ ne-arabaj legantoj. Tion pruvas la granda kaj kreskanta nombro de tradukoj, ankaŭ en la italan.

Eĉ la eseoj en diversaj kampoj spertis rapidan adapton ekzemple en la leksiko kaj en la varieco de interesaj sektoroj. Ĉi tio akompanita de tendenco globaligi temojn kaj perdo de siaj kulturaj inklinoj. Tio estas bonaĵo kaj malbonaĵo, sed mi ne dirus ke la lingvo suferis, ĉar la "klasika" sciis transformiĝi en ASM, tio estas Araba Standarda (norma) Moderna ankaŭ danke al la defio plu uzi la unuecan lingvon vidalvide al la diversaj "dialektoj" parola kaj neformala (ne skribita).

Restas la fakto, ke granda parto de la araba mondo havas scion iom proksimuman pri la norma skriba araba lingvo, sed tio ne estas miskvalito de la edukaj politikoj de la diversaj landoj. La avantaĝo de komuna lingvo superas la difektojn kiuj ne leviĝus en la ĉeesto de granda aprezo de la studo de la moderna lingvo kaj de lernantigo, kiu en multaj landoj malabundas.

Ne mankas la "disidentaj" voĉoj: mi dirus, ke indas legi la libron de la egipta Cherif Choubachy, "La sabro kaj la komo", eldonita en la itala fare de ObarraO de Milano. La subtitolo estas jam rivelanto: Ĉu la lingvo de la Korano estas la fonto de la araba malbono? kie estas diskutita detale kaj fake - kelkfoje kun kelka neprecizeco aŭ iu naiveco, perdonebla - la tuta afero. La aŭtoro asertas ke la malfruiĝo de la araba mondo, por resumi, simpligante la temon, estas ŝuldita al la fakto ke la lernejo devas perdi tempon por instrui la lingvon kaj ke la pezo de la tradicio sufokas pli rapidan kaj malpli engaĝan uzon de la lingvo. Kompreneble estas vere, ke la araba estis viktimo de esti la dia lingvo kaj sekve netuŝebla, sed fakte formaligi la uzon de dialektoj diserigus la araban mondon kaj tio ĉi havus politikajn kaj praktikajn sekvojn ne indiferentajn.

Estis cetere proponoj por literumada reformo kiu simpligus la uzojn de la lingvo alportante ĝin pli en la direkton de parolo: ekzemple, la akuzativo de la nedeterminataj nomoj (-an) kiu ne estas kutime prononcata en parolado, ankaŭ standardo bezonas "alifo-n"en la skriba lingvo kiu havas neniun valoron fonan. Forigi tiun ĉi "alifo-n" simpligus multajn aferojn. Aŭ en la parolaj formoj la duala inklinas malaperi tiel kiel la du inaj formoj de la dua kaj la tria persono plurala. Konformiĝi al la parolata lingvo ankaŭ en skribado iĝus ĝin pli faciluza lingvo. Sed ĝenerale la araba intelektularo malakceptas tion.

MR: La ĉinoj kun la Konfuceo-Instituto nun estas aktive apogantaj la instruadon de sia lingvo eksterlande. Kiuj institucioj havas la saman funkcion koncerne la araban lingvon?

GS: Al mi ne rezultas ke en la araba mondo institutoj agas sammaniere kiel la Konfucea Instituto (aŭ alia tipo kiel ekzemple Goethe Institut, British Council, Centres Culturels Français aŭ eble Dante Alighieri), sed estas multaj iniciatoj por instruado de la araba lingvo al ne-denaskaj parolantoj en pluraj landoj. Unu el la plej malnovaj kaj agnoskitaj estas la Instituto Bourguiba en Tunizo , en Egiptujo aldone al la tre efika fako de la itala lingvo ĉe la Universitato de Ain Shams (direktoro Rabie Salama) ekzistas multegaj ŝancoj lerni per kursoj, tiel ankaŭ en Maroko , Jordanio (kie ĉe la Universitato de Al Bait ekzistas eĉ departemento pri la itala lingvo), en Jemeno. En Sirio ekzistis ankaŭ bonegaj kursoj sed la nuna situacio ... Lastatempe, la Saŭda registaro laboras por propagandi la studon de la araba lingvo financante multajn universitatojn precipe en Usono - eble eĉ Bolonjon en la estonteco. Kompreneble en pluraj landoj ekzistas universitatoj kaj akademioj, kiuj telekontrolas la uzon de la lingvo (Egiptio, Sirio, Maroko) .

(el disvastigo.

esperanto.it

)

Redaktoro: Xie Ruifeng

--------------------------------------------------------------------------------
