Eventoj kun AMO
[2016-01-12]
http://esperanto.china.org.cn/2016-01/12/content_37558270.htm

6-10 januaro

Poludnica 2016 en Záva ná Poruba, Slovakio: renkontiĝo de esperantistoj-vojaĝantoj kaj turistoj.

Pri AMO 18

Temo: Kiel organizi E-vojaĝojn kaj turismajn ekskursojn

Gvidantoj kaj temoj:

• J. Vajs (SK): Diferencoj inter vojaĝoj organizitaj de vojaĝoficejoj kaj de esperantistoj;

• D. Rodzianko (PL): Kiel vojaĝi malmultekoste;

• M. Blahuš (CZ): Geografiaj konkursoj dum renkontiĝoj de E-vojaĝantoj kaj turistoj;

• V. Radovanović (HR): Multjaraj spertoj kun organizado de regulaj turismaj renkontiĝoj;

• A. Zdechlik (PL): Organizado de E-vojaĝoj al malproksimaj landoj;

• P. Chrdle (CZ): Avantaĝoj kaj malavantaĝoj de E-vojaĝoj.

La seminario okazos memore al Andreo Grzębowski - ja en aprilo 2014 ni planis kun li fari tiun AMO-seminarion en Bydgoszcz.

• Ján Vajs, LEK (SMOPaJ), Školská 4, SK-031 01 Liptovský Mikuláš, Slovakio

• www.poludnica.esperanto.sk aŭ poludnica83@gmail.com

22-26 Januaro

51-a Brazila Kongreso de Esperanto en Manaus, Brazilo:

Manaus estas brazila urbo proksime de la enfluo de la rivero Negro en la riveron Amazono. Ĝi situas nur kelkdek kilometrojn de la ekvatoro kaj havas ekstreme tropikan klimaton. Ĝi estis fondita en 1669 de portugalaj koloniantoj. Temo: Verda Komunikado: kiun internacian lingvon oni uzu en daŭripova mondo?

Pri AMO 19

Kadre de la 51-a BKE, AMO eniras Amazonion, kun la temo "Esperanto: komunikilo por daŭipova mondo". Gvidantoj: Fernando Maia Jr., Lucas Barbosa, Alvaro Motta.

• Brazila Esperanto-Ligo, ĉe http://bit.ly/1GE0Qe5

26 februaro-8 marto

Dua Speciala Ekskurso en Katmandu, Nepalo:

Kontraste kun la tradiciaj Himalajaj Renkontiĝoj (kiuj signifas longan perpiedan marŝadon), ĉi-foje NEspA okazigos aŭtobusan ekskurson al famaj nepalaj turismaj lokoj, inkluzive de la fama montaro videbla en Katmanduo, Ĉitaŭan Nacia Parko, Nagrakot, Dulikhel kaj Pokhara.

Pri AMO 20

Katmanduo, de la 27-a ĝis la 29-a de februaro. Inter la gvidantoj: Hori Jasuo (Japanio), Trezoro (Ĉinio), Bharat Ghimire (Nepalo).

• Nepala Esperanto-Asocio (NEspA), G.P.O Box: 10518, NP-102 Kathmandu, Nepalo

• nespa.1990@gmail.com

(el

Esperanto

)

Redaktoro: Liu Zijia

Ipernity: El Popola Chinio

--------------------------------------------------------------------------------

Kalendaro
[2016-01-27]
http://esperanto.china.org.cn/2016-01/27/content_37673704.htm

Junularo

15-20 januaro

7-a NOVA - Novjara Aranĝo en Presidente Figueiredo kaj Manaus, Brazilo:

festu, promenu kaj amuziĝu dum la unua NOVA en Amazonio, plena je naturaj belaĵoj.

• Brazila Esperantista Junulara Organizo (BEJO), ĉe bejoesperanto@gmail.com

Marto

5-12 marto

Mediteranea Esperanto-Semajno en Les Issambres (Lazura Marbordo),

Francio.

• Monique Prezioso, 92 allée des Harkis, FR 83700 Saint-Raphaël, Francio,

prezmoni@hotmail.com, tel. +33(0)4 94 83 06 88 aŭ Christine Graissaguel, Les Iles d' Or, rue du Progrè, FR-83600 Fréus, Francio

• kris_grai@hotmail.fr; tel. +33(0)4 94 95 66 18

23-28 marto

Trilanda Kongreso en Bandung, Indonezio:

Trilanda kongreso inter Aŭstralio, Indonezio kaj Nov-Zelando. Realigante la ideon de kunlaborado, la Esperanto-asocioj de Aŭstralio, Indonezio kaj Nov-Zelando okazigos trilandan kongreson en Bandung, Indonezio, de la 23-a ĝis la 28-a de marto 2016. La urbo Bandung estas elektita pro sia rolo kiel loko de la historia "Konferenco Azio-Afrika" en 1955. Tiam reprezentantoj de 29 landoj interdiskutis diversajn aspektojn rilate al homaj rajtoj, egaleco kaj paco, aferoj ankaŭ ĉe la kerno de Esperanto. Krome, nuntempe troviĝas multaj gejunuloj kiuj studas Esperanton sub la gvido de la loka Muzeo de la Konferenco Azio-Afrika.

La riĉa kongresa programo inkluzivos diverstemajn prelegojn, ekskursojn al vizitindaj lokoj, artajn aranĝojn, ekspozicion kaj Esperanto-kursojn en du niveloj. Okazos ankaŭ antaŭ- kaj post-kongresaj ekskursoj al aliaj partoj de Indonezio.

• Ilia Sumilfia Dewi, ĉe iea@esperanto.org aŭ aea.esperanto.org.au/kongreso

25 marto-1 aprilo

Printempa Semajno Internacia (PSI) en Bad Hersfeld, Germanio.

• Germana Esperanto Asocio, Katzbachstr. 25, DE-10965 Berlin, Germanio

• petra.dueckershoff@esperanto.de

28 marto-6 aprilo

Ekskurso tra Irano al Urgup (Turkio) en Borugxerdo-Irano: urboj por

ekskursoj: Tehran-Antalya-Konya-Urgup-Konya-Tehran.

• FOTROS Tour&Travel Agency, No.36, 1 St floor, Eastern Sepand St,

NEJATOLLAHI Ave, Tour&Travel Agency, Irano

• masud8422@yahoo.com

Aprilo

1-4 aprilo

9-a Mezorienta Esperanto-Kunveno en Ürgüp, Turkio.

• http://bit.ly/1Mf6yPZ

14-16 aprilo

Israela Kongreso en Jafo, Israelo.

• eli@esperanto.org.il

20-24 aprilo

Korusa Renkonto de Interkant en Baugé, Francio.

• Esperanto-Kastelo Greziljono, MCE Grésillon, St. Martin d' Arcé FR- 49150 Baugén-Anjou, Francio

• kastelo@gresillon.org

(el

Esperanto

)

Redaktoro: Liu Zijia

Ipernity: El Popola Chinio

--------------------------------------------------------------------------------

Intervjuo: Fernando Pita, esperantisto en la Akademio Brazila de Filologio.
[2016-03-04]
http://esperanto.china.org.cn/2016-03/04/content_37937891.htm

Luiz Fernando Dias Pita, 46-jara, membro de la Akademio Brazila de Filologio (Abrafil), laboris kiel instruisto de la hispana kaj la portugala lingvoj, kaj nuntempe estas profesoro de la latina lingvo ĉe la Ŝtata Universitato de Rio-de-Ĵanejro, urbo kie li naskiĝis kaj vivas. Li havas edzinon kaj 13-jaran filon.

Kiel vi konatiĝis kun Esperanto?

Tio okazis fine de la jaro 1983, kiam mi estis ankoraŭ 14-jara adoleskanto kiu amadis legi sed ne havis monon por aĉeti revuojn aŭ librojn, do mi frekventadis la bibliotekon de la kvartalo kien mi ĵus estis transloĝiĝinta. Iu tago, alveninte al tiu biblioteko, mi estis surprizita de ekspozicio pri Esperanto, kie mi unuafoje havis kontakton kun "tiu stranga lingvo kun ĉapelitaj literoj" (tion mi tiam pensis). Bone, ĉar la organizantoj oferis senpagan kurson al interesatoj – kaj la horaro estis tre konvena por mi – mi decidis ekstudi ĝin, ĉar estis ebleco fari novajn amikojn (mi estis novulo en la kvartalo, ne forgesu!). Fina rezulto: mi estis kaptita de la verda viruso!

Kiam vi por unua fojo aŭdis pri El Popola Ĉinio kaj kion vi opinias pri ĝi?

En tiu sama ekspozicio. Mi bone memoras ke, tie, estis revuo kiu vekadis ĉies atenton pro sia bonega eldona kvalito: dum ĉiuj aliaj estis blanknigraj, tiu estis jam tute kolora, kun buntaj fotoj kaj presita sur bonkvalita papero! Memoru ke, tiam, mi estis en mia unua kontakto kun Esperanto; do mi tute ne kapablis taksi ĝian enhavon, tamen, eĉ pro tio la bunteco de la revuo mem tre atentigis min.

Pli-malpli unu jaro poste, mi prunteprenis jarkolekton de la revuo en la Esperanto-klubo, kaj nur tiam mi konstatis, ke la revuo, krom belega, estis ankaŭ enhave bonega. Ĝi estis la nura esperanta revuo kiun oni povus fiere montri al ajna persono, precipe al tiuj kiuj ne havis simpation por la esperanta afero. EPĈ ĉiam estis argumento por fermigi iliajn buŝojn.

Kaj plie, vidu, en la 1980-aj jaroj, estis tre malfacile iom scii pri Ĉinio–fakte tuta Azio– en Brazilo, do la informoj en EPĈ estis kvazaŭ freŝa vento por tiuj, kiuj interesiĝis pri tio. Sed ne nur pri Ĉinio, ankaŭ pri Esperantujo mi multon lernis per la revuo... Mi memoras ke, en iu ekzemplero, la redaktantoj enmetis, dorsokovrile, bildojn de ĉiuj ĝis tiam lanĉitaj esperantaj poŝtmarkoj... Tio multe helpis min, kiam mi komencis ilin kolekti! Bone, laŭ kio mi parolas vi jam komprenis ke mi estas unu el tiuj dinosaŭroj kiuj ankoraŭ bedaŭras ke ĝi ne plu ekzistas surpapere, ĉar ĝia tiama bunteco ne plu estis egalita de neniu alia e-revuo.

Pri la revuo hodiaŭ... Mi kredas ke ĝi estas, hodiaŭ, la plej grava el la retaj e-revuoj, fakte la nura kiu ankoraŭ surprizigas min, ĉar bedaŭrinde ĉiuj aliaj (retaj kaj paperaj) fariĝis iom rutinecaj. Alia gravega faktoro estas ĝia fluideco kaj agileco: ĝi ja funkcias kiel novaĵ-revuo pri diversaj temoj, ĉar la hejmpaĝo estas sufiĉe ampleksa por enteni materialon kiun oni neniam povus disponigi en la limigita spaco de paperrevuo. Kaj, se estas spaco, kial vi ne rekomencas instruadon de la ĉina, per Esperanto, kiel la revuo antaŭe faris?

Vi studas interlingvistikon en Universitato "Adam Mickiewicz" (UAM), en Poznano, Pollando. Kial vi, kiu jam estas doktoro, decidis sin dediĉi al tiuj studoj?

Unu el la plej gravaj problemoj de la Esperanto-movado en Brazilo estas manko de dialogo kun universitatoj, tio ja havas multajn kialojn: en la universitata kampo, tio iras ekde ia antaŭjuĝo kontraŭ Esperanto ĝis simpla nesciado pri la temo mem. Aliflanke, ja mankas en nia nacia esperantujo, homoj kiuj povus starigi tiun dialogon, ĉar malfeliĉe la plejmulto el niaj movadanoj ne sufiĉe konas la akademian medion, ĝiajn sintenojn kaj vidpunktojn. Pro mia kondiĉo de universitata profesoro, mi ja estas unu el tiuj kiuj povas almenaŭ komenci tiun dialogon, do mi konsideras tion mia devo: fakte, se mi iom povos fari por ke Esperanto estu pli bone akceptita en la brazila akademia medio, mi konsideros plenumita mian taskon.

Tamen, ne nur pro tio mi decidis studi en Poznano: la kurso ja estas bonega oportuno universitatnivele studi nian lingvon, kaj vi mem scias kiom postulema tiu kurso estas. Ekzistas ankoraŭ plia faktoro: kelkaj temoj tie studitaj, kaj, laŭ kio mi perceptas, estas normalaj en eŭropaj universitatoj, ja estas tute novaj por mi! Tiel, iel la kurso ja kunlaboras por ke mi aktualigu kaj refreŝigu miajn konojn pri mia propra stud- kaj esplorkampo. Pro tio mi nur povas danki al la esperanta stabo ĉe UAM, kaj al stipendio ricevata de Esperantic Studies Foundation (ESF), sen kiu mia partopreno ne povus okazi.

Ĉu en UERJ vi esploras pri Esperanto kaj Esperanto-rilataj temoj?

Ĉi-jare mi prezentos al UERJ du temojn por esploroj kiujn, mi esperas, estos rilataj al Esperanto: unu estas libera kurso pri la lingvo, malferma al ĉiuj, universitatanoj aŭ ne, laŭ la modelo kiu jam ekzistas en diversaj lokoj. Alia estas kreado de esplorgrupo pri sennaciaj literaturoj, kie kompreneble la esperantan havos bonan lokon. Oni vidos kion okazos.

En Brazilo antaŭ nelonge estis kreita interuniversitata esplorgrupo pri interlingvistiko, al kiu vi apartenas. Ĉu estas pli ambiciaj planoj kiel ekzemple krei studprogramon pri Esperanto en Brazilo?

Jes! Niaj planoj estas starigi, laŭ la modeloj de postdiplomaj kursoj en Brazilo, kaj uzante tiun sperton kiun mi akiras ĉe UAM, kurso(j)n pri interlingvistiko kaj pri esperantaj lingvo kaj literaturo. Sed tio estas ankoraŭ en embria formo, kaj pro tio mi mem ne povas, nun, doni pliajn detalojn.

Kial vi decidis verki lernolibron de Esperanto por brazilanoj, konsiderante ke jam ekzistas pluraj aliaj?

Ĝuste ĉar estas pluraj aliaj, tamen tiuj pluraj lernolibroj estis verkitaj antaŭ jardekoj! Multaj el ili simple ne akompanis kaj la modernigon de metodologio pri instruado de lingvoj kaj la modernigon de la ĉiutaga vivo... Rimarku, ĉe ni estas kelkaj metodoj ankoraŭ de la 1980-aj jaroj, libroj en kiuj mi mem lernis, sed kiuj neniam estis aktualigitaj, do, pere de ili, neniu lernos vorton, simplan sed ĉiutagan, kiel "poŝtelefono" aŭ "komputilo". Alia granda problemo, en Brazilo, estas disdonado de lernolibroj: fakte se estas bonega libro en, ekzemple, Sud-Riogrando, oni nenion scios pri ĝi en Rio-de-Ĵanejro, kaj eĉ se ni scios, estas tre malfacile akiri sufiĉan kvanton por esperanto-kurso.

Por solvi tiujn du problemojn mi serĉis diversajn vojojn, sed ĉiuj, fine, kreis novajn problemojn, do mi ne trovis alternativon krom mem verki libron kiu provas renovigi la instrumetodojn por Esperanto. Estas pro tio ke mi oferas trejnkursojn al tiuj, kiuj volas instrui la lingvon pere de ĝi; tiel ĉiam estas kontakto inter instruisto en klaso kaj la aŭtoro mem, pri kio la lernantoj profitas.

Vi ankaŭ verkis Kvinlingvan Vortareton, cele al lingvolernantoj. Kial kvinlingva?

Vidu, unu afero kiu baras evoluon en lernado de Esperanto estas akiro de vortostoko: ĉar ĝia gramatiko estas simpla, oni tre rapide lernas konstrui frazojn, sed ne havas sufiĉan vortprovizon por esprimi sin. Tamen, ĉar tiu problemo ekzistas por lernantoj de ajna lingvo, mi do pensis ĉu ne eblus prezenti tiun saman vortostokon en diversaj lingvoj, por ke la libro mem atingu ne nur esperantistojn sed ankaŭ lernantojn de aliaj lingvoj (Ĉar ĝenerale personoj kiuj ŝatas lerni lingvojn povas interesiĝi pri Esperanto, se "hazarde" ili estas prezentitaj al ĝi). Do mi preparis tiun kvinlingvan vortareton: vortareto ĉar ĝi estas limigita al vortoj de la ĉiutaga vivo, kvinlingva ĉar, krom la portugala, la lingvoj plej studataj en Brazilo estas la angla, la hispana kaj la franca, al kiuj kompreneble mi aldonis Esperanton, tiel, la libro povus havi pli rapidan disvendadon. Tiu strategio montriĝis sukcesa, ĉar la tuta unua, 400-ekzemplera, eldono; estas preskaŭ komplete elĉerpita!

Vi antaŭ nelonge parolis pri Esperanto en podia diskuto en la Centro pri Lingvistikaj Esploroj. Bonvolu rakonti iomete pri tiu sperto kaj viaj impresoj pri tio.

Kiel mi diris supre, en Brazilo la sinteno de beletraj kaj lingvistikaj universitatoj ŝanceliĝas inter kompleta antaŭjuĝo kaj tuta nesciado (kio estas eĉ pli bona): multe da homoj simple ripetas kontraŭesperantajn poziciojn konstruitaj de jardekoj far homoj kiuj timis perdon de siaj laborlokoj se Esperanto estus oficiale agnoskita; dum aliaj pensas ke ĝi estas tute fiaskinta projekto aŭ mortinta lingvo. Dum mi parolis pri Esperanto en lingvistika kongreso estis tre bone konstati la surprizon de homoj kiuj, unuafoje aŭdinte pri ĝi, diris al mi, poste, ke tio tute modifis ilian sintenon pri la temo; samtempe estis aliaj kiuj, kaŝe, konfesis al mi ke ili iam studis Esperanton, sed malkuraĝis tion diri al siaj laborkolegoj, ĉar ili timis ian persekuton, aŭ esti primokataj pro tio. Kiel mi diris, la batalo nur startas.

Intervjuis Rafael Henrique Zerbetto

Ipernity: El Popola Chinio

--------------------------------------------------------------------------------

Intervjuo: Jorge Montanari, trejnisto de Esperanta Futbala Selektitaro
[2016-06-23]
http://esperanto.china.org.cn/2016-06/23/content_38728262.htm

Jorge Montanari vivas en Bonaero, Argentino, kaj estas sciencisto kaj verkisto. Hobie li sindediĉas al filmado kaj sporta trejnado. Nuntempe li ankaŭ estas prezidento de Argentina Esperanto-Ligo, landa sekcio de UEA. Li esperantistiĝis en la jaro 2000 kaj estis Rektoro de Internacia Kongresa Universitato de la 99-a UK en 2014, sed famiĝis en Esperantujo ĉefe pro sia agado por antaŭenigo de Esperanto en sporta medio: li estas unu el la fondintoj de TEFA - Tutmonda "Esperanto" Futbala Asocio, kiu ĉiujare organizas internacian futbalmatĉon inter la Esperanta Selektitaro kaj loka teamo dum UK.

Jorge Montanari en Parizo, tenante la Pokalon Zamenhof

1 - Kiel aperis la ideo fondi futbalan asocion kaj selektitaron de esperantistoj?

Mi kaj miaj amikoj amas alternativan futbalon. Kiam ni sciis ke la UK okazus en Bonaero, la ideo rapide formiĝis. Por realigi la ideon ni ege laboris. Ni devis konvinki ĉiujn. Nu, post la akcepto de UEA pri inkludo de matĉo en UK-programo, ni organizis ĉion: desegnis kaj mendis ĉemizojn, trovis alian teamon, petis stadionon al la urba registaro, ktp. Kaj ni fine varbis ludantojn inter la partoprenontoj de UK.

TEFA do difinis siajn celojn, kiujn mi volonte diskonigas al la legantoj de EPĈ: 1) Kunigi futbalŝatantojn el la esperanta mondo, 2) Organizi kaj konduki la Selektitaron, 3) Organizi matĉon de la Selektitaro dum ĉiu UK, 4) Esti rekonata de piedpilkaj organizoj, 5) Esti rekonata de Esperantaj organizoj, 6) Instigi kaj helpi la kreadon de lokaj teamoj, 7) Disvastigi Esperanton ekster la Movado, 8) Allogi neesperantistojn por ke ili lernu Esperanton.

Ni kredas ke futbalo povas iĝi la plej forta kaj revolucia ilo por propagandi Esperanton. Nuntempe ni laboras pli kaj pli por kreskigi la projekton. Gonzalo Sirio, kiu delonge estas esperantisto kaj ludas piedpilkon aniĝis al nia laborgrupo, kaj ekde 2015 ankaŭ laboras kun ni Leticia Doormann, kiu loĝas en Parizo kaj iĝis prezidantino de TEFA kiam mi rezignis por kandidatiĝi al mia landa asocio (mi nun estas Ĝenerala Sekretario de TEFA).

2 - Kiuj rajtas kandidatiĝi por la Esperanta selektitaro? Laŭ kiuj kriterioj oni elektas ludistojn inter la kandidatoj?

Ĉiu viro, kiu kapablas ludi piedpilkon kaj parolas Esperanton je iu ajn nivelo, rajtas kandidatiĝi kaj partopreni la trejnojn. Feliĉe ni plenumas la celon allogi neesperantistojn al Esperanto: en 2014 Alejandro "Juvelo" Demasi enmetis du golojn por ni kaj li lernis Esperanton pro la fakto ke li volas plu ludi kun ni. Hodiaŭ mem mi persone spektis matĉon en Bonaero por vidi novan ludanton (Jaime "Hajt" Montoro), kiu nuntempe lernas Esperanton ĉar li volas ludi en Nitro, kaj li mirinde progresis pri la lingvo. Aliloke, nia ludanto Paulinho el Brazilo fondis lokan Esperantan teamon, kaj tiel li lernigis sian kuzon Felipe, kiu jam ludis kun ni en Lillo. La trejnistaro (mi kune kun Juan Pablo Alvarez kaj Francisko Godinez Galay) elektas la ludistojn por la matĉoj dum la trejnoj, kaj per interreto kiam nova kandidato aperas kaj povas montri sian lertecon al ni per filmeto. Juan Pablo kaj Francisko ankaŭ interesiĝis pri Esperanto kiam ni fondis TEFAn, kaj pasintmonate ili ekzameniĝis por KER-ekzameno.

Pri virinoj, ni ricevis malmutajn petojn por partopreni la teamon, sed la oficialaj piedpilkaj reguloj malpermesas la miksajn teamojn. Pro tio ni jam planas organizi ankaŭ virinan selektitaron, sed ankoraŭ strukturo kaj sufiĉa virina intereso mankas.

3 - Kiel ludistoj prepariĝas por la matĉoj, se ili vivas tre for unu de la alia kaj evidente ne povas praktiki kune dum la jaro?

Bone, tiu estas nia plej granda problemo, ni trejnas kune dum nur unu semajno en la tuta jaro. Ni diskutis tiun aferon ĉe la TEFA-Kongreso en la urbo Mar del Plata en 2015, kaj ni konsciis ke tiu malforteco akompanos nin mezterme, kaj pro tio, venki aliajn teamojn estos ĉiam tre malfacile. Malgraŭ tio, ni klopodas elekti ludistojn, kiuj ludas ĉiusemajne ĉe siaj lokaj teamoj, pri 11-ludantaj piedpilko. Kaj pro tio ni petas ke dum niaj trejnoj ili agu tute serioze, kun plena engaĝiĝo, por ke ni povu elekti ilin, provi taktikojn, ktp. Ni multe parolas al la ludantaro pri la fakto ke ili kontribuas al la historio de Esperanto.

Fine, mi ŝatus diri ke ni, la trejnistoj, multege studas la kontraŭajn teamojn. Ni spektas multajn matĉojn, kiuj videblas ĉe YouTube pri aliaj alternativaj selektitaroj kaj ni laboras multe pri taktiko, ktp. Tiu ankaŭ estas tre agrabla laboro, manĝi kune spektante matĉoj pripensante kiel venki la aliajn sur la ludkampo en la estonteco.

Esperanta Selektitaro dum la 100-a UK, en Lilo

4 - En internaciaj futbalteamoj lingvaj baroj povas negative influi la komunikadon inter ludistoj. Ĉu vi kredas ke per Esperanta selektitaro eblas pruvi, ke Esperanto povas esti taŭga komunikilo por sportistoj?

Tute jes! Ni ankaŭ ligas personojn, gajnas amikojn... la sperto estas mirinda. Krom tio, en nia Selektitaro ludas Esperantistoj, kiuj venas de tre malsimilaj landoj. Kvankam en la grandaj teamoj, kiel Barcelona aŭ Galatasaray, ludas kune ludistoj el riĉaj kaj malriĉaj landoj, ĉiuj el ili jam ricevas profesiajn salajron, do, ili iĝas riĉaj. En nia teamo, fiere partoprenas kaj ĝojas la malriĉulo kun la riĉulo, la afrikano kiu ne havas proprajn sportajn ŝuojn kun la eŭropano kiu havas luksan aŭtomobilon. Tian miksaĵon mi neniam trovis aliloke en la monda sporto.

5 - Ĉu TEFA havas sponsorojn? Kiuj pagas la vojaĝkostojn de la ludistoj?

Feliĉe, ĉi-jare –post jam 3 jaroj da videbla laboro- ni konvinkis sponsorojn aperigi siajn emblemojn ĉe nia ĉemizo. UEA, Esperanto France kaj Kosmo Strategio havos spacon ĉe nia ĉijara uniformo. Krome, ni vendas ĉemizojn kaj aliajn varojn por atingi financan memstaron. Sed, kompreneble, tio nur sufiĉas por parte kovri la kostojn de la organizo (mendo de uniformoj, niaj vojaĝoj, trejniloj, ktp). La plejmulto de la ludantoj estas Esperantistoj, kiuj atingas la kongresurbon ĉar ili partoprenos la UKon. Sed, dank' al la apogo de aliaj organizoj, kiel BEJO (la Brazila branĉo de TEJO), pasintjare nia plej bona ludanto, Paulinho venis al Lillo por ludi. Pasintjare ankaŭ UEA kontribuis por ke la trejnisto Alvarez ĉeestu Lillon.

Kiel plibonigi la situacion? Ni devas instigi la kreskon de pliaj lokaj, regionaj teamoj, por ke organizi matĉojn estu pli facile. Krome, ni esperas partopreni alternativajn mondpokalojn (kiel ekz. “VIVA Cup”), kies organizoj helpas la vojaĝon de la ludantaro.

6 - Pasintjare TEFA fariĝis oficiala membro de NF-Board. Kio ĝi estas kaj kiel vi taksas tiun atingon por Esperantujo?

Tio estas revo realigita por ni persone kaj kiel parto de la E-movado. Ĉia rekono gravas por Esperanto, ĉar ĉiuj ni konstante suferas pri antaŭjuĝo kaj diskriminacio. Pro tio, jen venko ne nur nia, sed de la pacaj batalantoj de Esperantujo.

NF-Board kunigas pli ol 50 selektitarojn de landaj regionoj, etnaj minoritatoj kaj aliaj neoficialaj komunumoj kiuj ankaŭ ludas piedpilkon. Feliĉe, la NF-Board surpriziĝis pri nia laboro, ĉar ili vidis ke ni sukcesis organizi teamon en malfacilaj kondiĉoj. Nun ĝi jam aldonis nian prezidantinon Doormann al sia estraro, kaj mi iĝis regiona delegito.

7 - Ekde 2014 la Esperanta selektitaro dum UK matĉas kontraŭ alia selektitaro. Kiel vi taksas ĝian partoprenon en pasintaj matĉoj?

La progreso de la unua al la dua matĉo estis ege granda. Ni malkovris bonegajn ludantojn, kaj ili ludis serioze kaj tutkore. Ni fieras pri niaj ludantoj, kaj ankaŭ la apogantaro fieras pri ili, malgraŭ la fina rezulto de la matĉoj, ĉar ĉiuj sentas la mirindan etoson. La ĉeestantoj amas la teamon kaj estas nekredeble vidi seĝarojn plenajn de Esperantaj flagoj, apogantoj kantante senpaŭze. Do, malgraŭ la rezulto, la apogantoj amas tiun programeron de la UK, ĉar la teamo ludas bone kaj ne enuas ilin. Ni invitas vin ĉiujn vivi tiun sperton kun ni.

Selektitaroj de Esperanto kaj Okcidenta Saharo antaŭ la unua matĉo de Pokalo Zamenhof

8 - Kio estas Pokalo Zamenhof?

Ni proponis al NF-Board (eĉ antaŭ ekpartopreni en ĝia estraro) rekoni turnireton, kies venkinto gajnu la Pokalon Zamenhof. TEFA donacas la jaran pokalon. La celo denove estas duobla: premii la teamojn per pokalo kun la nomo de nia amata Zamenhof, kaj disvastigi Esperanton per nomo de pokalo kiu, iom post iom, iĝos konata en la futbala mondo.

9 - Kiuj estas la sekvaj paŝoj de TEFA? Kion ni povas atendi de la Esperanta selektitaro por la venontaj jaroj?

Nia venonta atingebla celo estas partopreni alternativan mondpokalon. Ni opinias ke tiu okazo estus gravega mejloŝtono por la historio de Esperanto, kaj ni esperas ke ĉiuj komprenu tiun gravecon kaj apogu nin dum tiu okazo. Imagu, spekti per televido matĉon inter Monako kaj Esperanto... Intertempe, tuj post la ĉijara UK komenciĝos la laboro por la venonta. Ni ankaŭ esperas kapti pli kaj pli da atento el la internacia gazetaro, precipe neesperantista. Ĝis nun, tiu estas unu el niaj pli bone plenumataj celoj: la teamo Esperanto aperis ĉe gravaj ĵurnaloj, revuoj, kaj retpaĝaroj de la tuta mondo. Tiel ni sciigas pri Esperanto al personoj kiuj neniam aŭdis pri ĝi, aŭ kiuj kredis ke ĝi malaperis aŭ tute fiaskis antaŭ multaj jardekoj.

10 - Ĉu vi kredas ke la Esperanta selektitaro kaptas atenton de sportistoj pri Esperanto? Kiajn reagojn vi ricevis de aliaj selektitaroj kiam vi proponis matĉon kontraŭ esperantista teamo?

Tute jes! Fakte, kiam ni komencis organizi la ĉijaran matĉon, ni sendis proponon al multaj eŭropaj teamoj, kaj la plejmulto el ili respondis pozitive. Ni ĉiam profitas de la okazo por sciigi ilin pri nia internacia lingvo, kaj, ekde nun, ni ankaŭ proponas simbole lernigi ilin per unu prezenta leciono post la matĉo. Multaj el la alternativaj selektitaroj reprezentas komunumojn, kiuj suferas pro lingva diskriminacio, kiel la ciganoj, arameoj, felvidekanoj, ktp, kaj ni esperas konvinki ilin pri la utileco de Esperanto por faciligi la solvon de tiuj problemoj.

Fine, mi ŝatus danki miajn kunlaborantojn Gonzalo, Leticia, Juan Pablo kaj Francisko, ĉar sen ili, mia revo ankoraŭ estus nur ideo, perdita ie en mia cerbo. Mia laborgrupo feliĉigas min. Dankon!

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Kunsido por la 60-jara jubileo de la esperantistiĝo de s-ro Hu Guozhu
[2016-12-06]
http://esperanto.china.org.cn/2016-12/06/content_39861193.htm

Por festi la 60-jaran jubileon de la esperantistiĝo de s-ro Hu Guozhu, la Huangshi-a Esperanto-Asocio okazigos kunsidon de la 9a horo ĝis la 12a antaŭtagmeze en la 24a de decembro 2016, en la hotelo Changhang en la urbo Wuhan, Hubei-provinco, Ĉinio. La aranĝo, proponita de geamikoj de s-ro Hu Guozhu, liaj Esperanto-lernantoj kaj adorantoj, havas la temon: "Ne forgesu la historion por disvolvi la spiriton de Longa Marŝado de Esperanto kaj kuraĝigu la posteulojn por disvastigi Esperanton en diversaj flankoj".

(Raporto de Spado)

Redaktoro: Wang Lihua

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Konkurso por paĝaro pri Zamenhof
[2016-12-07]
http://esperanto.china.org.cn/2016-12/07/content_39865058.htm

UEA lanĉas konkurson por kreado de paĝaro pri Zamenhof okaze de la Zamenhof-Jaro, kiu okazos en 2017.

Se vi fakas pri retejo-kreado, prezentu vian proponon por krei retejon pri Zamenhof.

Kion?

La nova retejo enhavu detalan kaj allogan prezenton pri la vivo, verkoj, fotoj, filmetoj, citaĵoj kaj idearo de Zamenhof.

La retejo celas enkadriĝi en la iniciatoj rilataj al la Zamenhof-Jaro, sed ankaŭ esti uzebla post 2017 kiel ĉefa informejo pri Zamenhof. Tial, ni antaŭvidas ke post la lanĉo de la retejo la laboroj daŭros la tutan jaron, sekvantan la okazaĵojn rilate al la Zamenhof-Jaro.

Kia ĝi estu?

La strukturo estu tia, ke:

ĝi povu mem rekoni la lingvan preferon de la uzanto, kaj montri la retejon tuj en tiu lingvo

ĝi devas doni eblon havi pli ol 50 diversajn lingvoversiojn.

Rilate al la aspekto, ni konsideros:

la ĝeneralan belecon kaj agrablecon

la implicitajn mesaĝojn: moderneco, diverseco, amikeco

La informoj en la retejo estu:

bone organizitaj

allogaj, detalaj - ja ni celas ĝin kiel ĉefan informejon pri Zamenhof

diversaj (filmetoj, fotoj, tekstoj)

La administrado estu:

farebla por ne-komputilistoj

facile ĝisdatigebla (ni atentu pri sekureco)

diversaj homoj devas havi la eblon havi diversajn administrajn rajtojn

facile tradukebla

La retejo estu optimumigita por serĉiloj:

la ligiloj kaj enhavo devus esti kompreneblaj de robotoj

Pri tekniko:

La retejo devos baze funkcii per PHP (kongruante kun versio 5.6), ĉar ĝi devus funkcii sur la serviloj de UEA.

Se la retejo uzas Drupal, prefere uzu 8.1.x

Se la retejo uzas Wordpress, prefere uzu 4.6.x

Se la retejo uzas Joomla, prefere uzu 3.6.x

Se la retejo uzas symfony, prefere uzu 2.7.x

Se vi havas dubojn pri la kongrueco kun niaj serviloj, ne hezitu demandi.

Reguloj:

La limdato por prezenti vian proponon estas la 12-a de decembro je la 14-a horo laŭ la horzono de la Centra Oficejo, en Roterdamo. Por kandidatiĝi, bonvolu sendi bazan grafikan ideon kaj planon pri la strukturo de la retejo.

La Estraro de UEA decidos pri la gajninta propono.

La gajninto de la konkurso devos liveri la retejon plene funkciantan, adaptitan al la petoj de la Estraro, kaj pretan por ricevi nacilingvajn versiojn ene de 30 tagoj post la anonco de la gajninto

Por pliaj informoj, se vi havas demandojn aŭ por sendi vian proponon skribu al zamenhofjaro100@gmail.com

(el Gazetaraj Komunikoj de UEA)

Redaktoro: Niu Xueqin

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Itala Esperanto-Federacio organizas literaturan tradukkonkurson de la itala al Esperanto
[2016-12-07]
http://esperanto.china.org.cn/2016-12/07/content_39868651.htm

La konkurso konsistas el du branĉoj:

poezio:

maksimuma longo ne fiksita

prozo:

(rakonto, novelo) maksimuma longo 13.000 tajperoj

La komisiono povos asigni ĝis tri premiojn por ĉiu branĉo.

La rezultoj estos anoncataj enkadre de la itala kongreso de Esperanto, en Heraclea.

Ĉiu persono rajtas konkursi por ĉiu branĉo per maksimume tri verkoj, kiuj devas esti neniam antaŭe eldonitaj per ajna komunikilo (prese, rete, lege, bloge, ktp).

La konkursaĵojn, kune kun la originaloj, oni sendu al la sekretario, Ivan Orsini, prefere per retmesaĝo, al la adreso concorso@esperanto.it indikante la branĉon, la elektitan pseŭdonimon kaj la efektivan nomon kaj adreson. Se tio ne eblas, oni sendu ilin papere al la adreso

Federazione Esperantista Italiana, via Villoresi 38, 20143 Milano, Italia

,

indikante sur la koverto "literatura konkurso" kaj enmetante la kontribuaĵo(j)n kaj la originalajn tradukitajn verkojn sen ajna indiko kaj notante en aparta folio ĉiujn necesajn indikojn kiel supre.

Limdato

por la sendado estas la 30-a de aprilo 2017.

La sekretario informos ĝis la 15-a de aŭgusto la gajnintojn pri la premio.

La partoprenantoj cedas senpage al IEF por la unua jaro la rajton je unua publikigo.

Por pliaj informoj

:

concorso@esperanto.it

FEI, concorso, via Villoresi 38, 20143 Milano, Italia

( Michela Lipari)

Redaktoro: Rafael Henrique Zerbetto

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Alvoko al artistoj por la 102-a UK en Seulo
[2016-12-12]
http://esperanto.china.org.cn/2016-12/12/content_39897941.htm

La organizantoj de la 102-a Universala Kongreso de Esperanto alvokas ĉiujn Esperantajn artistojn dezirantajn prezentiĝi en la Seula UK, sendi sian kandidatiĝon tiel, ke ĝi alvenu plej laste ĝis la 14h00 laŭ la horzono de la Centra Oficejo de UEA la 15-an de januaro 2017. La kandidatiĝoj estu senditaj rete al artkandidatoj@co.uea.org, aŭ letere al la adreso de la CO de UEA, kun jenaj informoj:

kontaktinformoj de la artistoj (laŭeble telefonnumero, retadreso, artista kaj oficiala nomoj);

speco (koncerto, teatro, danco ktp);

daŭro;

bezonataj teknikaĵoj;

mallonga teksto kun informoj pri la artisto(j)/trupo kaj resumo de la prezento (inkluzive de eventualaj specifaj petoj - teknikaj aŭ alispecaj - rilataj al la prezentaĵo);

specimeno de la prezento (mp3, DVD, ligilo al retejo ktp);

eventuala financa subteno bezonata (honorario+elspezrepago).

La decidantoj aparte bonvenigas proponojn rilatajn al la Zamenhof-Jaro 2017 (pri L.L. Zamenhof, lia idearo kaj lia agado) kaj favoros la programerojn, kiuj plej kvalite kapablos montri nian tutmondecon kaj diversecon, sub la konsidero de niaj disponeblaj financaj rimedoj.

Kandidatiĝu!

(el Gazetaraj Komunikoj de UEA)

Redaktoro: Niu Xueqin

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Okazis jarkunveno de Tianjin-a Esperanto-Asocio
[2016-12-13]
http://esperanto.china.org.cn/2016-12/13/content_39906889.htm

La 11-an de decembro, 2016, Tianjin-a Esperanto-Asocio okazigis sian jarkunvenon. Ĝin ĉeestis ĉirkaŭ 40 personoj, inkluzive de invititaj gastoj el Pekina Esperanto-Asocio (PEA), esperantistoj el Ŝanhajo kaj membroj de la Tianjin-a Esperanto-Asocio. Han Daqiang, vicĝenerala sekretario de la asocio, prezidis la jarkunvenon.

Sinjorino Luan Huiqin, prezidanto de la asocio, faris resumon pri la laboroj de la asocio en 2016, kaj prezentis la laborplanon por 2017. Ŝi esperas, ke en la venonta jaro, la socio daŭre klopodos por disvastigi Esperanton, lernos spertojn de E-asocioj en aliaj provincoj kaj urboj, kaj plu altigos la nivelon de E-instruado por ke la asocio estu eminenta.

Sinjoro Gao Chengyuan faris prelegon kun la titolo "Esperanto kaj Akademia Esplorado". Laŭ la de si mem verkita libro

Akvo-fajro Kategorio kaj Ĉina Civilizacio

, li eksplikis la intertuŝon de la kulturoj orienta kaj okcidenta. Sinjoro Cao Baozhu prelegis sub la titolo "Kiel ludi Esperantan Rolon por Servi al la propono de Ĉinio 'La Zono kaj Vojo'". Lin Lisha (Lisa) faris prelegon titolitan "Interreto: Nova Espero por Esperanto", ŝi diskonigis la specialan rolon de la interreto en lernado de Esperanto. La prelego de sinjorino Yu Jianchao, nove elektita prezidanto de PEA, kun la temo "Antaŭeniri Senlime", helpis la ĉeestantojn pli profunde koni Tibor Sekelj. Sinjro Han Zuwu, laŭ sia multjara sperto en fremdlingva instruado, prelegis kun la titolo "Pensoj pri E-instruado al Ĉinoj".

Yu Jianchao partoprenis en la jarkunveno kaj faris gratulparolon.

Por respondi la proponon de ILEI pri kuna voĉlegado de la poemo "Je kies nomo?" de Tibor Sekelj en la 15-a de decembro, la Tago de Libroj kaj Zamenhofa Tago, post la jarkunveno, kelkaj homoj partoprenis en filmadon de voĉlegado por alvoki, ke oni ofte legu kaj spertu la riĉan E-kulturon.

Raportita de Lin Lisha (Lisa)

Redaktoro: Xie Ruifeng

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Deklaro de Universala Esperanto-Asocio okaze de la Tago de Homaj Rajtoj
[2016-12-16]
http://esperanto.china.org.cn/2016-12/16/content_39928035.htm

La 10-a de decembro estas la Internacia Tago de Homaj Rajtoj. Ĉi-jare ni festas la 68-an datrevenon de la Universala Deklaracio de Homaj Rajtoj, la plej fundamenta kaj ampleksa atesto de interkompreniĝo pri individuaj rajtoj kaj fundamentaj liberecoj iam ajn atingita. Esperanta traduko de la Deklaracio estas delonge legebla en la oficiala retejo de Unuiĝintaj Nacioj: http://www.ohchr.org/EN/UDHR/Pages/Language.aspx?LangID=1115. Ĝi restas koninda por ĉiu esperantisto.

Universala Esperanto-Asocio fieras pro sia asociiĝo kun la Universala Deklaracio. Jam pli ol unu jaron antaŭ la fina ratifo de la Deklaracio en decembro 1948, la Asocio enkondukis paragrafon en sia Statuto, laŭ kiu la homaj rajtoj estas "esenca antaŭkondiĉo" por ĝia laboro por internacia komunikado kaj interkompreniĝo. Tra la postaj jardekoj, UEA vaste uzis Esperanton por informi niajn membrojn tra la tuta mondo pri la graveco de homaj rajtoj kaj por instigi ilin disvastigi tiun mesaĝon en la propraj komunumoj.

Venante tuj post la fino de unu el la plej grandaj konfliktoj en la homa historio, la Universala Deklaracio markis raran momenton de unuanimeco en la internacia komunumo. Tiun unuanimecon UEA firme deziras konservi, protekti kaj restarigi en la nuna periodo de internacia malcerto kaj streĉiteco, kiam la kapabloj por konstrui pli bonan mondon tiel abundas kaj la obstakloj al ties atingo estas tiel malfacile supereblaj. Ni salutas Unuiĝintajn Naciojn kiel gvidlumon de espero en afliktata mondo, kaj ni renovigas nian promeson kunhelpi en antaŭenigo de internacia kompreno en spirito de egaleco, malferma debato, kaj praktika helpo al la suferantoj.

(el Gazetaraj Komunikoj de UEA)

Redaktoro: Liu Zijia

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Shandong-a Esperanto-Klubo estis fondita en la Zaozhuang-a Universitato
[2016-12-19]
http://esperanto.china.org.cn/2016-12/19/content_39963315.htm

En la 17-a de decembro okazis jarkunveno de la Shandong-a Junulara Esperanta Organizo kaj kunsido memore al la 157-a datreveno de la naskiĝtago de L. L. Zamenhof, majstro de nia kara lingvo Esperanto. Pli ol 30 esperantistoj el Ĉinio, Japanio kaj Rusio partoprenis en la renkontiĝo.

S-ro Semio, asistanta ĝenerala sekretario de la Ĉina Esperanto-Ligo kaj respondeculo de Esperanto-Muzeo, prezidis la kunsidon. S-rino Wu Juan, eksa prezidantino de la Shandong-a Junulara Esperanta Organizo, raportis laboron de la organizo dum la jaroj 2012-2016. S-ro Xu Shichang, asistanta ĝnenerala sekretario de la Pekina Esperanto-Asocio, kaj Yang Song, kiuj diplomiĝis en la Zaozhuang-a Universitato, prelegis pri siaj vivoj en Esperantujo.

Dum la kunsido, la Shandong-a Esperanto-Klubo estis fondita, kaj pli ol 50 esperantistoj de la provinco Shandong de Ĉinio, Japanio kaj Koreio membriĝis al la klubo.

(Raporto de Sun Mingxiao)

Redaktoro: Wang Lihua

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Partoprenu kaj subtenu la 46-an Internacian Infanan Kongreseton
[2016-12-20]
http://esperanto.china.org.cn/2016-12/20/content_39962609.htm

La 46-a Internacia Infana Kongreseto (IIK) okazos de la 22-a ĝis la 29-a de julio 2017 en Seulo. Bongdo, la IIK-ejo, 10 km. for de la UK-ejo, estas preta por akcepti la kongresanetojn ĉirkaŭ naturplena loko.

La temo de la Seula IIK estas Kolora Mondo. Diverslandaj infanoj kaj adoleskantoj amuziĝos pere de Esperanto kaj uzos la temon por krei ludojn pri koloraj kulturaĵoj, vestoj, manĝaĵoj, landoj... en plenkolora mondo. Ĉirkaŭ deko da gvidantoj el 4 landoj aktive preparas riĉan programon.

Se vi partoprenos en la Seula IIK, vi povos ĝui koreajn tradiciajn kulturojn, ĝui Esperanton per interesaj metodoj, amikiĝi kun multaj aziaj geesperantistoj, renkonti kaj Koreion kaj la tutan mondon. Malgraŭ la vasteco de la tuta areo, inkluzive de granda ĝardeno kun promenvojoj, la Junulara Gastejo Bongdo povas akcepti NUR ĉirkaŭ 55 personojn. Bonvolu urĝi vin por aliĝi al la Seula IIK.

La teamo atendos vin kun varma bonvenigo. Bv. aliĝi pere de la retejo: bertosch.free.fr/iik2017.

Oni povas kontribui al la estonto de nia movado ankaŭ instigante la partoprenon de infanoj/adoleskuloj el nepagipovaj landoj al la IIK, ekzemple per mona donaco al la kongreseto (UEA-konto: Adoptaj Gepatroj) aŭ per aligo de iu konatuleto al la kongreseto.

La respondeculo, Sonĝanta (SHIN EUN SOOK) salutas vin. Bonvenon en la Seula IIK!

(Kontribuo de Leopold Patek)

Redaktoro: Wang Lihua

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

UEA renovigis sian Statuton
[2016-12-21]
http://esperanto.china.org.cn/2016-12/21/content_39993075.htm

Per 7751 ĝis 8348 jesaj voĉoj el la 9054 esprimitaj voĉoj, poŝte senditaj al la Centra Oficejo en Roterdamo, la membroj de UEA esprimis sian aprobon pri aro da ŝanĝoj proponitaj en ĝia Statuto.

"Ni estas feliĉaj, ke tiuj proponoj de nia Komitato ricevis la benon de niaj membroj", reagis d-ro Mark Fettes, la Prezidanto de UEA. "Ili inkluzivis plurajn necesajn paŝojn por modernigi la Asocion kaj faciligi la demokratian partoprenon de niaj membroj."

Ŝanĝoj en 20 artikoloj de la Statuto, unu triono de la tuto, estis diskutitaj kaj aprobitaj de la Komitato de UEA dum ĝia kongresa kunsido en Nitro. Laŭ la preskriboj de la Statuto mem, tiaj ŝanĝoj bezonas la aprobon de la membraro por efektiviĝi. La lasta Ĝenerala Voĉdono okazis en 1979 kaj 1980.

"La nombrado estis longa procezo", aldonis d-ino Veronika Poór, la Ĝenerala Direktoro de UEA. "Niaj oficistoj, kiujn superrigardis niaj tri voĉdonkontrolantoj elektitaj de la Komitato, pasigis longan tagon malfermante kovertojn kaj kontrolante la voĉojn. Pro tio, ke la ŝanĝoj bezonas pozitivan subtenon de pli ol duono de nia membraro por efektiviĝi, daŭris longe ĝis ni povis esti certaj pri la rezulto."

La voĉdonkontrolantoj estis Osmo Buller, Joop Kiefte kaj Rob Moerbeek. Ili nombris la voĉojn sur entute 1340 indidivuaj voĉdoniloj kaj 37 voĉdoniloj de la landaj asocioj kaj 5 voĉdoniloj de fakaj asocioj. La landaj asocioj voĉdonis nome de la aligitaj membroj de UEA en sia lando, uzante diversajn metodojn por sondi ilian opinion.

La Statuta ŝanĝo, kiu vekis plej multe da diskuto, estis la transformo de TEJO el "integra parto" de UEA al "jure memstara asocio, al kiu UEA konfidas la organizadon de siaj junaj membroj." Laŭ la Prezidantoj de UEA kaj TEJO, tamen, la kunlaborado inter la du asocioj restas same proksima kiel antaŭe, kaj eĉ pliintensiĝas sur diversaj kampoj.

(el UEA)

Redaktoro: Niu Xueqin

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Jarkunsido de Anhui-a Esperanto-Asocio
[2016-12-22]
http://esperanto.china.org.cn/2016-12/22/content_39962917.htm

Jarkunsido de la Anhui-a Esperanto-Asocio.

La 18an de decembro en la urbo Huainan de la provinco Anhui okazis la jarkunsido de Anhui-a Esperanto-Asocio, kaj pli ol 30 esperantistoj el diversaj lokoj de la provinco ĉeestis la kunsidon. Ling Bo, prezidanto de la asocio, faris jarraporton de la asocio. Li Guoxuan, vicprezidanto de la asocio, konigis Esperanto-agadojn de la urbo Huainan dum la lastaj jaroj. Yang Haichun, konsiliano de la asocio, montris siajn spertojn pri instruado de Esperanto. Liu Baoguo, vicĝenerala sekretario de la asocio, parolis pri la Oka Azia Kongreso de Esperanto kaj la Kvina ILEI-Seminario en Orienta Azio. Ĉeestantoj ankaŭ prezentis amuzajn programerojn. Zheng Shuang, 12-jara knabino, per sinprezento kaj kanto en Esperanto, gajnis varmajn aplaŭdojn.

Knabino Zheng Shuang

La jarkunsido okazis en Handaotang-a Ŝton-Kultura Muzeo. Liu Daoyuan, kuratoro de la muzeo, eksciis Esperanton antaŭ multaj jaroj kaj subtenas la idealon de Esperanto. La muzeo estas privata. La kuratoro volas, ke la muzeo estu ejo por Esperanto-aranĝoj de la asocio, kaj li bonvenigas esperantistojn ĉinajn kaj eksterlandajn viziti tie.

Handaotang-a Ŝton-Kultura Muzeo

(Liu Baoguo)

Redaktoro: Liu Zijia

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Kunsido por la 30-jariĝo de Zhejiang-a Esperanto-Asocio
[2016-12-22]
http://esperanto.china.org.cn/2016-12/22/content_39965116.htm

Matene de la 17-a de decembro 2016 la Zhejiang-a Esperanto-Asocio okazigis kunsidon memore al sia 30-jariĝo. La kusidon ĉeestis 17 geesperantistoj el diversaj lokoj de la provinco Zhejiang. La asocio fondiĝis la 14-an de decembro 1986 en Hangzhou, ĉefurbo de la provinco Zhejiang en sudorienta Ĉinio.

La kunsidon prezidis ĝia ĝenerala sekretario Zhu Baolong. En la nomo de la Zhejiang-a Federacio de Soci-sciencaj Rondoj, s-ino Wang Shanlian faris gratulan parolon por festi la 30-jariĝon de la asocio. Ŝi esperas, ke la asocio povos pli sane kaj daŭripove disvolviĝi.

S-ro Qiu Xirong, konstanta vicprezidanto de la asocio, retrorigardis aktivadojn de la asocio dum la pasintaj 30 jaroj. Li diris, ke ekde la fondiĝo de la asocio, ĝiaj membroj ĉiam vigle kaj entuziasme partoprenis en diversaj eventoj. Li retrorigardis, ke li kune kun aliaj membroj de la asocio partoprenis en la Unua Ĉina Kongreso de Esperanto, kaj laŭdis ke la arta trupo starigita de la asocio antaŭ 10 jaroj ludis pozitivan rolon por vaste kaj efike diskonigi la lingvon Esperanto.

Veterana esperantisto Arbsemo, eksa ĝenerala sekretario de la asocio, prezentis la procezon de la fondiĝo de la asocio kaj montris elkoran dankon al ĝiaj fondintoj pro iliaj sindonemo kaj kontribuado por Esperanto-movado. Li diris ke kelkaj fondintoj jam forpasis, tamen estas ĉiam memorindaj. Fine li esprimis sian ĝojon pro tio ke inter la ĉeestantoj troviĝas junaj geesperantistoj, ĉar en liaj okuloj junuloj estas espero de nia Esperantujo.

Ĝia vicprezidanto Gong Dufa subtenas laborojn de la asocio per diversaj manieroj kaj esperas, ke la asocio havos brilan perspektivon. Kaj ankaŭ aliaj estraranoj de la asocio kun granda emocio parolis pri siaj agadoj dum la pasintaj 30 jaroj por disvolvi Esperanton. Ĉielia, reprezantante junulojn, elmetis novajn pensojn kaj ideojn, ŝi diris, ke junuloj neniel malesperigos la maljunajn esperantistojn, konservos bonan tradicion kaj plibeligos la estontecon de la asocio per sia diligenta laboro.

Kvankam la vetero estis malvarma, la etoso estis vigla, kaj la kunsido finiĝis en varma entuziasmo de la kunsidantoj.

(Verdeca)

Redaktoro: Wang Lihua

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Bjalistoka Urba Konsilantaro rifuzis celebri la Zamenhof-jaron
[2016-12-22]
http://esperanto.china.org.cn/2016-12/22/content_39965500.htm

La urba Konsilantaro de Bjalistoko rifuzis celebri en 2017 la Zamenhofan Jaron, proklamitan de Unesko okaze de la centjariĝo de la forpaso de la iniciatinto de Esperanto, kiu naskiĝis en tiu urbo, en la nordorienta parto de Pollando.

Lazaro Ludoviko Zamenhof, naskiĝinta en la 15-a de decembro 1859 en Bjalistoko, en juda familio, kreis la bazojn de la internacia lingvo Esperanto por ebligi komunikadon inter ĉiuj popoloj de la mondo. Li, kiu profesie laboris kiel kuracisto, forpasis en la 14-a de aprilo 1917, en Varsovio.

Laŭ la prezidento de Bjalistoka Esperanto-Asocio, Przemyslaw Wierzbowski, intervjuita de la franca novaĵagentejo AFP, konsilantoj de la konservativa partio Rajto kaj Justico (PiS, kiu nuntempe regas Pollandon) voĉdonis kontraŭ la celebrado de Zamenhofa Jaro. La fina rezulto estis 12 voĉoj malfavoraj kontraŭ 11 favoraj al la propono.

Laŭ Wierzbowski, la konsilantoj de PiS konsideras la ideon de Zamenhof tute utopia kaj taksas Esperanton kiel senvalora lingvo. La raporto de AFP, tamen, substrekas ke Esperanto atingis grandan sukceson tutmonde, fariĝis parolata en la tuta planedo, kaj laŭ lingvistoj nuntempe ĉirkaŭ miliono da homoj ĝin parolas en ĉiutaga vivo (la menciita datumo ne temas pri kiom da homoj scipovas la lingvon, sed nur pri tiuj, kiuj efektive uzas ĝin sufiĉe ofte)

La proparolanto de PiS en la urba konsilantaro, Konrad Zieleniecki, deklaris al AFP, ke Zamenhof estis "elstara Bjalistokano, kiu meritas tiun honoron". Li tamen klarigis sian voĉon per la argumento, ke estis antaŭe decidite, ke en 2017 Bjalistoko celebros la "Jaron Jozef Pilsudski", okaze de la 150-a datreveno de la naskiĝo de la patro de pola sendependiĝo.

Aliflanke, Zieleniecki agnoskis, ke tio ankaŭ rilatas al loka politika disputo inter PiS kaj la urbestro, Tadeusz Truskolaski, kiu "klopodas uzi Zamenhofon por politikaj celoj".

Kelkaj aliaj homoj, tamen, klarigas la decidon de la konsilantaro surbaze de "malfavora etoso, ene de PiS, por ĉio fremda al pola tradicia kulturo”.

(AFP)

Tradukis: Rafael Henrique Zerbetto

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Serĉata: nova redaktoro de "Esperanto"
[2016-12-27]
http://esperanto.china.org.cn/2016-12/27/content_39989396.htm

La nuna redaktoro de Esperanto, Attila Kaszás, finos sian laboron en tiu posteno ĉi-jare.

Tial UEA nun invitas kandidatiĝojn por transpreni la redaktadon de la revuo ekde numero 2017:4. Tio signifas eklabori jam komence de marto 2017. La sukcesa kandidato ricevos kontrakton por finredakti la jarkolekton 2017; decido pri renovigo/plilongigo estos farita en oktobro 2017. La redaktan laboron la redaktoro faros ĉefe en sia loĝloko. Tamen, estus avantaĝo se la sukcesa kandidato povus pasigi parton de marto en la Centra Oficejo por pli funde konatiĝi kun la atendoj kaj informfluo ligitaj al tiu laboro.

Kandidatoj devas havi tre bonan lingvan nivelon (KER-nivelo C1), ĵurnalisman aŭ redaktan sperton, pruvitan kapablon por memstara laboro same kiel por rapida kaj fidinda komunikado kun kunlaborantoj, kaj bonan konon de la Esperanto-movado. La Estraro serĉas personon, kiu aktive kontribuos al la efektivigo de la Strategia Laborplano de UEA, kiu estas iniciatema kaj kreema, kaj kiu interesiĝas pri plej diversaj aspektoj de la movado. La redaktopolitiko de la revuo estas proksime ligita al la mastrumado de informoj en la retejoj de UEA, kaj la redaktoro do samtempe estos ano de teamo por la renovigo de tiuj retejoj.

Por kandidatiĝi, oni sendu al la Ĝenerala Direktoro de UEA (direktoro@co.uea.org) elektronikan dokumentaron kun jena enhavo:

- sinprezenta letero, inkluzive de la motivoj por kandidatiĝi;

- vivresumo (persona, eduka, profesia, movada);

- mallonga eseo pri la potenciala kontribuo de la revuo al la efektivigo de la Strategia Laborplano, kaj pri la movada rolo de la revuo en la interreta epoko;

- nomoj kaj kontaktinformoj de tri rekomendantoj (ne nepre esperantistoj), kiuj konas la kandidaton profesie kaj/aŭ movade;

- laŭplaĉe, aliaj dokumentoj kiuj atestas la redaktajn aŭ movadajn kapablojn de la kandidato.

Surbaze de tiuj dokumentoj – kiuj atingu la Centran Oficejon ĝis la 15-a de januaro 2017 – oni elektos unu aŭ pliajn kandidatojn por telefona intervjuo.

(el Gazetaraj Komunikoj de UEA)

Redaktoro: Niu Xueqin

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Alvoko por labori por la Afrika Oficejo de UEA
[2016-12-30]
http://esperanto.china.org.cn/2016-12/30/content_40013082.htm

La Komitato de UEA akceptis buĝetproponon por 2017, en kiu la buĝeto por la Afrika Oficejo kreskis. Por bone elspezi la disponeblan sumon, UEA lanĉas malferman alvokon por tiuj esperantistoj loĝantaj en Afriko, kiuj interesiĝas plenumi parton aŭ ĉiujn el la sube menciitaj taskoj.

La taskoj de la Afrika(j) Oficejo(j) estos laŭplane:

1. Konsciigo

● respondi informpetojn

● informi tie, kie ne jam estas movado, rezulte Esperanto-komunumo aperu en novaj landoj, en aliaj landoj la informado celu plifortigon de la movado

● krei kaj renovigi retpaĝojn de Landaj Asocioj

● prizorgi rilatojn kun instancoj

2. Kapabligo

● instrui koresponde al progresantoj

● kapabligi rilate al gvidado, mastrumado, ĝeneralaj lertoj bezonataj por aktivuloj

● instigi al trapaso de lingvaj ekzamenoj, kaj laŭeble organizado de sesioj

● instigi al kapabligo en instruado de Esperanto

3. Komunumo

● eldon(ig)i verkojn de afrikanoj

● aperigi daŭre la bultenon de la Afrika Komisiono

● prizorgi sociajn retejojn

4. Kunordigo

● zorgi pri transpagoj inter afrikaj landoj kaj la CO

● konsiladi al Landaj Asocioj en Afriko

● plifortigi la Landajn Asociojn, kie jam estas movado

● subvencipetado al ne-Esperantaj instancoj

Aldone povas aperi pliaj taskoj. Sukcesa plenumo signifas ankaŭ regulan, ĉiusemajnan raporton pri la plenumo de la akceptitaj taskoj.

Se vi interesiĝas pri kandidatiĝo, bonvolu sendi vian kandidatiĝon (vivresumon kaj motivleteron) al direktoro@co.uea.org ĝis la 20-a de januaro 2017 plej laste, indikante:

1. kiuj taskoj interesas vin (kompreneble, se vi rimarkas ke mankas tasko en la listo, kaj vi pensas ke indus ĝin plenumi, nepre menciu ankaŭ tion)

2. kiom da tempo vi planas elspezi por tiuj taskoj

3. kiajn rimedojn kaj rekompencojn vi bezonus, kaj kiom ili kostus

(Gazetaraj Komunikoj de UEA)

Redaktoro: Liu Zijia

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

ISAE elektis la Estraron por 2017-2020
[2016-12-30]
http://esperanto.china.org.cn/2016-12/30/content_40013256.htm

La 12-an de decembro 2016 la Internacia Scienca Asocio Esperantista (ISAE) voĉdone elektis novan estraron. La Estraro de ISAE por la periodo 2017-2020 konsistas el Johannes MUELLER (Germanio), Anthony LUCAS (Francio), Orlando RAOLA (Usono), Wendel PONTES (Brazilo), Francesco MAURELLI (Italio), Ana RIBEIRO (Francio) kaj Trezoro HUANG Yinbao (Ĉinio).

Ĉefpaĝo de la retejo de ISAE

Internacia Scienca Asocio Esperantista (mallongigo: ISAE) fondiĝis en la jaro 1906 kaj estas la unua esperantlingva asocio, en kiu fakuloj el ĉiuj sciencaj kampoj, profesiaj aŭ amatoraj, kaj interesatoj pri sciencaj aferoj unuiĝis al mondvasta scienca asocio, uzanta la internacian lingvon Esperanto en scienco kaj teĥniko. Ĝi estas la plej malnova fakasocio en Esperantujo.

Laŭ la statuto de la celo de la asocio -- disvastigo de Esperanto en ĉiujn sciencajn kaj teĥnikajn sferojn, kaj samtempe progresigo de la preteco ĉe la publiko por akceptado de Esperanto. La malnova estraro de ISAE dum UK 2015 en Lillo decidis disponebligi ĉiujn enhavojn de Scienca Revuo senpage laŭ krea komunaĵo (CC-BY-ND) tuj post ties apero. La asocio ne plu postulas membrokotizojn. La enspezoj de ISAE povas veni nur per donacoj kaj per vendo de la jara papera libro. Interesiĝantoj rajtas senkotize aliĝi ĉe https://scienca-revuo.info/user/register.

(el Scienca Revuo)

Raportita de Trezoro Huang Yinbao

Redaktoro: Xie Ruifeng

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------
