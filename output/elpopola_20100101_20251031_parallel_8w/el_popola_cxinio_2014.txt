Gvatemala Esperanto-Asocio
[2014-01-13]
http://esperanto.china.org.cn/2014-01/13/content_31172334.htm

Gvatemala Esperanto-Asocio

Adreso: Aptdo. Postal 2155, 01901 Ciudad de Guatemala

(el uea.org)

Redaktoro: Xie Ruifeng

--------------------------------------------------------------------------------

Helena Esperanto-Asocio (HEA)
[2014-01-13]
http://esperanto.china.org.cn/2014-01/13/content_31172414.htm

Helena Esperanto-Asocio (HEA)

Fondita en 1927, aliĝis al UEA en 1960.

Prezidanto: Georgios Dermatis

Membroj: 108

Adreso: Agiu Meletiou 83, 112 51 Athina, tel.h.: (210) 8615 590,

Retejo: http://www.esperanto.gr

(el uea.org)

Redaktoro: Xie Ruifeng

--------------------------------------------------------------------------------

Nov-Kaledonia Esperanto-Asocio
[2014-01-13]
http://esperanto.china.org.cn/2014-01/13/content_31172540.htm

Nov-Kaledonia Esperanto-Asocio

Adreso: B.P. 1331, 98845 Nouméa Cedex, t.of.: (0687) 35 32 17, esperanto.asocio.nk@gmail.com

(el uea.org)

Redaktoro: Xie Ruifeng

--------------------------------------------------------------------------------

Marto, 2014
[2014-01-14]
http://esperanto.china.org.cn/2014-01/14/content_31182502.htm

06-17: Speciala ekskurso 2014 en Katmandu, Nepalo. Ekskurso por ĉiuj aĝgrupoj, subtenita de la Nepala Registara Turisma Komisiono. La ĉefa celo estas propagandi Esperanton. Nepala Esperanto-Asocio, G.P.O Box 10518, Kathmandu, Nepal. http://www.esperanto.org.np/; nespa.1990@gmail.com.

06-17: Mediteranea Esperanto-Semajno (MES-2014) en la restadejo Val d' Esquière - Les Issambres ĉe la Lazura Marbordo, Francio. Ĉu vi ankoraŭ frostas en via regiono? Tuj venu al Mediteranea Maro, kie floras mimozoj kaj migdalarboj! Vin atendas amika familia etoso, belegaj pejzaĝoj, bona ripozo kaj lazura maro... Monique Prezioso, 92 allée des Harkis, FR 83700 Saint-Raphaël, Francio. prezmoni@hotmail.com; kris_grai@hotmail.fr.

08-09: Vintraj Tagoj en Turku, Finnlando. Aktualaj aferoj en formo de publika prelego, diskutoj, turismaj programoj, jarkunveno de EAF. Esperantolehti/EAF, Siltasaarenkatu 15 C 65, FI-00530 Helsinki, Finnlando. www.esperanto.fi/Eventoj/;eaf@esperanto.fi.

12-16: Kuba Esperanto-Renkontiĝo (KERo) en Viñales, Pinar del Río, Kubo. Por la tria fojo okazas tiu ĉi bunta renkontiĝo kun esperantistoj el Kubo kaj alilandaj gastoj. Kuba EsperantoAsocio. " http://www.esperanto.cult.cu/; info@esperanto.co.cu kaj kubesp@enet.cu.

(el

Esperanto

)

Redaktoro: Xie Ruifeng

--------------------------------------------------------------------------------

Aprilo, 2014
[2014-01-14]
http://esperanto.china.org.cn/2014-01/14/content_31182628.htm

05-10: 7-a Mezorienta Esperanto-Kunveno en Tbilisi, Kartvelio. Renkontiĝo de esperantistoj el mezorientaj landoj kun prelegoj, ekskursoj, artaj aranĝoj. Konkurso pri la libro Kavaliro en tigra felo de Ŝota Rustaveli. TTT-paĝo: http://uea.org/vikio/La_sepa_Mezorienta_Kunveno_en_Kartvelujo_en_2014; mezorienta. retadreso: kunveno@esperanto.org.

16-22: Internacia Junulara Festivalo (IJF-2014) en Castelsardo, insulo Sardio, Italio. Tradicia junulara printempa aranĝo en la antaŭpaska semajno. Ĉu vi volas havi en aprilo agrable varman veteron apud la maro? TTT-paĝo: http://iej.esperanto.it/ijf/?lang=eo; ijf. retadreso: admin@esperanto.it.

(el

Esperanto

)

Redaktoro: Xie Ruifeng

--------------------------------------------------------------------------------

Programo 2014 de la franca Esperanto-kastelo Greziljono
[2014-01-15]
http://esperanto.china.org.cn/2014-01/15/content_31197651.htm

La logobildo de la kulturdomo

La kastelo Greziljono

2014-apr-19/26: FRINGOJ, renkonto inter grupoj de Esperanto-lernantoj kaj iliaj instruistoj.

2014-apr-26/maj-04: PRINTEMPaS, intensivaj kursoj en 3 niveloj, internaciaj KER-ekzamenoj B1-C1. Rete: gresillon.org/printempo.

2014-maj-08/11: Kantado de korusaro Interkant'.

2014-maj-11/17: Renkonto de rememoroj inter malnovaj esp-istoj kaj iamaj gastoj de Greziljono. Rete:

gresillon.org/s1

.

2014-jun-29/jul-06: Turisma semajno, tuttagaj ekskursoj al reĝaj kasteloj ĉe rivero Luaro kaj rezidejoj de renesancaj artistoj. Rete:

gresillon.org/s2

.

2014-aŭg-01/09: Sennacieca semajno kun kursoj, ekskursoj kaj prelegoj, antaŭ SAT-kongreso. Rete:

gresillon.org/s3.

2014-aŭg-09/17: Festa Semajno por infanoj, adoleskantoj, junuloj, familioj, SAT-Infankongreseto. Rete:

gresillon.org/s4

.

2014-okt-24/nov-01: AUTUNE, la komunaj ferioj por infanoj, familioj kaj geavoj.

Adreso: MCE, Grésillon, St. Martin d' Arce, 49150 BAUGE-EN-ANJOU, France.

Telefono: 02. 41. 89. 10. 34;

Retpoŝto:

kastelo@gresillon.org;

Retejo:

gresillon.org

.

(Kontribuo de Bert Ŝuman el Francio)

Redaktoro: Wang Lihua

--------------------------------------------------------------------------------

Belarta rikolto 2013
[2014-01-20]
http://esperanto.china.org.cn/2014-01/20/content_31248297.htm

de Valentin Melnikov

Belartaj Konkursoj de la Universala Esperanto-Asocio okazas ĉiujare senpaŭze ekde 1950, la rezultojn oni anoncas dum UK-oj. Konkursaj ĝenroj iom variis, fine stabiliĝis: originala poezio, originala prozo (novelo), teatraĵo, eseo. Ankaŭ "Infanlibro de la jaro", sed tio estas tute aparta temo.

Premiitaj verkoj iam aperadis en la revuo "Esperanto" – sed tie malmultis loko, ĝi sufiĉis nur por plej bonaj poeziaĵoj. Poste (1990-2006) ilin sisteme aperigis revuo "Fonto", kaj post ties ĉeso la torĉon transprenis "Beletra Almanako". Sed en 2013, eble pro tre granda amplekso de premiitaj verkoj, oni (la eldonejo "Mondial") decidis eldoni ilin aparte. Rezultiĝis libro preskaŭ centpaĝa.

Ĝi komenciĝas per la poezia parto. "Okazis iam" de Nicola Ruggiero (1-a premio) – meditado de junulo, serĉanta sian lokon en la vivo. "Nur korvoj du" de la sama aŭtoro (3-a premio) estas klasikforma soneto, ĉiarilate brila... mi eĉ nenion plu diros pri ĝi, por ne fuŝi ontajn impresojn de leganto. "Atena taverno" de Benoît Philippe (2-a premio) estas "libera poemo", ne laŭ mia gusto... sed probable ekzistas ŝatantoj ankaŭ por tiaspeca poezio. Ambaŭ poetoj jam estas sufiĉe konataj en nia literaturo, eldonigis proprajn apartajn librojn. Cetere, Nicola Ruggiero (unuafoje BK-premiita en 2009) estas nun probable la plej juna el rimarkindaj E-literaturistoj (se rigardi la liston de ĉ. 500 aŭtoroj en la fama retejo "Originala Literaturo Esperanta" de Sten Johansson: http://esperanto.net/literaturo/autor/index.html). Komence de la libro ni trovas foton, kiu kvazaŭ simbole prezentas kune niajn plej junan kaj plej aĝan aktivajn poetojn, 27-jaran Nicola Ruggiero kaj 83-jaran Baldur Ragnarsson. La estonto de Esperanto-poezio, kredeble, estas en bonaj manoj...

En proza parto de la Belartaj Konkursoj dum pluraj jaroj venkadis ĉiam samaj personoj (permesu ne nomi ilin – vidu mem en la koncernaj listoj, klaku la ligon sube). Eble ili estas talentaj, sed ĉiam la samaj temoj kaj stilo iom agacas. Ĉi-foje ni tamen ĝoje vidas tute novajn nomojn. La noveloj de Ewa Grochowska "Parentezo" (2-a premio; la 1-a ne estis aljuĝita) kaj de Jesper Jacobsen "La Punĉbovlo de la diablo" (3-a premio) estas absolute diverstemaj kaj diversstilaj, tamen kun unu komuna trajto: kiam leganto kredas, ke li jam bone orientiĝas en la priskribataj eventoj kaj situacioj, subite kelkaj vortoj evidentigas, ke "la efektivo tute ne similas la realon (pli ĝuste – la plifruan supozon pri la realo)". La leganto repripensas ĉion, kaj kiam li poste certas, ke nun li jam ĉion komprenas, li trankviliĝas – sed sekvas nova frazo, renversanta ĉion antaŭan... Do ne atendu, ke mi nun ion diru pri la enhavo kaj intrigo. Alia novelo de Ewa Grochowska, "Eskapo", estas honore menciita – ĝi estas sufiĉe tradicia por nuna E-literaturo...

Sekvas du teatraĵoj, "Tempo rabita" de Luiza Carol (3-a premio), pri Lidija Zamenhof, kaj "Veronia" de Nikolao Uzunov (honora mencio), pri vivo de unuaj kristanoj en epoko de Nerono. Ambaŭ tro sentimentalaj, kaj tro similaj al plifruaj drametoj de aliaj aŭtoroj. Nur tiuj du teatraĵoj partoprenis la konkurson, do la ĉefaj premioj restis ne aljuĝitaj, kaj ĝenerale, laŭ kelkfojaj asertoj de kompetentuloj (Paul Gubbins – iama artikolo en la revuo "Esperanto", Humphrey Tonkin – raportoj pri la konkursoj en 2009 kaj nun) nia tuta teatra ĝenro nun estas en priplorinda stato. Vere ja, "estas malfacile verki por neekzistanta aŭ nekunvokebla spektantaro; ni ne povas atendi fortan tradicion de dramverkado ĝis ni havos ankaŭ tradicion de dramprezentado, kaj tio ankoraŭ mankas"...

Kontraste, la esea parto estas vere brila. Jorge Camacho pri hajkoj kaj Lena Karpunina pri vivo kaj verkoj de Jean Ribillard esploris tre funde, uzante plurajn fontojn, verkis interese kaj utile, kaj juste ricevis la ĉefan premion en tiu konkurs-branĉo – premion "Luigi Minnaja". La eseo de Dimitrije Janičić: "Cent jaroj de originala Esperanto-literaturo en Serbio" (3-a premio) eble estas iom tro specialtema, tro longa kaj pedanta (kun 60 piednotoj!), kaj samtempe tro pelmela kaj memlaŭda, do ne tiom interesos vastan publikon, sed ankaŭ ĝi valoras por seriozaj literaturŝatantoj, donas multajn informojn malfacile troveblajn.

Finas la libron la raporto de Humphrey Tonkin, prezidanto de Belartaj Konkursoj kaj lia, komuna kun Michela Lipari, pensiga artikolo "Kion fari pri la Esperanto-literaturo?" El tiu artikolo, cetere, konkludeblas, ke ekde nun samtipaj libroformaj kolektoj de BK-premiitaj verkoj aperados ĉiujare.

(el

Disvastigo

)

Redaktoro: Zhang Xiaotong

--------------------------------------------------------------------------------

Kvar prelegoj en la 40a Malferma Tago la 10an de majo
[2014-02-07]
http://esperanto.china.org.cn/2014-02/07/content_31392801.htm

La stabo de la Centra Oficejo de UEA invitas vizitantojn al la MalfermaTago, kiu okazos jam por la 40-a fojo sabaton, la 10-an de majo. La unua Malferma Tago de la CO estis en novembro 1994 kaj ekde tiam tiu ĉi ŝatata aranĝo okazas dufoje en ĉiu jaro.

Kun kvar prelegoj la programo estos pli ampleksa ol kutime. Sub la titolo

Interlingvistiko - ĉu nur intelekta ludaĵo?,

Detlev Blanke prezentos scienc-strategiajn konsiderojn kaj kelkajn germanajn spertojn tiurilate. En sia prelego

La gramatika domo de Esperanto

Wim Jansen uzos la domon kaj ĝiajn konstru-aspektojn kiel metaforon por prezenti trajtojn de la Esperanta gramatiko el la vidpunkto de la funkcia gramatiko.

Lige kun la 90-a datreveno de la verkistino Marjorie Boulton, tri tagojn pli frue, Humphrey Tonkin parolos pri ŝi kaj ŝia verkaro. Fine, sub la titolo

Nefertito kaj Eĥnatono - drameca epizodo el la egipta historio

, Wera Blanke prezentos apenaŭ konatajn eventojn antaŭ 3 mil jaroj en la antikva Egiptio.

En la programo estos ankaŭ prezentado de libroservaj novaĵoj kaj de filmoj. Aldone al specialaj ofertoj la vizitantoj povos profiti de ĝenerala sesona rabato en la libroservo, butikumi en la bazaro de esperantaĵoj kaj gajni premiojn en senpaga loterio. Kafo kaj teo, ankaŭ senpagaj, estos varmaj la tutan tagon. La programo daŭros de la 10-a ĝis la 17-a horo.

(el Gazetaraj Komunikoj de UEA)

Redaktoro: Liu Zijia

--------------------------------------------------------------------------------

Viando eŭropa
[2014-02-11]
http://esperanto.china.org.cn/2014-02/11/content_31423126.htm

Dafydd ab Iago

Vegetarismo kaj Esperanto havas longan kunhistorion. Jam en 1893 aperis favoraj artikoloj pri vegetarismo kiujn Zamenhof poste metis en la

Fundamentan Krestomation

. Laŭ la Tutmonda Esperantista Vegetarana Asocio (TEVA), Zamenhof mem havis pozitivan sintenon al vegetarismo. Ankaŭ indas noti, ke dum la kvara UK en Dresdeno, en aŭgusto 1908, fondiĝis asocio, kiu fariĝis poste TEVA.

Do, multaj esperantistoj ne surpriziĝas pri la negativaj efikoj al nia sano kaj al la vivo ĝenerale de la moderna intensa viando- kaj lakto-produktado. Antaŭ nelonge eldoniĝis nova raporto en Bruselo pri la efikoj de intensiva viando- kaj lakto-produktado. La raporto notas ke tutmonda agrikulturo dediĉas al la viandoindustrio 70 procentojn de la disponebla tero kaj unu trionon el la trinkebla akvo.

Por fari nur unu kilogramon da bovaĵo oni bezonas 15.500 litrojn da akvo. Tio egaligas la kvanton de akvo por malgranda naĝejo kaj por nur kvar bifstekoj. Kaj kio pri nia kara fromaĝo? Unu kilogramo da fromaĝo valoras ĉirkaŭ kvin mil litrojn da akvo. Kaj tio okazas en la mondo, kie ne estas sufiĉa akvo por pli ol unu miliardo da homoj. Eble plej grave, nia kreskanta bezono je viando kaj lakto respondecas pri ĉ. 32% de la forcejaj gasoj.

"Ĉiufoje, kiam ni manĝas, ni faras politikan elekton. Ni trudas nin en la vivojn de aliaj homoj en la mondo, en la medion, en la biodiversecon kaj en la klimaton", – diras Adrian Bebb el la asocio Amikoj de la Tero Eŭropo. Bebb estas unu el la spertuloj, kiuj okupiĝis pri la raporto.

Malfeliĉe, la Eŭropa Unio daŭre elspezas miliardojn da eŭroj por subteni ne nur la produktadon de viando por eŭropanoj, sed ankaŭ por eksportado. La neregistara organizo Amikoj de la Tero Eŭropo alvokis al EU publike agnoski la neceson de agado kontraŭ troa viando-produktado kaj konsumado. EU ĉesu subteni la industrian viando-produktadon per la komuna agrikultura programo (KAP).

Redaktoro: Xie Ruifeng

(el

La Balta Ondo

)

--------------------------------------------------------------------------------

Ekzotika Esperanto-aranĝo: Piedmarŝo al la monto Ĉomolangma-Everest!
[2014-02-12]
http://esperanto.china.org.cn/2014-02/12/content_31448214.htm

Parto de la montaro Himalajo

Mapo de la itinero de la piedmarŝo al la monto Ĉomolangma-Everest!

Piedmarŝo al la monto Ĉomolangma-Everest estas nova projekto de la retejo

Vojagxo.info

-- sporta vojaĝo al la baza tendaro de la monto Everest -- (nepale Sagarmatĥa, tibete Ĉomolangma) -- la plej alta monto en la mondo. Ĝi situas en la montaro Himalajo sur la limo inter Nepalo kaj Ĉinio.

Laŭplane oni startos el Katmanduo komence de oktobro de 2014. Oni buse veturos de Katmanduo al la setlejo Jiri (Ĝiri), kaj poste piedmarŝos laŭ pado al vilaĝo Lukla, poste laŭ la tradicia itinero de piedmarŝo al la baza tendaro preter la vilaĝoj Namĉe Bazar, Tengboche, Dingboche ĝis najbara al Everesto monto Kala Patthar. Ĉi tie, apud baza tendaro de monto Ĉomolangma-Everest estas nia supra punkto de la piedmarŝo. Post atingo de ĝi oni revenos laŭ sama itinero.

Atentu, ke tiuj vojaĝantoj, kiuj ne volas plu piedmarŝi kelktagan parton de Lukla ĝis Jiri povas antaŭmendi flugon el Lukla ĝis Katmanduo.

Plena supozata daŭro de la vojaĝo estas ĉirkaŭ 20 tagoj. Post reveno laŭplane oni ekskursas apude, ekz. Pokĥara kaj revenas al la hejmo. Ĉiuj vojaĝantoj ricevos

Gvidlibron al Everesta Baza Tendaro

.

Pliaj detaloj kaj aliĝilo troveblas en la retejo http://vojagxo.info/piedmarso-al-everesto/.

La retejo "vojagxo.info" realigas ne nur tiun ĉi ekzotikan projekton, sed ankaŭ plurajn aliajn: vojaĝo laŭ la Trasiberia Fervojo, Sudamerika Karavano, Vojaĝanta Somero, Pilgrimado en Turkio, kaj aliaj. Se vi ŝatas nekutimajn Esperanto-aranĝojn, se vi ŝatas aventurojn, interesaĵojn, do indas konatiĝi kun la novtipa servo de Vadim Biserov ĉe: http://vojagxo.info.

(Kontribuo de Szilvási László / Ret-Info)

Redaktoro : Wang Lihua

--------------------------------------------------------------------------------

Rano , verko de Nobel-premiito Mo Yan
[2014-02-17]
http://esperanto.china.org.cn/2014-02/17/content_31496480.htm

En la jaro 2012 Mo Yan ricevis Nobel-premion pri literaturo, kaj liaj verkoj altiras atenton de legantoj en diversaj landoj. Redakcio de

El Popola Ĉinio

eldonis kunlabore kun la Fremdlingva Eldonejo la romanon

Rano

, verkitan de Mo Yan, en la fino de tiu ĉi jaro. En la jaro 2011 tiu ĉi libro ricevis la premion Mao Dun, unu el la plej prestiĝaj literaturaj premioj en Ĉinio.

Prenante kiel la fonon naskadon en la pasintaj 60 jaroj en la kamparo de Ĉinio, la verkisto rakontas pri travivaĵoj de sia onklino, kiu laboris kiel vilaĝa kuracistino pri ginekologio kaj obstetriko dum pli ol 50 jaroj, kaj priskribas la malfacilan kaj kompleksan procezon de Ĉinio por regi grandegan kreskon de la loĝantaro kaj plenumi la nacian politikon de laŭplana naskado.

Formato: 148mm x 210 mm

Prezoj: € 58 (broŝurita);

€ 128 (bindita)

Afranko: € 5 (10% de la mendosumo, sed minimume 5 €)

Kontaktantoj: Zhang Xiaotong; Xie Ruifeng

Telefono: +86-10-68996590

Retpoŝto: elpc@vip.163.com

Adr.: P.O.Kesto 77, Beijing CN-100037, China

Banko:

Industrial and Commercial Bank Of China Baiwanzhuang subbranch

Bankkonto:

0200001409014498431

Adreso:

24 Baiwanzhuang Street, Xicheng District, Beijing 100037 China

--------------------------------------------------------------------------------

Specifeco de korea historio
[2014-02-21]
http://esperanto.china.org.cn/2014-02/21/content_31550906.htm

de HEO SEONGDO

Tiu ĉi artikolo estas parto de la prelego (17 junio 2010) de prof. Heo Seongdo de la fako de ĉinaj lingvo kaj literaturo de Seula Ŝtata Universitato. Per ĝi ni povas kompreni, kiel granda estis la dinastio Joseon (Chosun, 1392~ 1910).

Se Usono ŝanĝis la eduko-sistemon de matematiko en mezlernejoj por la evoluo de kosmologio, kion ni do devas fari por scii nin mem? Tio estas la konkludo de tiu ĉi artikolo.

Tre diversas la vidpunkto de historio, kaj ni lernadis en la elementa lernejo, ke Joseon pereis post 500 jaroj. Multaj el vi verŝajne memoras tion. Ni estis perfortitaj enmemori la 4 kialojn de la pereo de Joseon: 'Konflikto inter 4 partioj', 'Izolismo de la regento Daewon-gun (1860-aj jaroj)', 'Vantaj teorioj bazitaj de Xinglixue (koree Seonglihak, origininta de la dinastio Song, Ĉinio)', kaj 'Diskriminacia socia sistemo de nobelo kaj plebo'. Ĉu vi memoras tion? Tiel ni estis instruitaj.

Se estas tiel, la koreaj junuloj pensas, ke ni estas malfeliĉa nacio, kiu pereis post 500 jaroj fare de Japanio, kio donas al ni tre hontan senton. Sed ni devas kompari nian historion kun tiuj de aliaj landoj, ekzemple tiuj de Ĉinio, Usono kaj Rusio.

La dinastio Joseon stariĝis en 1392, kaj la anekso far Japanio okazis en 1910. Nun ni estas en 2010, kaj do tiu ĉi jaro estas ĝuste la 100-a jaro de la aneksiĝo.

Se en la monda historio la aliaj dinastioj daŭris 600, 700 aŭ 1000 jarojn, kaj nur Joseon pereis post 500 jaroj, ni do devas klopodi trovi la kialojn de la pereo.

Sed se en tiu tempo en la mondo tute ne ekzistis dinastioj daŭrintaj 500 jarojn, kaj nur Joseon daŭris 500 jarojn, kion ni do devas fari? Estas tute racie, ke ni devas klopodi trovi la kialojn, kiel Joseon povis daŭri 500 jarojn.

-

En la historio de la mezepoko neniu dinastio postvivis 500 jarojn en la mondo.

En Eŭropo la Sankta Roma Imperio daŭris 1,200 jarojn, sed ĝi estis imperio, ne dinastio. Kaj Osmanturkio daŭris ĝuste 600 jarojn, sed ankaŭ ĝi estis imperio, ne dinastio. Nur unu dinastio daŭris 500 jarojn, kiu estas la dinastio Hispana. Sed ankaŭ ĝi ne estis regita de unu sama reĝofamilio.

Mi donas ekzemplon. Napoleono trovis, ke la dinastio Hispana ne bone obeas lian kontrolon, kaj tial li ordonis kaj sendis sian fraton Josep Bonapart regi la dinastion Hispana. Tiel ĝi daŭris 500 jarojn. Ne unu reĝofamilio, sed miksita regoforto.

En la tuta mondo nur Joseon daŭris 518 jarojn regite de unu sama reĝofamilio. Neniu alia.

-

Ni momente vidu pli altan historion.

La dinastio Goryeo (Korjo, 918~1392) daŭris 500 jarojn, kaj la unuiĝinta Silla (57 a.K.~935) 1,000 jarojn, Goguryeo (Kogurjo, 37 a.K.~668) 700 jarojn, kaj Baekje (18 a.K.~660) 700 jarojn.

Silla stariĝis en 57 a.K.. Kaj se ni rigardas la mondan historion depost tiu jaro, en tuta mondo nur 2 dinastioj daŭris 500 jarojn: unu sennoma dinastio en Rusio, kaj unu en sudorienta Azio.

Krom tiuj du, neniu dinastio daŭris 500 jarojn. Kaj kompreneble neniu dinastio postvivis 1,000 jarojn kiel unuiĝinta Silla, kaj neniu dinastio daŭris 700 jarojn kiel Goguryeo kaj Baekje.

Tio, kion mi diris ĵus, estas scienco.

-

Korea duoninsulo estas tre mirinda lando. Se stariĝis dinastio, ĝi daŭris 500, 700, 1000 jarojn. Kial kaj kiel eblis tio? Racie ni povas diri, ke almenaŭ unu devas esti kontentigita el inter jenaj du kondiĉoj.

Unu kondiĉo, ke ĉiuj niaj prapatroj estis malsaĝuloj. Kaj tial ili senkondiĉe ĉiam obeis al la registoj kaj al la perfortoj. Sed la historio diras, ke niaj prapatroj ne estis tiaj malsaĝuloj. Tute male, ili havis klaran ideon pri homaj rajtoj, kaj tiujn ili pretendis kaj efektivigis.

Jen la dua kondiĉo, ke la regoforto havis almenaŭ minimuman raciecon pri politiko, ekonomio, impostado kaj kulturo. Jes, ĝuste tio.

Niaj prapatroj havis mastro-konscion pri la lando, kaj plue ilia karaktero ne estis obeema, sed defiema. Kaj tial sen tiu minimuma racieco tute ne eblis tiel longtempa subregado unika en la tuta monda historio. Tion mi povas certe diri.

Spirito de registro

En la Kroniko de Dinastio Joseon ni povas legi, ke okazis popola ribelo post ĉiuj 25 jaroj. La Donghak Ribelo, kiun ĉiuj el vi bone scias, estis tutlanda skalo, same kiel la tutlandskala manifestacio en nuna tempo.

Ni havis la sistemon de apelacio. Ĉiuj popolanoj, eĉ privataj sklavoj kaj drinkservistinoj, povis sendi leteron rekte al la reĝo. Kaj poste aperis homoj, kiuj malkontentis pri la sistemo, ĉar ili ne povis skribi per ĉinaj ideogramoj, siatempe vaste uzataj, kaj tial ebliĝis la apelacio per korea alfabeto, siatempe nomata Eonmun (nuna Han-geul). Sed ankoraŭ ekzistis malkontentaj homoj.

Ili ne povis skribi eĉ la korean alfabeton. Kaj tial establiĝis Sinmun-go, la apelacia tamburo. Oni povis bati la tamburon, anstataŭ skribi leteron. En tiu kazo la deĵoranto de jura ministerio venis kaj aŭskultis la apelacion kaj parole raportis al la reĝo.

Sed ankoraŭ estis malkontento, ĉar la tamburo estis starigita nur apud la reĝodomo. La homoj en kamparoj malkontente diris, "Kial nur la homoj en Hanyang(siatempa nomo de la ĉefurbo Seulo)povas fari tion? Kio ni do estas?" Kaj tial prepariĝis la sistemo 'Gyeok-jaeng' ('Gyeok' signifas 'bati', kaj 'jaeng' signifas malgrandan gongon.): Kiam la reĝo turneas kamparajn lokojn, oni batu gongojn, aŭ faru grandan afiŝon kaj svingu ĝin. En tiu kazo la reĝo rekte aŭskultis la apelacion kaj solvis la problemon.

-

Ni kutime pensas, ke tiaj sistemoj estas nur formalaj. Sed ne. Ekzemple la reĝo Jeongjo solvis entute 5,000 apelaciojn dum sia 24-jara reĝado. Tio signifas, ke li solvis po 200 problemojn en ĉiu jaro, kaj pli ol 1 kazon en ĉiu labortago.

La reĝo Yeongjo regule renkontis popolanojn en fiksitaj tempo kaj loko, ĉar la popolo volis renkonti lin tre multe.

Ĉu vi iam aŭdis pri tia reĝo en eŭropaj landoj?

Tio diras, ke la popolo en korea duoninsulo ne estis tiel facile regebla sen tiaj sistemoj. Ni do povas diri, ke la popolo de nia lando ne estis malsaĝuloj.

Nia popolo ne estas tiel facile kontrolebla popolo. Devas ekzisti almenaŭ minimuma racieco. Kio do estas la racieco? Mi volas paroli pri tio.

-

Unue, la kulturo de registro.

Se vi iras al Egiptujo, vi povas vidi sfinkson, kaj en Ĉinio vi povas vidi la grandan muron. Kion vi do pensas?

"Egiptoj kaj ĉinoj estas tre feliĉaj, tre bonŝancaj, ĉar ili havas tre bonajn prapatrojn, kiuj ebligas ilin mongajni per turismo." Se ni komparas nian Seokguram al ili, ĝi estas kvazaŭ malgranda grajno. "Kio ni do estas?" Ĉu vi ne pensis tiel? Ankaŭ mi pensis tiel. Sed post mia studo je historio, mi nun konfesas, ke nia popolo estas tre feliĉa, ke ni ne havas tiajn restaĵojn.

Kiel feliĉaj estas ni, ke ni ne havas tiel brile grandiozan palacon kiel Versajlo! Se iu reĝo en la tempo de Joseon mobilizus 300 mil homojn dum 20 jaroj por konstrui piramidon, ― tiel ni supozu ― kaj se la reĝo dirus al la popolo, "Mi volas eniri en la piramidon post la morto, kaj tial mi bezonas mobilizi 300 milojn de viaj filoj dum 20 jaroj, bonvole komprenu." Kio okazus?

Ĉu la popolo de Joseon obeeme farus tion dum 20 jaroj? Tute ne. Verŝajne ili respondus: "Via reĝa moŝto, vi mem iru, kaj konstruu vian propran tombon." Ĝuste tial kaj tiel ne restas tiaj grandaj postlasaĵoj ĉe ni.

Se iu reĝo volus konstrui tiel grandiozan palacon kiel Versajlo, la popolo tute certe dirus al la reĝo, ke ili ne volas tion. Tio estas tute normala respondo de la popolo. Kaj tial ni ne havas tian restaĵon.

-

Kion do niaj prapatroj postlasis al ni? Registro.

Kie estis reĝo, tie estis ankaŭ registristo. La situacion imagu ĉi tiel: Kiam vi ekiras de via domo matene, unu junulo tuj akompanas vin. Kaj li registras ĉion, kion vi diras, kiujn vi renkontas, kaj kion vi parolas ĉe la renkontoj. Se vi estas sola, li skribas, ke vi estas sola. Kiam vi iras al necesejo, li registras tion ankaŭ. Kaj li tion faras ne nur hodiaŭ, sed ankaŭ morgaŭ, ankaŭ en la sekva monato, eĉ ĝis la mateno de via morto. Kia estus via sento?

En

Gyeong-guk Daejeon

(Nacia leĝaro, publikigita en 1471 por difini la administradon de la dinastio Joseon.) estas skribite, ke la reĝo ne povas renkonti iun ajn sen la akompano de la registristo.

En la dramoj historiaj ni de tempo al tempo vidas, ke la reĝo persone renkontas iujn homojn sen akompano de la registristo. Tio estas mensogo. Reĝo devas ne renkonti iun ajn sen la akompano de la registristo en oficialaj laborhoroj. Tio estis tre severa leĝo, kaj la reĝo Injo eĉ montris sian malagrablan senton kontraŭ la registristo ĉiam lin sekvanta, kaj fojfoje foren forkuris, dirante al la korteganoj "Morgaŭ mi havos kunsidon en tiu ĉambro, vi do venu tien. "Kiam li havis kunsidon en tiu ĉambro, la registristo maltrafis lin. Kaj la registristo finfine trovis la ĉambron kaj eniris en ĝin kun skribilo. La reĝo demandis lin, kial li venas eĉ al la kunsido en neoficiala ĉambro. Kaj la registristo respondis. "Via reĝa moŝto, en la nacia leĝaro de Joseon estas skribite, ke la registristo devas esti ĉe la loko, kie estas la reĝo." Kaj li komencis registri. La reĝo tre malkontentis kontraŭ li, kaj fine li ekzilis foren la registriston kun alia kondamno.Kaj en la post tago venis alia registristo kaj komencis registri. Tiel daŭris la registrado dum 500 jaroj. La rango de la registristo estis relative malalta en la kortego. Tia homo ĉiam sekvis la reĝon kaj registris ĉion dum 500 jaroj. Li skribis per ĉinaj ideogramoj kaj vole ne vole li devis skribi tre rapide kaj malbele. Li do tion ree skribis korekte en sia hejmo en tiu vespero. Tio estas la unua historia malneto. Kaj poste se la reĝo mortas, en unu monato stariĝas komisiono por kompilado de la dinastia kroniko. (daŭrigota) (trad. de BAK Giwan)

Redaktoro: Chen Ji

--------------------------------------------------------------------------------

La universo nun alireblas en Esperanto
[2014-02-26]
http://esperanto.china.org.cn/2014-02/26/content_31603876.htm

Ĵus ekfunkciis la Esperanta fasado de la populara astronomia retejo Heavens-Above.com. La aŭtoro de la Esperanta traduko estas la ukrainia esperantisto kaj amatora astronomo Paŭlo Moĵajevo, kiu uzas la paĝaron precipe por trovi la situon de artefaritaj satelitoj. En intervjuo de

Libera Folio

li rakontas, kial li entreprenis la taskon, kaj por kio la Esperanta versio povas utili.

Stela mapo el la retejo

Libera Folio

: Pri kia retejo temas?

Paŭlo Moĵajevo

: – Heavens-Above estas laŭ la aspekto simpla, sed tre oportuna kaj informoriĉa astronomia paĝaro, kiu povas esti utila kaj por la profesiaj, kaj por la amatoraj astronomoj. Ĝi ebligas facilan serĉon de interesaj ĉielaj objektoj (kiel planedoj, brilaj asteroidoj, kometoj), prezentante facile kompreneblajn serĉ-mapojn por ĉiu objekto. Ĝi ankaŭ ebligas preparon de ĝeneralaj stelaj mapoj por ĉiu punkto de la Tero kaj difinita tempo. La paĝaro ne okupiĝas pri la objektoj de la profunda kosmo (kiel nebulozoj kaj foraj galaksioj – ilia pozicio estas relative fiksa kaj oni povas ekscii ĝin el ĉiu ajn priastronomia libro), sed kompense prezentas tre oportunajn kaj potencajn mekanismojn por prognozi la aperon de multaj brilaj kaj malbrilaj artefaritaj satelitoj de la Tero.

En kiuj lingvoj la retejo funkcias?

– Ĝis antaŭnelonge la paĝaro estis nur anglalingva, sed antaŭ kelkaj semajnoj aperis la eblo traduki ĝin al diversaj lingvoj. La Esperanta fasado iĝis la dek-kvara en la vico de jam funkciantaj tradukoj.

Kial vi decidis okupiĝi pri la traduko?

– Mi interesiĝas pri astronomio jam ekde la lernejaj jaroj. Antaŭ ĉirkaŭ jaro mia intereso revigliĝis dank' al la aĉeto de negranda teleskopo, kio aktualigis la demandon: kion interesan mi povas ekvidi per ĝi? Mi do devis aktive krozi en la reto por trovi oportunajn informofontojn. Unu el la paĝaroj, kiujn mi uzas seninterrompe jam dum jaro, estas ĝuste Heavens-Above.

– La paĝaro plene kaptis min dank' al unu interesa funkcio: ĝi kapablas prognozi la traflugojn de brilaj artefaritaj satelitoj kaj, speciale, la tiel nomatajn ekbrilojn de Iridiumoj. Temas pri tre interesa spektaĵo, kiam en la ĉielo por kelkaj sekundoj ekbrilas tre hela "stelo", kiu poste estingiĝas (kaj tiu evento okazas en ĝuste antaŭdiritaj loko kaj tempo). Tiuj ekbriloj estas de tempo al tempo produktataj de la satelitoj de la sistemo "Iridium", kiuj havas tre specifan formon, havante kelkajn grandajn antenojn. Foje la antenoj de la satelito spegulas la sunan lumon, kreante sur la tera surfaco mallarĝan helan strion. Por la surteraj observantoj la spektaĵo estas vere pasiiga! Por observado ĝi bezonas nenion specialan: nur serenan ĉielon kaj ĝustajn informojn pri la tempo kaj loko de la ekbrilo.

– Kiam aperis la eblo traduki la paĝaron al la aliaj lingvoj, mi nature ekpensis pri la Esperanta traduko. La kreinto de la paĝaro, germano Chris Peat, tuj konsentis kun mia propono. La tradukado mem estis efektivigata per la viki-simila maniero, proponata de la paĝaro mem. Krom fari la Esperantan tradukon, mi partoprenis ankaŭ la tradukadon de la paĝaro al la rusa lingvo (kune kun du aliaj volontuloj).

Ĉu vi facile sukcesis trovi la necesajn terminojn en Esperanto?

– Verdire, antaŭ ol komenci la laboron, mi esperis, ke la stato de la astronomia terminologio en Esperanto estas tute bona (ve, mi estis tro optimisma!). Dum la laboro mi uzis, kompreneble, NPIVon, la Retan Vortaron, foje ankaŭ la Esperanta vikipedio helpis (tamen mi uzis ĝiajn proponojn tre singarde); sporade mi konsultis ankaŭ kelkajn E-nacilingvajn vortarojn. Kiel tre gravan fonton mi konsideris la Astronomian Terminaron (kiu estas projekto de Astronomia Esperanta Klubo; bedaŭrinde la terminaro ŝajnas malaperi el la reto, sed mi feliĉe havis malnovan konservitan kopion), sed ankaŭ ĝi foje prezentis la aferojn iom konfuze aŭ ne enhavis la necesajn terminojn.

– Dum la laboro mi multfoje alfrontis la situaciojn, kiam necesis elekti unusolan varianton inter kelkaj eblaj. Foje tio estis sufiĉe facila (ekzemple, por traduki la nomon de la zodiaka konstelacio Aquarius mi elektis la formon Akvisto, forĵetinte la NPIVan sinonimon Amforo), foje – ne (ekzemple, por alnomi la angulan alton de astro mi ekuzis la tradukon altangulo, kvankam ankaŭ la varianto altitudo ŝajnis esti uzebla; mi tamen preferis uzi ĝin en malvasta senco "alto super la marnivelo"). Ĝenerale, mi uzis nur la jam ekzistantajn tradukojn, kvankam kelkajn vortojn, mankantajn en miaj vortaroj, mi ja ekuzis (ekzemple, "libracio").

– Tutcerte, mia traduko povas enhavi iujn mankojn kaj plibonigendaĵojn. Feliĉe, eblas daŭre redakti ĉion redaktindan; do mi invitas ĉiun, kiu trovos iun eraron, kontakti min. Nuntempe ankoraŭ ne ĉiuj paĝoj estas tradukeblaj (do vi povas foje renkonti en la paĝaro anglalingvajn fragmentojn), sed la prizorganto konfirmis, ke post iom da tempo aperos la eblo traduki la reston. Do, la laboro plu daŭras, kvankam entute la paĝaro jam funkcias en Esperanto.

Kial laŭ vi indis entrepreni tian laboron? Certe ekzistas tre malmultaj amatoraj astronomoj, kiuj ja scias Esperanton, sed ne komprenas la anglajn terminojn de la fako?

– Unue, ĝi estas relative facila maniero plian fojon montri al la mondo, ke Esperanto ja ekzistas (certe, bonvenus pli da regulaj vizitoj fare de esperantistoj). Due, ĝi estas plia ekzemplo de relative malmultaj fakaj aplikoj de nia lingvo. Certagrade ĝi povas ankaŭ kontribui al plia stabiliĝo kaj vastiĝo de la Esperanta terminologio. Ekzemple, mi kun miro konstatis, ke tute ne ĉiuj nomoj de konstelacioj estas prezentitaj en NPIV (ial mi atendis la malon). Krome, mi trovis kelkajn evidentajn misojn en la difinoj de la Reta Vortaro, pri kio mi certe informos la koncernajn respondeculojn.

Kial laŭ vi la esperanta traduko de la retejo povos utili al ordinaraj esperantistoj?

– La paĝaro utilos al ĉiu, kiu interesiĝas pri la vivo ĉirkaŭ ni ĝenerale kaj pri la ĉielo aparte. Se vi posedas eĉ simplajn optikajn instrumentojn, dank' al tiu paĝaro vi povas trovi kaj observi la plej brilajn planedojn kaj kometojn. Ankaŭ la facile legeblaj stel-mapoj kun la Esperantaj konstelaci-nomoj povas esti interesa kaj utila agrablaĵo. Aparte interesa por ĉiu homo, eĉ malmulte interesiĝanta pri astronomio, povas esti la observado de la Iridiumaj ekbriloj (kun iom da lerto vi povas eĉ amuzi kaj mirigi viajn konatojn "lumiginte stelon"). Finfine, la paĝaro eble vekos vian interesiĝon pri astronomio, kiu ja povas esti tre interesa hobio.

– Kompreneble, por profiti ĉiujn avantaĝojn de la paĝaro bezonatas almenaŭ la bazaj scioj pri la stela ĉielo kaj astronomio ĝenerale (kaj ankaŭ iom da observaj spertoj). Sed, mi ripetu, la paĝaro provizas kaj posedas relative simplajn mekanismojn, ebligantajn uzi ĝin eĉ al malspertuloj.

Kiel oni uzas la retejon?

– Unue, simple vizitu heavens-above.com. En la supra dekstra angulo de la paĝo vi povas elekti la lingvon helpe de falmenuo. Tre dezirindas registriĝi, ĉar la registritaj uzantoj povas konservi la informojn pri sia observo-loko (ĝi devas esti indikita laŭeble pli ĝuste, ĉar tio grave influas la ĝustecon de la prognozoj pri satelitoj). Kaj poste simple ĝuu! Mi ja estus ĝoja, se esperantistoj subtenus mian laboron per vizito en la paĝaro (nepre elektu Esperanton kiel la preferatan lingvon!), registriĝo kaj regula uzo. Mi ankaŭ bonvenigas ĉiujn kritikojn koncerne la detalojn de la traduko.

(el

Libera Folio

)

Redaktoro: Niu Xueqin

--------------------------------------------------------------------------------

Nia trezoro: Georgi Dimitrov
[2014-02-27]
http://esperanto.china.org.cn/2014-02/27/content_31614752.htm

La nomo de Georgi Dimitrov estas bone konata ne nur en Bulgario, sed en multaj eŭropaj landoj. Li estis unu el la bulgaraj politikistoj, kiuj post la Dua Mondmilito ludis gravan rolon en la politiko de la lando.

Georgi Dimitrov naskiĝis la 18an de junio 1882 en vilaĝo Kovaĉevci, proksime al Sofio. Kiam li estis kvarjara, liaj gepatroj translokiĝis en Sofio. Lia familio estis tre malriĉa, kaj Dimitrov devis frue eklabori. Jam dekdujara li komencis labori en presejo. En 1902 Dimitrov iĝis membro de la socialdemokratia partio kaj komencis tre aktivan politikan kaj socian agadon. En 1909 Dimitrov estis elektita membro de la Centra Komitato de la partio.

En 1913 oni elektis lin deputito. En 1923 li estis gvidanto de ribelo, konata en la bulgara historio kiel la Septembra Ribelo. En tiu ĉi ribelo partoprenis laboristoj kaj vilaĝanoj, kies ĉefa celo estis establo de komunista reĝimo en Bulgario. La ribelo ne sukcesis, kaj Dimitrov fuĝis en Jugoslavion. De Jugoslavio li iris al Aŭstrio kaj dum kelkaj jaroj loĝis en Aŭstrio, Svislando kaj Germanio. En 1933 en Berlino estis bruligita la germana parlamentejo. Dimitrov kaj du bulgaraj komunistoj estis arestitaj kaj akuzitaj pro la bruligo. Post la proceso Dimitrov iĝis sovetia civitano kaj ekloĝis en Moskvo. En 1935 li estis elektita estro de la Komunista Internacio.

Post la Dua Mondmilito Georgi Dimitrov revenis en Bulgarion. En 1946 li iĝis ĉefministro-prezidanto de Bulgario kaj en 1949 ĝenerala sekretario de CK de la Bulgara Komunista Partio. En 1949 li malsaniĝis kaj la 2an de julio 1949 li forpasis en sanatorio Barviĥa, apud Moskvo.

Georgi Dimitrov estis bone informita pri Esperanto kaj Esperanto-movado. Kiam li estis redaktoro de la sindikata ĵurnalo Rabotniĉeski vestnik (Laborista gazeto) li ofte aperigis informojn pri la laborista Esperanto-movado en Bulgario.

Antaŭ la Dua Mondmilito kaj dum la milito en Bulgario estis tre forta laborista Esperanto-movado. Multaj bulgaraj komunistoj estis aktivaj esperantistoj. Unu el ili estis Asen Grigorov, Esperanto-poeto, ĵurnalisto, redaktoro de Esperanto-ĵurnaloj kaj aŭtoro de Esperantaj lernolibroj kaj vortaroj. Dum unu jaro tuj post la militfino, Asen Grigorov estis sekretario de Georgi Dimitrov kaj uzis la eblecon por konversacii kun Dimitrov pri Esperanto.

Evidentiĝis, ke Dimitrov konis la agadon de bulgaraj esperantistoj antaŭ la milito. Li certe bone sciis la rilaton de Stalin al Esperanto, tamen Dimitrov diris al Asen Grigorov, ke oni devas daŭrigi la agadon kaj antaŭ ĉio eldoni en Esperanto broŝuron pri nova demokratia Bulgario, pri ĝia esenco, pri ĝiaj sukcesoj sur la kampo de la rekonstruado ekonomia, sociala, politika kaj kultura. Tiuj ĉi vortoj (vidu la citaĵon paĝosube) montras, ke Dimitrov komprenis, ke Esperanto povas esti tre taŭga ponto de bulgara lando al aliaj landoj kaj montras, ke li estis sufiĉe kuraĝa kaj neglektis la negativan rilaton de Stalin al Esperanto.

Por Georgi Dimitrov estis tre agrable, ke tiutempe belga ĵurnalo aperigis grandan artikolon pri li, verkitan surbaze de letero de bulgara esperantisto, tiam studento, Kunĉo Valev, kiun leteron li sendis al sia belga korespondanto esperantisto, same studento.

Post la milito en Bulgario ne sufiĉis papero por la presado de ĵurnaloj kaj gazetoj kaj kelkfoje Dimitrov helpis, ke la Esperanto-eldonaĵoj en Bulgario havu paperon, kiu estis ege grava por disvastigo de Esperanto. (Entute, Grigorov rakontis pri kvar epizodoj, en kiuj li havis kun Dimitrov interparolojn pri Esperanto, laste kun lia nova sekretario Cvetko Banĉev, ankaŭ esperantisto.)

Danke al pozitiva rilato al Esperanto de Georgi Dimitrov, Esperanto-movado en Bulgario rapide progresis post la Dua Mondmilito.

Georgi Mihalkov

-------------------------------------------

El la rememoroj de Asen Grigorov

Mi havis la feliĉon esti sekretario de Georgi Dimitrov tuj post lia reveno en Bulgario, 1945. Kvankam mia sekretarieco daŭris ne longe (1945–1946), mi konservis pri Dimitrov neforgeseblajn, karajn rememorojn. Tiujn el ili, kiuj rilatas al Esperanto, mi raportos ĉi-sube. Kelkajn tagojn post mia sekretariiĝo, en novembro 1945 mi petis la permeson de G. Dimitrov paroli dum kelkaj minutoj pri Esperanto. Li tuj donis ĝin.

Mi starigis la problemon pri Esperanto sur praktika bazo. Mi ne parolis pri estontaj ebloj de la lingvo, ne teoriumis ĝenerale, ne donis perspektivojn izolitajn de la kuranta momento, sed priskribis la nunan praktikan agadon de la bulgaraj esperantistoj. <...>

Kamarado Dimitrov aŭskultis min atente. Kiam li aŭdis pri la agado, kiun ni per niaj nemultaj fortoj faris, li mem komencis paroli. Li diris:

– Vi devas daŭrigi vian agadon. Antaŭ ĉio vi devas verki kaj eldoni broŝuron pri nova demokratia Bulgario, pri ĝia esenco, pri ĝiaj sukcesoj sur la kampo de rekonstruado ekonomia, sociala, politika kaj kultura. Vi estas neŭtrala organizo, viaj vastaj ligoj kun alilandaj Esperanto-medioj estas valoraj, kaj vi devas ilin bone uzi. Samtempe – li admonis – vi devas esti atentemaj kontraŭ provoj de provoka kaj spiona karaktero.

Mi demandis lin, ĉu mi, estante lia sekretario, rajtas daŭrigi en eksteroficaj horoj la redaktadon de "Internacia Kulturo".

– Jes, vi rajtas, – li diris, substrekante sian konsenton per jesa gesto de la kapo.

<...> Georgi Dimitrov, la gvidanto de la bulgara popolo, la legenda heroo de Leipzig, la fondinto de Popola Respubliko Bulgario, ne estis esperantisto. Sed li amike rilatis al nia afero, al Esperanto kiel unu el la lingvoj, per kiu ni, kiel bonaj patrioroj kaj konsekvencaj internaciistoj, povas servi al nia socialisma patrolando.

(el

La Balta Ondo

http://sezonoj.ru/2014/02/dimitrov/)

Redaktoro: Niu Xueqin

--------------------------------------------------------------------------------

Ganaa Esperanto-Movado
[2014-03-13]
http://esperanto.china.org.cn/2014-03/13/content_31772094.htm

Ganaa Esperanto-Movado

Adreso: P.O. Box 548, Akim Oda W/A, t.of.: +fakso 882 2665, Gemgh2002@yahoo.com

(el uea.org)

Redaktoro: Xie Ruifeng

--------------------------------------------------------------------------------

Germana Esperanto-Asocio (GEA)
[2014-03-13]
http://esperanto.china.org.cn/2014-03/13/content_31772693.htm

Germana Esperanto-Asocio (GEA)

Fondita en 1906, aliĝis al UEA en 1934 kaj 1955.

Prezidanto: Sebastian Kirf

Membroj: 1600

Organo: Esperanto aktuell (6 n-roj). Red. adreso: Stano Marček, Zvolenská 15/21, SK-036 01 Martin, Slovakio

Libroservo: d-ro Wolfgang Schwanzer Buchversand, Pfr.-Seeger-Str. 9, DE-55129 Mainz; (0 61 36) 4 62 32. Retejo: http://www.esperanto-buchversand.de

Adreso: c/o Sebastian Kirf, Dodo-Wildvang-Str. 4, 26723 Emden, tel.h.: (04921) 368 31 31, gea@esperanto.de

Retejo: http://www.esperanto.de

(el uea.org)

Redaktoro: Xie Ruifeng

--------------------------------------------------------------------------------

Helena Esperanto-Asocio (HEA)
[2014-03-13]
http://esperanto.china.org.cn/2014-03/13/content_31772770.htm

Helena Esperanto-Asocio (HEA)

Fondita en 1927, aliĝis al UEA en 1960.

Prezidanto: Georgios Dermatis

Membroj: 108

Adreso: Agiu Meletiou 83, 112 51 Athina, tel.h.: (210) 8615 590, esperantohellas@yahoo.gr

Retejo: http://www.esperanto.gr

Esperanto-Oficejo

Helena Esperanto-Asocio (HEA)

Adreso: Agiu Meletiou 83, 112 51 Athina, tel.h.: (210) 8615 590, esperantohellas@yahoo.gr

(el uea.org)

Redaktoro: Xie Ruifeng

--------------------------------------------------------------------------------

Gvatemala Esperanto-Asocio
[2014-03-14]
http://esperanto.china.org.cn/2014-03/14/content_31772978.htm

Gvatemala Esperanto-Asocio

Adreso: Aptdo. Postal 2155, 01901 Ciudad de Guatemala

(el uea.org)

Redaktoro: Xie Ruifeng

--------------------------------------------------------------------------------

Federacio Esperanto de Barato
[2014-03-14]
http://esperanto.china.org.cn/2014-03/14/content_31772979.htm

Federacio Esperanto de Barato

Fondita en 1982, aliĝis al UEA en 1996.

Prezidanto: D-ro Abdul Salam

Membroj: 150

Organo: Fenestro (2 n-roj). Red. adreso: p/a FEB

Adreso: 5 Archana Corner, Sahayadri Park, Salunkhe Vihar Rd, 411 048 Pune, t.of.: +fakso (20) 842323, helpo@vsnl.com

(el uea.org)

Redaktoro: Xie Ruifeng

--------------------------------------------------------------------------------

Hispana Esperanto-Federacio
[2014-03-14]
http://esperanto.china.org.cn/2014-03/14/content_31772980.htm

Hispana Esperanto-Federacio

Fondita en 1947, aliĝis al UEA en 1950.

Prezidanto: José Antonio del Barrio

Membroj: 285 + 21 grupoj

Organo: Boletín (5 n-roj)

Libroservo: Luis Serrano, Font Nova, 32, ES-08202 Sabadell (Barcelona); 93 727 50 21, f93 731 41 11

Adreso: Rodríguez San Pedro 13,3º-7, 28015 Madrid, t.of.: 91 446 8079, admin@esperanto.es

Retejo: http://www.esperanto.es

Landaj asocioj nealiĝintaj al UEA

Andaluzia Esperanto-Unuiĝo (AEU)

Adreso: c/ Anfora 6 5º D, 29013 Málaga, andaluciaesperanto@gmail.com

Retejo: http://andaluciaesperanto.

Eŭska Esperanto-Asocio

Adreso: Barrencalle Barrena 7-1ª dcha, 48005 Bilbao, esperantobi@gmail.com

KAE - Kultura Asocio Esperantista

Adreso: strato Montseny 5-1a, 08208 Sabadell

Kataluna Esperanto-Asocio

Adreso: Apartat 1008, 08200 Sabadell, t.of.: +fakso 937 163 633, kea@esperanto.cat

Retejo: http://www.esperanto.cat

Esperanto-Oficejoj

Hispana Esperanto-Federacio

Adreso: Rodríguez San Pedro 13,3º-7, 28015 Madrid, t.of.: 91 446 8079, admin@esperanto.es

Retejo: http://www.esperanto.es

Hispana Esperanto-Muzeo

Adreso: S-ino Teresa Massana de Izal, Str. Zamenhof 12, 08739 St. Pau d'Ordal

(el uea.org)

Redaktoro: Xie Ruifeng

--------------------------------------------------------------------------------

Hungaria Esperanto-Asocio
[2014-03-14]
http://esperanto.china.org.cn/2014-03/14/content_31772981.htm

Hungaria Esperanto-Asocio

Fondita en 1902 kaj 1960, aliĝis al UEA en 1962.

Prezidanto: Imre Szabó

Organo: Letero (3 n-roj). Red. adreso: p/a HEA

Libroservo: p/a HEA

Adreso: Pf. 193, 1368 Budapest, t.of.: tel. (70) 450 1687;, hungario@gmail.com

Retejo: http://esperantohea.hu

Esperanto-Oficejo

Hungaria Esperanto-Asocio

Adreso: Pf. 193, 1368 Budapest, t.of.: tel. (70) 450 1687;,

Retejo: http://esperantohea.hu

(el uea.org)

Redaktoro: Xie Ruifeng

--------------------------------------------------------------------------------

Esperanto-programo de la kastelo Greziljono en majo, julio, aŭgusto kaj oktobro
[2014-03-19]
http://esperanto.china.org.cn/2014-03/19/content_31834903.htm

2014-apr-26/maj-03

PRINTEMPaS: Intensivaj kursoj kun Radojica Petrović el Serbujo, Christophe Chazarein el Okcitanujo kaj Jean-Luc Kristos el Aŭvernjo.

2014-maj-03/04

PRINTEMPaS: Internaciaj KER-ekzamenoj (B1, B2, C1)

2014-maj-08/11

Ĥorrenkonto de

Interkant' plu

kun Zdravka kaj Maja, kontakto per manjo.

clopeau@gmail.com

.

Muzika komedio

La Eta Arturo

kun Isabelle Nicolas, kontakto per isabelle.

nicolas2@gmail.com

.

2014-maj-11/17

Renkonto de rememoroj kaj rakontoj inter malnovaj esperantistoj kaj / aŭ iamaj gastoj de Greziljono.

Ĉiu rakontas siajn anekdotojn, pri Greziljono kaj Esperantujo; oni kune verkas belan tekstaron por eldoni ĝin kiel Kultura Kajero.

Krome kantado kun Jean-Luc, libro-bindado kun Caroline, promenado tra la parko.

2014-jun-29/jul-06

Turisma semajno: tuttagaj ekskursoj al reĝaj kasteloj ĉe rivero Luaro kaj rezidejoj de renesancaj artistoj.

Gvidos en Esperanto: Catherine Kremer, profesia ĉiĉeronino, laŭ tiu programo.

Esperanto-kurso, kantado kaj dancado kun Jean-Luc Kristos.

2014-aŭg-01/09

Sennacieca semajno alternativa, SAT-antaŭ-kongreso.

Prelegserio pri korea natura kuracado kun Junĉjo, pri rusa pentrarto, surrealismo kaj kubismo kun Nina.

Cseh-kurso kun Luz, paroliga kurso kaj teatraĵoj kun Nina, posttagmezaj ekskursoj al regionaj vidindaĵoj.

2014-aŭg-09/17

Festa Semajno por infanoj, adoleskantoj, junuloj, familioj eĉ kun beboj kaj geavoj, SAT-Infankongreseto.

Por infanoj: fari pupojn kaj manlaborojn kun Nicky, krei maskojn kaj grup-ludilojn kun Rolande.

Esperantokursoj kun Jean-Luc kaj Luz, koncerto kaj folk-bala dancoprogramo kun Kapriol'.

2014-okt-24/nov-02

AŬTUNE : La komunaj ferioj por infanoj, familioj kaj geavoj.

Kursoj, koncertoj, promenado, skoltado, ludoj kaj aliaj aktivaĵoj laŭ via elekto.

Vidu la agendon: gresillon.org/agendo.

- - - - - - - - - - - - - - - - - - - - - - - - - - - - - - - - - - - - - - - - - - - - - - - - - - - - - - - - - - - - - -

Kontakto:

MCE

-- Esperanto-KulturDomo

Chateau de Gresillon

St. Martin d'Arce

49150 BAUGE-EN-ANJOU

France

Telefono: +33 2 41 89 10 34 (repondilo)

Retpoŝto: kastelo ĉe gresillon.org

alikaze al: Gresillon-informas

+unsubscribe@googlegroups.com

.

(Sekretario de la Esperanto-KulturDomo )

Redaktoro: Wang Lihua

--------------------------------------------------------------------------------

Rano
[2014-03-21]
http://esperanto.china.org.cn/2014-03/21/content_31862534.htm

de XIE YUMING

Granda kontribuo de tiu ĉi traduko, farita fidele kaj subtile en la aĝo de 69 jaroj, kuŝas en tio, ke niaj samideanoj, ne regantaj la ĉinan lingvon, havu la ŝancon ne nur spirite proksimiĝi al la verkisto (eble eĉ vidi lian modestan figuron kaj iom babili kun li aŭ en kolokvo, simpozio, konferenco pri tiu ĉi traduko kaj aliaj de liaj romanoj aŭ post lia eklerno de la internacia lingvo), sed ankaŭ persone koni la nunan Ĉinion, ĉerke traŭmatizitan en la vandalismaj jaroj kaj admirinde renovigitan dank' al la reformado kaj malfermo, kondukataj de la granda, glora Komunista Partio de Ĉinio.

La tradukinto, estimata sinjoro Wang Shirong, estas kompetenta veterano, ekde la juneco sin dediĉanta al Esperanto. Ĉi-foje, kiel antaŭe, li riĉigis nian lingvon per elvokivaj esprimoj, ekzemple Chen Nazo, Wang Piedo kaj Wu Intesto; "generala ventro" (p. 93), "Trio da ĉevaloj ne povas retiri lin" (p. 95), "sovaĝa floro" (p. 216) , "ranido" (p. 216) , "Venas saĝo el damaĝo" (p. 248), "kiel fiŝo en poto" (p. 331; ni havas jam la malsamsignifajn esprimojn "kiel fiŝo en akvo" kaj "kiel fiŝo ekster la akvo" en PIV). Ankaŭ per iuj novaj vortoj – legiĝas, en la sepa paĝo, kvazaŭa neologismo "periodontito", kiu konsistas el "peri~" (ĉirkaŭ), "odont(o)~" (dento) kaj "~it~" (inflamo); "mantoo" (p. 29), "rehmanio" (p. 38) , ĝaŭzio (p. 177), bovrano (p. 184) kaj halioto (p. 241).

La traduko estas ege subtila dank' al tio, ke sinjoro Wang Shirong preterlasis neniun detalon, eĉ ne iun ajn apenaŭ rimarkeblan, donante sufiĉe multajn klarigojn, tiel ke niaj samideanoj povas facile kompreni la ampleksan kaj profundan enhavon de la romano. Regas ankaŭ flueco kaj simplo el tio, ke la tradukinto artisme lirligis kaj malkomplikis la frazojn anstataŭ kompleksigi ilin per reto da subpropozicioj.

Jen heroino, la romana, ankaŭ epoka, nomata Wan Koro, naskita en 1937, diplomita el medicina lernejo en 1953 kaj fariĝinta ginekolog-obstetrikistino kiu faradis akuŝigojn ne nur al dekmiloj da virinoj, sed ankaŭ, foje, al bovino.

Kio okazis inter Wan Koro kaj la japana komandanto Sugitani? Bonvole legu la romanon! Sekve Ranido rakontas, kiel Wan Koro, kvazaŭ metempsikozito de Bakĥo aŭ Dionizo, tiel ebriigis la kadro-bastardojn, ke ili sinkis sub tablon kaj jen bojis jen hojlis, jen bekis jen lekis... Bonvole legu la tradukon, se vi volas scii, kion Wan Koro forĵetis kiel ranon!

"Ĉe stomako malsata ne kapricas palato", la zamenhofan proverbon oni rememoras, legante kortuŝan rakonton pri la ĉiutaga vivo de kamparanoj, kiuj produktadis grenojn tamen baraktadis en malsatego. Jam ambroziis eĉ karbo, herbo, cikado, cimo, formiko kaj... Kiel ili ronĝis antraciton, maĉis tigon kaj ĝuis nutrecon el insekto en la paŭperismaj jaroj, en kiuj plaĉis eĉ blato al la palato, se ne paroli pri rato? Kaj batato? Ho ve, kion batato alportis? Bonvole legu plu!

Oni eksplodos per rido aŭ snufe ploros, rigarde tuŝante la paĝojn pri tio, ke batato kondukis al tumulto, kaose furiozanta kontraŭ kondoma distribuado kaj spermodukta ligaturado en la granda familiplanada movado.

Monde konatas la kultura revolucio, huladinta kaj hurladinta en la daŭro de 1966 ĝis 1976 post ies forlaso. Kiom da jardekoj oni povas teni en la tuta vivo? Sed ĉu kultura revolucio aŭ brutula raborabio? Mem juĝu bonvole, laŭ aŭtenta kaj konkreta priskribado en tiu ĉi verko de Mo Yan, kiu ne senkaŭze ricevis la literaturan Nobel-premion!

Ĉu vi interesiĝas pri amuza kverelo kaj militeca lukto inter "Duonfeo" Yuan Vango, kiu bombaste aŭdigis en festeno longan analizon pri dispozicia geomancio, kaj Hao Manego havanta tiel lertajn fingrojn, ke li kapablis modli en momento pupon faksimilan al kliento? Ĉu vi volas scii, kiel Wan Koro faris kontraŭkoncipan enuteran rimedon al la edzino de sia nevo sen peti ŝian konsenton kaj kio okazis al la juna akuŝintino? Sed kio sekvis, post kiam Yuan Vango laŭpete elpinĉis la enuteran ringon, la edzino de Ranido denove gravediĝis, Wan Koro devige faris abortigon kaj tia operacio sendis, parce aŭ fortune, la "ranidinon" kaj "raneteton" en ĉielan palacon (Tamen kiel nia Majstro diris, "rano eĉ en palaco sopiras pri marĉo", se ne paroli pri la ino kaj ido de Ranido!)? Ĉu vi inklinas mense spekti grandiozan festenon en la hejmopalaco de Ranido?

Ĉio reaperis, ĉio detruita aŭ ruinigita en la jaroj de la kultura polucio (ve al mi, sed "revolucio"!), escepte de miriado da mortigitoj kaj suicidintoj; fakte ankaŭ ili kiuj, reaperantoj (eble eĉ la Ibsenaj?), ofte frapis je la mensa pordo de iuj rimorsantoj, eĉ de la firmavola Wan Koro, kiu poste povis fari nenion alian ol taski al la edzo, ke li modlu pupojn, laŭ ŝia rememorado similajn al fetoj aŭ beboj kiujn ŝi, por plenumi la grandan politikon, propramane pereigis en abortigo kaj kies naskotagoj stampiĝis al ŝi en la cerbo!); restariĝis eĉ la Templo de Infandona Diino kun senprecedentaj majesteco, impono kaj lukso kompare kun antaŭa templeto. Ĉio reveninta aŭ reanimita havas multe pli grandan potencon, disvastiĝas ĉien kaj penetras tra la 4 dimensioj, preskaŭ tra la tuta Galaksio. Sed...

Sed ni revenu al la heroino kiu, timanta neniun kaj nenion, svenis terurite de rano. Kial? Tamen ĝuste la Rano kaj marĉo da ĝiaj gefratoj portis ŝin al la sino de Hao Manego kiu feliĉe aŭdis ŝiajn unuajn vortojn: "Ni geedziĝu!"... Bonvole legu la eminentan tradukon!

Bonvolu legi plu! Kio estas naskosurogato? Akrobataĵe paralelis la surogatado kaj familia planado kiu lasta lerte fariĝis mongajniga labirinto por iuj nobluloj.

Fine! Fine la fikcirealan romanon kronas 9-akta dramo, speciale verkita de la Nobel-premiito kaj titolita "Rano"! Ni do ludu ĝin, ĉu bone? Sed kiun rolon vi preferas? Aŭ ni kune estu spektantoj en Esperanto-teatro, tronanta en...

Redaktoro: Chen Ji

--------------------------------------------------------------------------------

Revo pri la mondolingvo
[2014-03-27]
http://esperanto.china.org.cn/2014-03/27/content_31922338.htm

Sandelin, Bo.

Esperanto – drömmen om ett världsspråk

.

– Stockholm: Dialogos Förlag, 2013. – 179 p., il.; jaketo.

Libroj estas miaj ŝatataj kunuloj. Kelkfoje estas malfacile trovi arde bezonatan furoraĵon novan aŭ jam iomete polvkovritan ekzempleron. Tro plenplenas la hejma biblioteko. Tamen estas unu escepto.

Profesoro emerita Bo Sandelin el Gotenburga Universitato publikigis en 2013 biografion de d-ro Zamenhof sub la titolo

Esperanto – drömmen om ett världspråk

(revo pri la mondlingvo). Ĝi estas tiom grava kaj interesa legaĵo, ke mi sukcesis ĉiam deponi ĝin hejme ĉe mana distanco en plene videbla loko.

Kun plezuro mi ofte relegas fragmentojn ripete kaj denove. Necesas tuj substreki, ke la teksto estas svedlingva. Fascine fluas vortoj kaj frazoj. Profesoro Sandelin belstile kaj talente velas antaŭen en sia propra lingvo. Malofte prezentitaj fotoj haltigas leganton por pripensi pasintajn kaj freŝajn okazintaĵojn. La bildo, kiu montras konatan triopon Valdemar Langlet, Paul Nylén kaj Jan Strönne malfermis al mi multajn jam forgesitajn faktojn.

Tre ĉarma fragmento en la verko estas priskribo pri Lidia, la plej juna infano en la Zamenhof-familio. Ŝi elektis la instruistan itineron, kiu gvidis i. a. al Svedio, Francio kaj Usono. Vere sukcesa estis ŝia aplikado de la metodo de Andreo Cseh. Indas mencii ĉi tie ŝian entuziasman laboremon. Flua kaj fidinda estas interpretado de

Quo vadis

en Esperanto.

Ankoraŭ hodiaŭ iuj miras, ke oni havas literaturon en Esperanto. Profesoro Sandelin aludas al la sveda lingvisto Mikael Parkvall, kiu tre detale traktas esperantlingvan eldonadon. Statistikoj montras, ke dum la periodo 1991–2012 oni eldonis 4345 librojn en aŭ pri Esperanto. Tio signifas proksimume 200 verkojn jare. Bedaŭrinde oni ne ĝenerale trovas ilin en ordinaraj librovendejoj. Tiu ĉi prezentata eldonaĵo ŝajnas esti tre bona ilo por la ekstermovada informado. Espereble ĝi trovos sian vojon al multaj librovendejoj kaj bibliotekoj en Nordio. Unuopuloj povas per siaj demandoj kaj rekomendoj facile antaŭenigi la aferon.

Por mi

Esperanto – drömmen om ett världsspråk

estas eta, sed utila enciklopedio kun 179 paĝoj por kulturi informadon inter diversaj homoj. Ju pli mi legas ĝin, des pli avantaĝajn trajtojn mi rimarkas. Tre bonvena sur la lastaj paĝoj estas prezento de la lingvo mem kaj ĝia strukturo. Tiuj scioj povas gvidi la leganton al la studitinero, kiu ricevas subtenan helpon el Google-serĉilo. Multflanka kaj praktika estas la libro, sufiĉe detala sed ne tro peza por komencantoj. Altkvalite kaj profesie estas kreita la enhava materialo. Tiu, kiu konatiĝos kun la brila produkto, ne seniluziiĝos. Bo Sandelin rajtas meti novan honoran plumon sur sian verkistan ĉapelon. Gratulon!

Jorma Ahomäki

(el

La Balta Ondo

http://sezonoj.ru/2014/03/recenzo-34/)

Redaktoro: Niu Xueqin

--------------------------------------------------------------------------------

Nia trezoro: Lusin
[2014-03-28]
http://esperanto.china.org.cn/2014-03/28/content_31934491.htm

Anna Aĥmatova, Anatole France, Jack London, Pablo Neruda, George Sand, Stendhal, Mark Twain, Moliero kaj Voltero, – kio kunigas ilin? Jes, ili estas verkistoj, sed, krome, temas pri pseŭdonimoj. Ankaŭ Lusin (= Lu Sin, Lu-Ŝin, Lu Xun, Lu Hsün), fondinto de la moderna ĉina literaturo kaj la plej populara ĉina verkisto de la unua duono de la 20a jarcento, estas pseŭdonimo, kiun la verkisto unuafoje uzis en sia 37a vivojaro, subskribinte sian rakonton

La taglibro de frenezulo

, inspiritan de la similtitolaĵo de Gogolj.

Zhou Zhangshou naskiĝis la 25an de septembro 1881 en Shaoxing (provinco Zhejiang) en klera, sed neriĉa familio, laŭdire en la 32a generacio de la ĉina verkisto kaj filozofo Zhou Dunyi, fondinto de la novkonfuceanismo. Studentiĝinte en 1898 en la Jiangnan-a mararmea akademio en Nankino, li ŝanĝis sian nomon al Zhou Shuren, kaj daŭrigis studi en la mina kaj fervoja fako de la Jiangnan-a armea akademio. Tamen influite de la suferoj de sia patro, mortinta pro ftizo, li ekstudis medicinon en la Medicina Instituto en Sendai (Japanio), kiel la unua eksterlanda studento, sed ne finis la studojn, konvinkiĝinte, ke "pli gravas kuraci ne la korpojn, sed la animojn".

En Japanio li komencis traduki el la rusa kaj eŭropa literaturoj (laŭ japanaj tradukoj) kaj ekverkis pri temoj sociaj kaj literaturaj. En 1909 li revenis al Ĉinio, laboris en lernejoj, kaj post la revolucio (1911) – en la kleriga ministerio: unue en Nankino, poste en Pekino. Samtempe li daŭrigis la verkadon kaj socian agadon. Ekde 1920, sen forlasi la ministerian oficon, li ekinstruis literaturon en la Pekina Universitato kaj en la Pekina Pedagogia Altlernejo.

Kiel dirite, la nomo Lusin unue aperis sub

La taglibro de frenezulo

, aperinta en la maldekstra revuo

Nova Junularo

. Ĉi tiu verketo famigis lin, kaj la 60-paĝa novelo

La ĉefa historio de A-Q

(1921-22) faris lin la plej legata verkisto en Ĉinio. Entute, li verkis tri novelarojn (

Krioj, Vagado, Malnovaj legendoj nove redaktitaj

), kolekton de "prozaj poemoj"

Sovaĝa herbaro

, multegajn eseojn, felietonojn kaj satirojn, kaj daŭre tradukis (precipe el rusaj kaj sovetuniaj aŭtoroj), redaktis gazetojn, kompilis antologiojn, partoprenis en la socia agado. En 1930 li kunfondis Union por Libereco kaj Union de Ĉinaj Maldekstraj Verkistoj. La 19an de oktobro 1936 li mortis en Ŝanhajo pro ftizo. Liaj restaĵoj estas en maŭzoleo en la Ŝanhaja parko kun la nomo Lusin.

Plurfoje Lusin esprimis sian subtenon al Esperanto, kiu enradikiĝis en Ĉinio post la revolucia jaro 1911a. Li estis bone informita pri la lingvo kaj movado danke al sia frato Zhou Zouren – aktiva esperantisto, prezidanto de la Pekina Esperanto-Asocio (ekde 1922). Dum 1916-19 en

Nova Junularo

okazis polemiko pri Esperanto. La 4an de novembro 1918 Lusin partoprenis la polemikon per la artikolo

River-transiro kaj vojkondukado

, en kiu li komparis Esperanton kun boato, atentiginte, ke eble oni iam konstruos pli perfektan motorŝipon, sed se oni nun neglektus la boaton, oni neniam konstruos ŝipon kaj do ne transiros la riveron.

Jeroŝenko (sidas la kvina de maldekstre) kaj Lusin (la sesa de maldekstre) inter pekinaj esperantistoj en 1922.

La ruslanda blinda esperantisto kaj verkisto Vasilij Jeroŝenko (Eroŝenko), en majo 1921 estis arestita en Japanio kaj poste sendita al la Ĉeamura Zemstva Lando – bufra regiono inter Ruslando kaj Japanio. De tie Jeroŝenko, laŭ invito de la Ŝanhaja Esperanto-Asocio (ŜEA), en oktobro 1921 venis al Ŝanhajo. Tiam Lusin tradukis el la japana kelkajn liajn novelojn kaj eldonis ilin en januaro 1922 kune kun la aktiva esperantisto kaj ĵurnalisto Hujusz. En marto 1922 Jeroŝenko venis al Pekino por instrui Esperanton kaj muzikon en la Pekina Universitato (lin invitis la rektoro, esperantisto Cai Yuanpei, la unua kleriga ministro de la Ĉina Popola Respubliko), kaj Lusin gastigis lin en sia hejmo. En julio 1922 Jeroŝenko forveturis al Helsinko por partopreni la 14an UKon, revenis al la hejmo de Lusin en novembro kaj definitive forlasis lin en somero 1923, forveturinte al la 23a UK en Nurenbergo. Dum lia foresto Lusin verkis pri li la novelon

La komedio de la anasoj

, kiu konigis Jeroŝenkon en Ĉinio.

En julio 1923 fondiĝis Pekina Esperanto-Lernejo (PEL), kies rektoro iĝis prof. Cai Yuanpei, kaj Lusin, unu el la direktoroj, gvidis en PEL dum du jaroj kurson pri la ĉina literaturo kun du lecionoj ĉiusemajne.

Ankaŭ poste Lusin subtenis Esperanton, ekzemple, per subvencioj al PEL, ŜEA (kies komitatano en la fino de la 1920aj jaroj estis la eminenta ĉina verkisto Bakin) kaj al ŝanhaja gazeto

La Mondo

; partoprenis esperantistajn kunvenojn; volonte publikigis en gazetoj, kiujn li redaktis, artikolojn pri Esperanto. Lusin instigis studentojn en PEL traduki beletraĵojn el Esperanto, ankaŭ Esperantajn tradukojn el naciaj literaturoj. Ekzemple, li redaktis la ĉinan tradukon de

Johano la Brava

de Petőfi, kiun Sun Yong faris laŭ la Esperanta traduko de Kalocsay, antaŭpagis la eldonkostojn kaj donis honorarion al Sun Yuong, kiu poste tradukis ĉinen

La kapitanfilinon

de Puŝkin kaj aliajn verkojn.

Tre malsana, Lusin en aŭgusto 1936 malgraŭ suferoj denove respondis la demandon de

La Mondo

pri Esperanto, senditan al pluraj ĉinaj verkistoj. Lusin listigis tri motivojn, pro kiuj li aprobas Esperanton:

1) ĉar ĝi povas unuigi ĉiujn homojn en la mondo – precipe la subprematajn;

2) pro la propra profesio, eble ĝi povas servi al interkonigo de literaturoj;

3) pro tio, ke mi vidas kelkajn esperantistojn, kiuj estas super la hipokritaj egoistoj.

Ĉi tiu respondo, aperinta en oktobro, la monato en kiu Lusin mortis, fariĝis kvazaŭ adiaŭa mesaĝo de la granda ĉina verkisto al la monda esperantistaro.

Ĉinaj esperantistoj alte taksis la subtenon de Lusin kaj tradukis la tutan beletran verkaron de Lusin kaj eldonis ĝin en Esperanto.

Aleksander Korĵenkov

Lusin en Esperanto

Verkoj de Lusin en Esperanto

La vera historio de AhQ

/ Trad. Shen Min Chun. Ŝanhajo: Eld. Kooperativo, 1930. 146 p.

La vera historio de AhQ

/ Trad. Shen Min Chun. Pekino: Ĉina Esperanto Eld., 1934. 146 p.

Elektitaj noveloj

. Hong Kong: Orienta Kuriero, 1939. 139 p.

Sovaĝa herbaro

/ Elĉinigis Saint Jules Sü. Ŝanhajo: Ŝanghaja Esperantista Ligo, 1951, 65 p.

Noveloj de Lusin

/ Trad. Elpin, I. Ko, Pandiŝo, Saint Jules Zee, Tikos, Venlo Fon, Yang Yongsen. Pekino: Ĉina Esperanto-Ligo, 1963. 463 p.

Noveloj de Lusin

: Plena kolekto / Trad. Elpin, I. Ko, Pandiŝo, Saint Jules Zee, Tikos, Venlo Fon, Yang Yongsen]. Pekino: Fremdlingva Eld., 1974. 488 p.

Sovaĝa herbaro

. Pekino: Fremdlingva Eldonejo, 1974. 87 p.

Benopeta ofero: Bildlibro

/ Pentrita de Jonghiang, Hongjen, Jau Kiau. Pekino: Fremdlingva eld., 1978. 57 p.

Matenaj floroj kolektitaj en vespero

. Pekino: El Popola Ĉinio, 1981. 159 p.

(Noveloj kaj eseoj de Lusin aperis ankaŭ en

Literatura Mondo, El Popola Ĉinio

kaj en aliaj gazetoj.)

Pri Lusin en Esperanto

Ge Baoĉjuan.

Lusin kaj Esperanto

//

El Popola Ĉinio

, 1961, №6, p. 264-266.

Ding Gingtang,

Ŝen Pongnian

. Pri Lusin – la fondinto de ĉina moderna literaturo //

El Popola Ĉinio

, 1962, №5, p. 199-202.

Lusin: granda revoluciulo, pensulo kaj literaturisto

/ Komp. Ŝen Hin, Ĝong Hjuda kaj Ma Li. Pekino: Fremdlingva Eld., 1975. 32 p.

Lusin kaj Esperanto

// Esperanto, 1981, №7-8, p. 126-129.

Mine Yositaka.

La vivo kaj verkoj de V. Eroŝenko

//

Esperanto

, 1990, №12, p. 225-228.

Mai Wenbiao.

La Pekina Universitato kaj Esperanto

// http://www.elerno.cn/elibro/ la_pekina_universitato_kaj_esperanto.pdf (25 dec 2006).

(el

La Balta Ondo

http://sezonoj.ru/2014/03/lusin/)

Redaktoro: Niu Xueqin

--------------------------------------------------------------------------------

Kiel daŭris dinastio Joseon (Chosun) dum 500 jaroj? (I)
[2014-04-15]
http://esperanto.china.org.cn/2014-04/15/content_77677835.htm

Tiu ĉi artikolo estas parto de la prelego (17 junio 2010) de profesoro Heo Seongdo de la fako de la ĉinaj lingvo kaj literaturo de Seula Ŝtata Universitato. Per ĝi ni povas kompreni, kiel granda estis la dinastio Joseon (Chosun, 1392-1910) en la korea duoninsulo, la pralando de Koreio.

La korea duoninsulo estas tre mirinda loko. Kiam stariĝis dinastio, ĝi daŭris 500, 700, 1 000 jarojn. Kial kaj kiel eblis tio? Racie ni povas diri, ke almenaŭ unu devas esti kontentigita el jenaj du kondiĉoj.

Unua kondiĉo, ke ĉiuj niaj prapatroj estis malsaĝuloj. Kaj tial ili senkondiĉe ĉiam obeis al registaroj kaj perfortantoj. Sed la historio diras, ke niaj prapatroj ne estis tiaj malsaĝuloj. Tute male, ili havis klaran ideon pri homaj rajtoj, kaj tiujn ili pretendis kaj efektivigis.

Jen la dua kondiĉo, ke la regantoj havis almenaŭ minimuman raciecon pri politiko, ekonomio, impostado kaj kulturo. Jes, ĝuste tio.

Niaj prapatroj havis mastro-konscion pri la lando, kaj plue ilia karaktero ne estis obeema, sed defiema. Kaj tial sen tiu minimuma racieco tute ne eblis tiel longtempa subregado.

Spirito de registro

En la

Kroniko de Dinastio Joseon

ni povas legi, ke okazis popola ribelo post ĉiuj 25 jaroj. La Donghak Ribelo, kiun ĉiuj el vi bone scias, estis tutlanda, same kiel la tutlandskala manifestacio nuntempe.

Ni havis la sistemon de apelacio. Ĉiuj popolanoj, eĉ privataj sklavoj kaj drinkservistinoj, povis sendi leteron rekte al la reĝo. Kaj poste aperis homoj, kiuj malkontentis pri la sistemo, ĉar ili ne povis skribi per ĉinaj ideogramoj, tiam vaste uzataj, tial ebliĝis la apelacio per la korea alfabeto, siatempe nomata Eonmun (nuna Han-geul). Sed ankoraŭ ekzistis malkontentaj homoj.

Ili ne povis skribi eĉ la korean alfabeton. Kaj tial establiĝis Sinmun-go, la apelacia tamburo. Oni povis bati la tamburon anstataŭ skribi leteron. En tiu kazo la deĵoranto de jura ministerio venis kaj aŭskultis la apelacion kaj sekve parole raportis al la reĝo.

Sed ankoraŭ estis malkontento, ĉar la tamburo estis starigita nur apud la reĝodomo. La homoj en kamparoj malkontente diris: "Kial nur la homoj en Hanyang* povas fari tion? Kio ni do estas?" Kaj tial prepariĝis la sistemo "Gyeok-jaeng"**: Kiam la reĝo turneas kamparajn lokojn, oni batu gongojn, aŭ faru grandan afiŝon kaj svingu ĝin. En tiuj okazoj la reĝo rekte aŭskultis la apelacion kaj solvis la problemon.

Ni kutime pensas, ke tiaj sistemoj estas nur formalaj. Sed ne. Ekzemple la reĝo Jeongjo solvis entute 5 000 apelaciojn dum sia 24-jara reĝado. Tio signifas, ke li solvis po 200 problemojn en ĉiu jaro, kaj pli ol unu kazon en ĉiu labortago.

La reĝo Jeongjo regule renkontis popolanojn en fiksitaj tempo kaj loko, ĉar la popolo tre volis renkonti lin.

Tio montras, ke la popolo en la korea duoninsulo ne estis tiel facile regebla sen tiaj sistemoj. Ni do povas diri, ke la popolo de nia lando ne estis malsaĝuloj. Devas ekzisti almenaŭ minimuma racieco. Kio do estas la racieco? De kie la racieco venis?

Registro.

Kie estis reĝo, tie estis ankaŭ registristo. La situacion imagu tiel: Kiam vi ekiras de via domo matene, unu junulo tuj akompanas vin. Kaj li registras ĉion, kion vi diras, kiujn vi renkontas, kaj kion vi parolas ĉe la renkontoj. Se vi estas sola, li skribas, ke vi estas sola. Kiam vi iras al necesejo, li registras tion ankaŭ. Kaj li tion faras ne nur hodiaŭ, sed ankaŭ morgaŭ, ankaŭ en la sekva monato, eĉ ĝis la mateno de via morto. Kia estus via sento?

En

Gyeong-guk Daejeon

*** estas skribite, ke la reĝo ne povas renkonti iun ajn sen la akompano de la registristo.

Gyeong-guk Daejeon

En la dramoj historiaj ni de tempo al tempo vidas, ke la reĝo persone renkontas iujn homojn sen akompano de la registristo. Tio estas mensogo. Reĝo devas ne renkonti iun ajn sen la akompano de la registristo en oficialaj laborhoroj.

Tio estis tre severa leĝo, kaj la reĝo Injo eĉ montris sian malkomforton pro la registristo ĉiam lin sekvanta, kaj fojfoje foren forkuris, dirante al la korteganoj "morgaŭ mi havos kunsidon en tiu ĉambro, vi do venu tien".

Kiam li havis kunsidon en tiu ĉambro, la registristo maltrafis lin. Kaj la registristo finfine trovis la ĉambron kaj eniris en ĝin kun skribilo. La reĝo demandis lin, kial li venas eĉ al la kunsido en neoficiala ĉambro, la registristo respondis: "Via reĝa moŝto, en la nacia leĝaro de Joseon estas skribite, ke la registristo devas esti ĉe la loko, kie estas la reĝo." Kaj li komencis registri. La reĝo tre malkontentis kontraŭ li, fine li ekzilis foren la registriston kun alia kondamno.

Sed en la sekva tago venis alia registristo kaj komencis registri. Tiel daŭris la registrado dum 500 jaroj. La rango de la registristo estis relative malalta en la kortego. Tia homo ĉiam sekvis la reĝon kaj registris ĉion dum 500 jaroj. Li skribis per ĉinaj ideogramoj kaj vole ne vole li devis skribi tre rapide kaj malbele. Li do tion ree skribis korekte en sia hejmo en tiu vespero. Tio estas la unua historia malneto.

Kaj poste, kiam la reĝo mortas, en unu monato stariĝas komisiono por kompilado de la dinastia kroniko.

(daŭrigota)

Trad. de BAK Giwan

------

* Siatempa nomo de la ĉefurbo Seulo

** "Gyeok" signifas "bati", kaj "jaeng" signifas "malgranda gongo".

*** Nacia leĝaro, publikigita en 1471 por difini la administradon de la dinastio Joseon

Mojosa Ĉinio

El Popola Chinio

--------------------------------------------------------------------------------

Kiel daŭris dinastio Joseon (Chosun) dum 500 jaroj? (Il)
[2014-04-16]
http://esperanto.china.org.cn/2014-04/16/content_32126279.htm

Ankaŭ la registristo povas fari eraron, kaj tial la komisiono ĉion ekzamenas kaj konfirmas. Kaj poste ĝi tuj publikigas ĝin en 4 ekzempleroj.

Por fari tiujn 4 ekzemplerojn oni ellaboris lignajn prestipojn kaj poste eĉ metalajn prestipojn. Kiel vi pensas pri tio? Ĉu ellabori ĉiujn prestipojn por 4 ekzempleroj estas ekonomie, aŭĉu skribi per mano estas ekonomie?Permana skribo estas multe pli ekonomia.

Kial do oni presis la libron? Se oni skribas permane, povas esti eraro eĉ malgranda.Se oni postlasas tiel faritajn 4 ekzemplerojn, povas okazi, ke ĉiuj el la 4 ekzempleroj estas malsamaj.

En tiu kazo la posteuloj ne povas scii, kiu estas la korekta versio. Kaj tial oni faris 4 presitajn librojn tute samajn. Povas esti, ke ekzistas ia eraro, sed eĉ en tiu kazo ĉiuj libroj estu samaj. Tio estis la intenco de tiama komisiono.Tiel niaj prapatroj postlasis la 500-jarajn registrojn.

Unesko ekzamenis tion.

Kroniko de Dinastio Joseon

Unesko kontrolis la registrojn dum 500 jaroj tiel severe kaj detale faritajn fare de la oficialaj registristoj, kaj trovis, ke nur la dinastio Joseon havas tian registron en la mondo. Tio entute estas 64,000,000 literoj.

Tiu sumo estas tiel granda, ke se vi legas ĝin, unu literon en unu sekundo dum 4 horoj ĉiutage, vi bezonas 11.2 jarojn. Ni do povas diri, ke en Koreio ne ekzistas homo, kiu oficiale studis la tuton de la Kroniko de Dinastio Joseon.

Eble vi povus demandi, ĉu la registristo vere skribis ĉion juste? Ankaŭ li estas homo, do li povus skribi ne juste. Mi do diros al vi, kian sistemon havis la dinastio Joseon, por ke la registristo skribu juste kaj objektive.

Post la surtroniĝo de la reĝo Sejong li tre multe volis legi la kronikon de Taejong, sia patro. Li havis grandan scivolon, kiel skribis la registristo. Li do diris, ke li volas legi ĝin.

Jen venis la kortegano nomata Maeng Saseong.

“Via reĝa moŝto, bonvole ne legu ĝin.”“Kial?”“Se vi legas la kronikon de la patroreĝo, la registristo ne povas skribi objektive pro timo.”

Li do eltenis kaj ne legis ĝin.

Post kelkaj jaroj li denove sentis grandan scivolemon, kaj denove diris, ke li volas legi ĝin. Kaj ĉi-foje li postulis ĝin pretekste, ke li devas lerni de ĝi por pli bona regado.

Kaj jen venis la kortegano Hwang Hui.

“Via reĝa moŝto, bonvole ne legu ĝin.”

“Kial?”

“Se vi legosĝin, la sekva reĝo ankaŭ volos legi ĝin, kaj ankaŭ la sekva reĝo volos legi ĝin. En tiu kazo la juna registristo ne povos objektive skribi la historion. Kaj tial bonvole ne legu ĝin, kaj plue bonvole faru reĝan ordonon, ke neniu reĝo de ladinastio Joseon legu la dinastian kronikon eterne.”

Ĉu la reĝo jesis, aŭ ne? Li, jesis.

“Jes, vi pravas.” Kaj li publikigis reĝan ordonon, ke li mem ne legos ĝin, kaj neniu reĝo de la dinastio Joseon legu ĝin eterne.

Sed verdire la reĝo Jungjong foje legis ĝin kaŝe, kaj tio ankaŭ estis registrita en la kroniko. Sed la principo estis, ke neniu reĝo devas legi ĝin.

Se la reĝo ne povas legi ĝin, ĉu aliaj korteganoj povas? Tute ne. Se la korteganoj ne povas, ĉu la provincaj registoj povas? Ne. Kaj doĉu la popolanoj povas? Tute ne.

Jen ni devas profunde pensi. Por kiu kaj por kio ili do tiel penoplene kaj detale registris ĉiutagajn spurojn de la reĝo dum 500 jaroj? Jes, por ni, por nuna korea popolo.

Mi komprenas ilian sintenon jene.

Tiu ĉi lando daŭros eterne, kaj niaj samsangaj posteuloj senĉese vivos en tiuĉi lando. Ni do devas postlasi nian historian registron de la kulturo, sistemo, kaj stilo, esperante, ke ili povu krei pli belan kaj pli fortan landon poste.

Se ili ne havis tian historio-konscion, kiel ili povos sukcese transdoni al ni la 500-jaran kronikon, kiun povis legi neniu reĝo, neniu popolano?

La ‘Kroniko de Dinastio Joseon’ estas ne nur la trezoro de Koreio, sed ankaŭtiu de la tuta homaro. Unesko nomis ĝin ‘monda kultura heredaĵo de registro’.

Seungjeong-won Taglibro.

Seungjeong-won estas sama kiel nuntempa prezidenta sekretariejo. Vere la plej altnivela potenco-organizo.

Seungjeong-won Taglibro

La organizo ĉiutage havis kunsidon kaj diskutis pri la raportaĵoj sendotaj al la reĝo hodiaŭ, kaj ankaŭ la reĝaj ordonoj ricevitaj hieraŭ, kaj ankaŭ tio, kion ili devas diri al la reĝo.

Ili skribis la taglibron dum 500 jaroj. La reĝa kroniko estis ordigita kaj korektita ĉiuvespere, kaj la

Seungjeong-wonTaglibroestis

tiel farita ĉiumonate. Oni skribis ĝin ekzakte ĝis la fina jaro de la dinastio Joseon, t.e. ĝis la jaro 1910.

Por kiu ili faris tion? Por ni, korea popolo. Unesko kontrolis ĝin kaj trovis, ke nur la dinastio Joseon havas tian registron en la mondo. Sed tre bedaŭrinde la duono de ĝi estis forbruligita dum la milito Imjinwaeran, la milito inter Joseon kaj Japanio, kaj nun restas nur la parto de 288 jaroj.

La sumo de la restanta parto estas entute 250,000,000 literoj. La ‘Nacia Instituto de Korea Historio’ kontrolis por traduki ĝin, kaj konkludis, ke ili povos fini la laboron plej frue en 50 jaroj, kaj se ne, en 80 jaroj. Tiel grandan registron postlasis niaj prapatroj.

Ilseonglok

Ilseonglok

Jen alia registraĵo, nomata Ilseonglok, taglibro de reĝoj.'Il' signifas tagon, 'seong' signifas rekonsideron, kaj 'lok' signifas libron.

La reĝo Jeongjo komencis tagskribi, kiam li estis kronprinco, kaj li daŭrigis tion post la surtroniĝo. Kaj post li ĉiuj sekvantaj reĝoj tagskribis tiel same kiel li. Ĝis la fina jaro, 1910, ili skribis tion.

Mi jam diris al vi, ke la reĝoj ne povis legi la

Kronikon de Dinastio Joseon

, kaj ĝuste pro tio la reĝo Jeongjo faris memdecidon, ke li tagskribu pli sisteme kaj pli strukture, por ke la sekvantaj reĝoj scipovu, kiel regis la antaŭaj reĝoj.

Li skribis tre strukture dividante diversajn fakojn, ekzemple la fakoj de nacia defendo, ekonomio, nacia ekzameno, edukado, ktp.

Karaj legantoj, ĉu vi povus trovi iun landon, kiu havas la reĝan taglibron dum 150 jaroj? Ne. Nur ni havas ĝin. Ni, koreoj ofte sentas sin humiligitaj, kiam ni vojaĝas en eŭropaj landoj. Sed mi pensas, ke ni ne bezonas senti tiel. Mi havas unu sonĝon.

Ni traduku ĉiujn tiujn librojn skribitajn en la ĉinaj ideogramoj per la korea alfabeto. Inter ili la ‘Kroniko de Dinastio Joseon’ estas jam malnete tradukita, sed la aliaj tute ne.

Post la traduko ni do plue traduku ilin en aliajn lingvojn, nome en la anglan, en la finnan, norvegian, danan, svahilan, en ĉiujn lingvojn de la mondo.

Kaj ni publikigu ilin en interreto, kaj grandskale reklamu en gravaj mondaj ĵurnaloj.

“Ĉiuj mondo-civitanoj, bonvole notu, ke en Koreio ekzistas 150-jara reĝa taglibro, kaj 288-jara taglibro de la plej altnivela potencorganizo, la reĝa sekretariejo, kaj ankaŭ 518-jara dinastia kroniko. Ĉu vi ne volas vidi kaj legi ilin? Bonvole klaku jenan retadreson, vi do povas legi ilin en via lingvo.”

Kaj tiel, se la nombro de la legintoj atingos 10 milionojn, 1 bilionon, 2 bilionojn, kiel do ili pensos pri koreoj? Ili kredeble miros pri niaj registroj, kaj admiros nian popolon.

Kaj ĝuste tio estas la ‘nacia prestiĝo’. La marko ‘Koreio’ altiĝos en la mondo. Niaj prapatroj postlasis al niĝuste tiajn aferojn, sed nun ni ne bone utiligas ilin.

Mi esploris pri la registroj de tertremo.

En

Samguksagi

[1] troviĝas entute 87 registroj pri tertremo.

Samguksagi

En

Samgukyusa

[2] troviĝas 3 registroj, kaj en

Goryeosa

[3] 249 registroj.Kaj en la Kroniko de Dinastio Joseon entute 2,029 registroj.Sume 2,368 registroj de tertremo.

Samgukyusa

Mi pensas, ke ni devas konsulti tion, kiam ni konstruas nukleoenergiajn centralojn kaj forĵetejojn de radiadantaj substancoj. Se ni statistikos per tiuj registraĵoj, ni povas trovi, kie okazis tertremo post ĉiuj 155 jaroj, kaj kie okazis post ĉiuj 200 jaroj, ktp.

Kaj ni do povas eviti tiujn lokojn, kaj povas konstrui tiujn centralojn kaj forĵetejojn en la lokoj, kie neniam okazis tertremo dum 2000 jaroj.

Se ni tiel konstruos tiujn fabrikojn, kredeble venos multaj homoj el diversaj landoj por inspekto. Kaj ni povos konstrui ankaŭ akvoenergian centralon en tiuj lokoj, kun jena klarigo ĉe la pordo:

“Laŭ la 2000-jara registrado de nia popolo tiuĉi loko estas sekura je tertremo dum 2000 jaroj. Kaj pro tio ni konstruas ĝuste en tiu ĉi loko la nukleoenergian kaj akvoenergian centralojn kaj forĵetejon de radiadantaj substancoj.”

Goryeosa

Kaj la vizitantoj demandos, ĉu ni vere havas tiujn registrojn de 2000 jaroj. Por tio ni devos meti en ties reklama registrejo kopion de la libroj, kiujn mi diris supre. Kaj plue la registroj de tertremo estas tre konkretaj.

Jen mi donos ekzemplojn. La plej malalta grado estas: “Tremis la folioj de saliko apud puto.” La laŭgradaj esprimoj estas jenaj: “Troviĝis fendoj ĉe la tera muro. Falis tera muro. Troviĝis fendoj ĉeŝtona muro. Falis ŝtona muro.Falis tegoloj de sur la tegmento. Falis domo kun tegolita tegmento.”

La tertrema akademio kalkulis la ‘Richter’ skalojn per tiuj registraĵoj, kaj malnete elkalkulis la fortajn tertremojn, 11 fojojn ĝis antaŭ la periodo de unuiĝinta Shilla, ankaŭ 11 fojojn en la dinastio Goryeo, kaj 26 fojojn en la dinastio Joseon.

Entute estis 48-fojaj fortaj tertremoj en nia lando dum 2000 jaroj. Niaj prapatroj postlasis al ni la fundamentajn materialojn por tiu kalkulo.

(daŭrigota)

(trad. de BAK Giwan)

--------------------------------------------------------------------------------

[1]Historio de Tri Regnoj (ĉirkaŭ 4~7 jc).

[2]Rakonto de Tri Regnoj.

[3]Historio de Goryeo (918∼1392).

--------------------------------------------------------------------------------

Azaleoj
[2014-04-22]
http://esperanto.china.org.cn/2014-04/22/content_32168233.htm

de KIM Sowol* kaj tradukita de CHOE Taesok

Se vi tediĝos de mi

kaj do foriros,

senvorte pace mi lasos vin foriri.

Azaleojn en Yaksan

plukos mi brake

kaj jen disĵetos sur la irotan vojon.

Ĉe ĉiu via paŝo

florojn metitajn

malpeze premtretante bonvolu iri.

Se vi tediĝos de mi

kaj do foriros,

neniam larmojn verŝos mi spite morton.

*

KIM Sowol

(1902-1934): Taksata kiel la plej fama literaturisto per sia kontribuo al la frua moderna poezio de Koreio. Li verkis poemojn en la stilo de koreaj folkloraj kantoj. "Azaleoj" estas unu el liaj plej famaj poemoj. Ĝiaj melankoliaj temoj de foriro kaj perdo memorigas la konatan folkloran kanton "'Arirang".

--------------------------------------------------------------------------------

Esperanto-klubo en Krimeo povos aliĝi al REU
[2014-04-23]
http://esperanto.china.org.cn/2014-04/23/content_32181840.htm

Universala Esperanto-Asocio ne rekonas la transiron de Krimeo al Rusio. Tamen individuaj esperantistoj kaj eĉ Esperanto-kluboj en Krimeo povos aliĝi al la landa asocio de UEA en Rusio sen ajnaj malhelpoj flanke de UEA. La situacio de Krimeo kaŭzas konflikton ankaŭ en la estraro de Ukrainia Esperanto-Asocio.

Murpentraĵo en Krimeo. Foto: Aleksandr Muĉajev/Ridus.ru (CC-BY-NC)

Post rusia milita interveno kaj sturmo de la krimea parlamento flanke de rusiaj elitaj trupoj sen insignoj, la Krimea aŭtonoma respubliko post internacie nerekonita plebiscito estis aneksita de Rusio. Unuiĝintaj Nacioj ne akceptis la anekson, kaj ĝi same restas nerekonita de preskaŭ ĉiuj landoj en la mondo.

La okazaĵoj jam kaŭzis minacon de krizo en la krimea turisma sektoro, ĉar de vizitantoj nun estos postulata rusia vizo, kiun ne estas facile ricevi. Ukrainio de pluraj jaroj permesas senvizan enveturon de EU-civitanoj, sed tion ne faras Rusio. Aldone, grandaj krozoŝipaj kompanioj jam anoncis, ke iliaj ŝipoj ne plu haltos en Krimeo pro la neklara situacio, kaj eĉ la hamburgereja ĉeno McDonand's fermis siajn manĝejojn en la duoninsulo.

La situacio evidente influos ankaŭ esperantistajn renkontiĝojn, kiuj estas planataj en Krimeo, kaj povos kaŭzi problemojn en la internaciaj kontaktoj de krimeaj esperantistoj sendepende de ilia sinteno al la okazaĵoj, ĉar la internacie nerekonata statuso de la duoninsulo grave malfaciligos vojaĝadon kaj havigon de vizoj por aliaj landoj.

Lige kun la ĵusa estrara kunsido de UEA,

Libera Folio

turnis sin al la prezidanto de UEA, Mark Fettes, kaj al la ĝenerala direktoro de la asocio, Osmo Buller, por ekscii, ĉu la situacio de Krimeo estis menciita dum la kunsido. Respondis Osmo Buller.

Laŭ li, la estraro ne bezonis diskuti la temon, ĉar UEA estas politike neŭtrala. Delegitoj en Krimeo ankaŭ estonte aperos en la sekcio "Ukrainio" de la Jarlibro, sed por tio ne necesis aparta decido, li klarigas.

-- UEA sekvas la politikon de Unuiĝintaj Nacioj, laŭ kiu Krimeo apartenas al Ukrainio.

Pasintjare UEA havis kvin individuajn membrojn en Krimeo, ĉi-jare ĝis nun aliĝis tri.

Pluraj lokaj esperantistoj en la ĉemara urbo Jalto apartenas al Esperanto-klubo Tero. Ĝia prezidanto Jefim Zajdman publike anoncis sian subtenon al la anekso de Krimeo fare de Rusio. Zajdman ĝis nun estis ankaŭ vicprezidanto de Ukrainia Esperanto-Asocio.

Se la klubo en Jalto nun elektos aliĝi al Rusia Esperantista Unio, tio laŭ la prezidanto de REU, Svetlana Smetanina, prezentos nenian problemon.

-- La kluboj mem tion decidu. Ni akceptos.

Libera Folio

: Kiu estas la oficiala sinteno de REU al la internacia statuso de Krimeo?

-- Laŭ la statuto REU estas politike neutrala unuiĝo. Ĉar ĉi tiu demando estas politika, oficialan sintenon pri tio REU ne havas kaj ne povas havi, same kiel UEA kaj aliaj landaj asocioj.

Laŭ Osmo Buller, ankaŭ ĉe UEA eventuala transiro de la Jalta klubo al la landa asocio en Rusio ne kaŭzus problemojn, ĉar UEA ne bezonas ricevi oficialan sciigon pri la afero.

-- La landaj asocioj bezonas anonci al UEA nur sian membronombron. La nomojn de siaj individuaj kaj eventualaj grupaj membroj ili bezonas anonci nur, kiam ili petas la statuson de aliĝinta landa asocioj de UEA. En la kazo de REU tio okazis en 1991.

La prezidanto de Ukraina Esperanto-Asocio ne respondis al demandoj de

Libera Folio

.

-- La estraro de UkrEA ne rapidas esprimi opinion pri la situacio, ĉar la estraranoj havas diversajn opiniojn pri tio, klarigas vicprezidanto Jefim Zajdman responde al demando de

Libera Folio

.

Ĉar Jefim Zajdman publike subtenis la aligon de Krimeo al Rusio, li ja ricevis fortan kritikon flanke de ukrainiaj esperantistoj.

– Estis postuloj al mi respondi, ĉu mi ŝanĝis pasporton je rusa kaj se jes, kial mi restas membro de UkrEa kaj des pli vicprezidanto. Mi ne respondis, ĉar unu el tiuj kievanoj subskribis sian leteron "naciisto kaj banderano" kaj la dua lastajn jarojn eĉ ne estas ano de UkrEA. Anstataŭ mi respondis gvidanto de Esperanto-klubo el Ivano-Frankovsk, kiu klarigis, ke eksigi min laŭ la statuto de UkrEA oni povas nur en UkrEA-kongreso, se mi mem ne decidos eksiĝi.

Libera Folio

: Ĉu la klubo Tero estas iel ligita al UkrEA? Ĉu ĝi planas iel ŝanĝi sian statuson, ekzemple aliĝante al REU?

-- Mi pensas, ke la klubo ne restos en UkrEA, ĉar preskaŭ ĉiuj klubanoj voĉdonis por Rusio. Ĉu ĝi aliĝos al REU? Eble. Sed ni ja povus krei Krimean respublikan Esperanto-klubon surbaze de la Jalta klubo, se aperos pli da esperantistoj en aliaj urboj de Krimeo. Dume estas nur unuopuloj en Simferopolo kaj Sebastopolo. Ĉi-kaze ni povus kunlabori kun UkrEA kaj REU kaj montri, ke inter esperantistoj eblas paca kunlaboro.

Kiom da membroj havas via klubo?

-- En la klubo estas ĉirkaŭ 20 aktivuloj, kiuj pagas kluban kotizon, kaj ĉirkaŭ 20 aliaj. Kaj 5 eksaj klubanoj nun jam loĝas en Eŭropo. 27 klubanoj en 2013 estis anoj de UkrEA.

Kiel la lastatempaj okazaĵoj laŭ via supozo influos la planatajn internaciajn esperantistajn renkontiĝojn en Krimeo, kaj aliajn internaciajn kontaktojn de krimeaj esperantistoj?

-- Certe negative. Ekzemple, du niaj aktivuloj, kiuj partoprenis la novjaran JES en Pollando, volas esti volontuloj dum la Itala E-kongreso en aŭgusto, sed ni ne scias, ĉu ili havus eblecon ricevi senĝenajn vizojn. Ni komprenas ankaŭ, ke la planata Internacia junulara Esperanto-renkontiĝo en Krimeo komence de julio ja okazos, sed altiros malmultajn.

(el

Libera Folio

)

Redaktoro: Niu Xueqin

--------------------------------------------------------------------------------

Brazilaj samideanoj spionataj
[2014-04-24]
http://esperanto.china.org.cn/2014-04/24/content_32191453.htm

Studo de Francisco Stefano Wechsler

Antaŭ 50 jaroj, la 31an de marto 1964, ŝtatrenverso plenumita de brazilaj militistoj forigis la libere elektitan registaron de Brazilo. Rezultis instalo de diktatoreca reĝimo, dum kiu la respublikaj prezidentoj estis ĉiam militistoj. Tia ĉi stato daŭris ĝis 1985, kiam denove enposteniĝis civila prezidanto.

Tuj post la ŝtatrenverso intensiĝis spionado kaj persekutado de maldekstremaj individuoj kaj organizoj. La reĝimo instalis vastan reton por informkolektado, eĉ ene de poŝtoficejoj kaj universitatoj.

Ekde 1966 malkvieto kreskis, ĉefe ene de sindikatoj kaj studentaj organizoj. Dum 1967 kaj 1968 okazis pluraj strikoj de laboristoj. La malkvieto kulminis dum 1968, kaj, sekve de pluraj manifestacioj, serio da dekretoj en la fino de tiu jaro liveris al la policorganoj eksterordinaran povon por aresti kaj pridemandi suspektatojn, sen sciigo al familianoj, amikoj aŭ advokatoj. Sindikatoj kaj studentaj organizoj estis subpremitaj.

Polica torturo – kiu sendube jam ekzistis eĉ antaŭ 1964 – povis prosperi senpune.

Aparte suspektindaj por la reĝimo estis laboristaj kaj ĉiaspecaj junularaj organizoj. Post 1968 maleblis al lernejanoj kaj studentoj organizi ajnan kunvenon aŭ kunsidon sen skriba permeso. Eĉ por alglui afiŝon en edukaj institucioj, ĉu registaraj, ĉu privataj, necesis tia permeso. Policaj spionoj ofte enfiltriĝis en junularajn organizojn por pli precize raporti al aŭtoritatoj pri neleĝa aktivado, ligoj kun la komunista movado kaj partopreno de komunistaj agitantoj.

Rezulte de la dekretoj de 1968 la plej radikalaj maldekstruloj decidis batali kontraŭ la reĝimo per armiloj. Estis uzataj perfortaj metodoj, ekzemple: priraboj de bankagentejoj, ostaĝigo de alilandaj ambasadoroj, kampara gerilo, mortpuno de denuncintoj ktp.

La registaro tuj reagis arestante, torturante kaj mortigante gerilanojn. En la fino de 1974 la gerila movado ne plu ekzistis. Tamen arestado kaj torturado daŭris ĝis 1977, kiam sankciiĝis leĝo pri ĝenerala amnestio, kiu koncernas kaj arestintojn kaj arestitojn. Polica persekutado de maldekstruloj plu okazis ĝis 1985.

Brazila Esperantista Junulara Organizo (BEJO) fondiĝis en 1968, proksimume kvin monatojn antaŭ la fifamaj dekretoj. Ĝis 1970 BEJO-anoj ĝuis relativan liberecon kaj ne estis ĝenataj de policanoj. Sed jam tiam ni jen kaj jen suspektis, ke spionado pri la brazila esperantista movado ja okazis.

Ekzemple, en 1967 aŭ 1968 mi prelegis ĉe la Kultura Kooperativo de Esperantistoj (KKE) pri kibucoj, kaj dum la prezento mi uzis kelkfoje la vorton komunismo – ne laŭ la marksisma-leninisma senco, sed koncerne la komunan posedadon okazantan en tiaj bienoj. Post la prelego s-ano José de Arruda Leme Jr. avertis min konfidence, ke ne prudentas uzi tiun vorton, precipe en la ĉeesto de unu homo, kiu venis spioni pri KKE.

Alia ekzemplo: iam dum la militista reĝimo, aperis ĉe Esperanto-kurso en la brazila nordoriento strangaj lernantoj, kiuj klopodis malstimuli la ceterajn daŭrigi la kurson.

En 1970 anoj de BEJO estis alvokitaj al policejo, supozeble pro maldekstrisma agitado dum kunvenoj. Post tiu okazaĵo multaj anoj retiriĝis, BEJO velkis kaj "ekdormis". Ĝi "revekiĝis" (fakte refondiĝis) nur en 1975.

En 1994 la registaro de la ŝtato San-Paŭlo disponebligis ĉe la San-Paŭla Publika Arĥivejo dokumentojn el la antaŭa Departemento pri Politika kaj Socia Ordo (DEOPS en la portugala). En la komenco de 2013 pliaj dokumentoj el ĉi tiu Departemento estis aldonitaj al la kolekto. Bedaŭrinde, nur parto de la kolekto estas ciferecigita.

Ĝis nun eblis trovi en la dosieroj de DEOPS du dokumentojn, kiuj koncernas la brazilan esperantistan movadon. La unua estas listo de abonantoj aŭ ricevantoj de la revuo

El Popola Ĉinio

por 1970 kun la respektivaj poŝtadresoj. Ĝia tiama enhavo limiĝis preskaŭ nur al propagando pri la regado de prezidanto Mao Zedong, la milita rezistado de Norda Vjetnamujo ktp. Ne ĉiuj abonantoj de la revuo simpatiis kun ĝia politika linio, sed ili legis ĝin pro ĝia alta kvalito laŭ grafika aranĝo kaj lingvaĵo. Notindas en la listo unu institucio: KKE.

Eble tiaspeca listo ŝokos pli junajn esperantistojn, sed probable ĝi ne surprizos tiamulojn. Ni ĉiuj sciis, aŭ almenaŭ suspektis, ke korespondado kun komunismaj landoj estas spionata. Pro la paranoja etoso, ĉiu ricevanto aŭ sendanto de tiaj korespondaĵoj estis suspektinda en la okuloj de la registaro. Trafe ilustras la etoson malagrablaĵo okazinta al la tiama sekretariino de KKE, Juraci Coelho. Unu el la anoj de la Esperantista Junularo de Rio, Pedro Ferreira Cavalcanti, transloĝiĝis al Moskvo, kie li povis senpage studi juron ĉe la universitato Patrice Lumumba. El Moskvo li sendis Kristnaskan mesaĝon al ŝi, kaj pro tio ŝi estis alvokita al policejo, por klarigi la aferon kaj pruvi sian senkulpecon.

La dua dokumento temas pri denunco kontraŭ BEJO, supozeble farita de BEJO-ano en la jaro 1970. La dokumento tekstas jene:

1. Kelkaj anoj de Brazila Esperantista Junularo maltrankvilas pri signoj, ke la Internacia Komunista Movado uzas ĉi tiun organizon kiel rimedon por disvastigi marksisman-leninisman propagandon.

2. Unu el tiuj esperantistoj sin turnis al la sekurecorganoj de tiu ŝtato, kaj deklaris la jenon:

a. Brazila Esperantista Junularo celas kultivi la universalan lingvon, uzante ĝin por prosperigi la kunfratiĝon inter popoloj kaj diskonigi pacidealon per reciproka interkompreno;

b. la organizo korespondas kun similaj organizoj dissemitaj tra la mondo, per sidejo situanta en Eŭropo;

c. ekzistas signoj, ke komunistaj landoj, ĉefe Orienta Germanujo, uzas la Movadon por sendi propagandon pri sia reĝimo al alinaciaj homoj, kio jam okazis en oktobro de 1969, kiam la deklaranto ricevis esperantlingvan volumon, enhavantan elementojn de politika propagando pri tiu lando.

Tiu ĉi dokumento igas min fari tri demandojn:

1. El kiu(j) fakto(j) originis tiu denunco?

2. Ĉu efektive okazis denunco, aŭ ĉu ĝi estas nur fabrikaĵo?

3. Se efektive okazis denunco, kiu ĝin faris? La afero estas pli malsimpla, ol ĝi unuavide ŝajnas.

Alia membro de Esperantista Junularo de Rio, Gustavo Guimarães Barbosa, estante malkontenta pri la cenzura etoso, forvojaĝis de Rio al sia naskiĝurbo. Tie li kontaktis malnovajn amikojn, kiuj laboris sekrete por la komunista organizo Popola Revolucia Avangardo (VRP), celante perarmilan luktadon kontraŭ la reĝimo. Invitite aliĝi al la organizo, li tuj akceptis.

En aprilo 1970 la junulo venis Rion por kontakti anojn de VRP, kaj profitis la okazon por revidi siajn gepatrojn kaj amikojn. Li surprize vizitis s-anon kaj amikon Amarílio Hévia de Carvalho, kiu ne sciis pri lia partopreno en revolucia organizo. La sekvan tagon, Amarílio akompanis la junulon ĝis la ĉefa stacidomo, kie ambaŭ estis arestitaj, portitaj al kazerno de la armea polico, pridemanditaj kaj torturitaj. La torturado de lia amiko ĉesis pro manko de pruvoj kontraŭ li, kaj post naŭ tagoj li estis liberigita. Post dek tagoj da torturado, oni forportis Gustavon al armea malliberejo en lia naskiĝurbo, kie oni torturis lin dum unu plia tago. Tie li restis ĝis aŭgusto de la sama jaro. Li konsentis prezentiĝi kun aliaj revoluciuloj en pluraj televidaj programoj, en kiuj ili apostatis sian agadon kaj avertis la brazilan junularon pri la danĝeroj de komunismo. En septembro li estis liberigita, sed devis regule prezentadi sin ĉe kazerno en Rio, dum la sekvaj tri jaroj.

Dum la unuaj tagoj de la arestado en Rio la pridemandantoj eksciis, ke ambaŭ arestitoj estas esperantistoj. Sed tiuj ĉi faktoj ŝajne ne gravis al la pridemandantoj, kiuj ne scivolis pri Esperanto aŭ pri la Esperanto-Movado. Tamen, post la aresto, oni priserĉis la dometon, kie la junulo vivis en sia naskiĝurbo, kaj trovis tie prinotitan ekzempleron de la libro

Vortoj de Prezidanto Mao Zedong

kaj almenaŭ unu ekzempleron de

El Popola Ĉinio

.

La denunco kontraŭ BEJO verŝajne okazis en oktobro, do jam post lia liberiĝo. Ĉu do eblas, ke, pro la materialo trovita ĉe lia domo kaj pro liaj deklaroj la informkolektaj organoj plie esploris la eblajn ligojn inter Esperanto kaj la internacia komunista movado? Ĉu la denunco iel rilatas al tiu epizodo? Alternative, ĉu temas pri izolita, persona ago de BEJO-ano? Ĉu fakte okazis tiu denunco, aŭ ĉu oni fabrikis ĝin por maski informojn ricevitajn per spionado aŭ aliaj rimedoj? Ĉu la polica persekuto al BEJO-anoj, okazinta samjare en la nordoriento iel rilatas al la faktoj jam prezentitaj? Ĉu ĉiuj epizodoj okazis en la sama jaro 1970 pro simpla koincido?

Neniun el la ĉi-supraj demandoj mi povas nun respondi definitive. Mi nun opinias, ke tre verŝajne ekzistas ia rilato inter la pluraj epizodoj prezentitaj ĉi tie, sed ĝi ankoraŭ restas malklara. Mi ankaŭ opinias nun, ke efektive okazis denunco farita de esperantisto, kaj ĉi tiun konkludon apogas la fakto, ke, laŭ la koncerna dokumento, la denuncinto klopodis iel ŝirmi la reputacion de Esperanto kaj de BEJO. Tamen kial li aŭ ŝi tiele agis kontraŭ la Brazila Movado? Por kompreni ĉi tiun fakton, oni bezonas retromoviĝi al la pasinteco, al tiuj tagoj, kiam regis kontraŭkomunisma paranojo, ne nur ĉe registaraj organoj, sed ofte ankaŭ en la mensoj de multaj brazilanoj. Espereble pliaj dokumentoj elfosiĝos, por ke ni fine povu klare kompreni kaj taksi ĉi tiujn okazintaĵojn.

Dankon al Anna Lobo de Carvalho, Eduardo Dezena, Jairo Augusto dos Santos kaj James Rezende Piton, por ilia "fosado en pasinteco". Specialan kaj tutkoran dankon al Amarílio Carvalho kaj Gustavo Barbosa, kiuj afable kaj komplezeme respondis demandojn de la aŭtoro pri doloraj travivaĵoj kaj rememoroj.

(el

La Balta Ondo

http://sezonoj.ru/2014/04/brazilo/)

Redaktoro: Niu Xueqin

--------------------------------------------------------------------------------

Kiel daŭris dinastio Joseon (Chosun) dum 500 jaroj? (IV)
[2014-05-09]
http://esperanto.china.org.cn/2014-05/09/content_77682215.htm

Tiu ĉi artikolo estas parto de la prelego (17 junio 2010) de profesoro Heo Seongdo de la fako de la ĉinaj lingvo kaj literaturo de Seula Ŝtata Universitato. Per ĝi ni povas kompreni, kiel granda estis la dinastio Joseon (Chosun, 1392-1910) en la korea duoninsulo, la pralando de Koreio.

Matematiko

Hong Daeyong, kiu studis matematikon, verkis la libron

Damheonseo

(en la ĉinaj ideogramoj).

Ĝi estas tradukita en la korean lingvon, kaj vi povas trovi ĝin en bibliotekoj. La 5-a volumo de la libro estas pri matematiko. Mi diros al vi, kia estis la matematika problemo en la libro eldonita en la tempo de Joseon.

"La volumo de la sfero estas 62 208 'Cheok' (尺). Elkalkulu la diametron de la sfero." Troviĝas tre multaj problemoj, kiujn oni devas solvi per la "cos, sin, tan". En la matematika libro

Juhaesuyong

troviĝas jena klarigo: "sinA" estas 正弦 (jeong-hyeon, zhengxuan); "cosA" estas 餘弦 (yeo-hyeon, yuxuan); "tanA" estas 正切 (jeong-jeol, zhengqie); "cotA" estas 餘切 (yeo-jeol, yuqie); "secA" estas 正割 (jeong-hal, zhengge); "cosecA" estas 餘割 (yeo-hal, yuge); "1-cosA" estas 正矢 (jeong-sil, zhengshi); kaj "1-sinA" estas 餘矢 (yeo-sil, yushi).

Damheonseo

Por tiuj kalkuloj oni bezonas trigonometriajn funkciojn, ĉu ne? Efektive la trigonometria tabelo estis aldonita ĉe la plej lasta parto de la libro

Juhaesuyong

. Ekzemple, estas skribite, ke Jeong-hyeon 25°42’51" (= sin25.4251) estas 0.4338883739118.

Mi skribis ĝin ĝis la fina cifero por vidi ĝis kioma loko ĝi daŭras post decimala punkto. Ĝis la 13-a loko. Ĉu vi do ne pensas, ke la matematika libro de Joseon estas sufiĉe bona? Jen unu alia problemo en la matematika libro de Joseon: "La loko A kaj la loko B estas sur la sama meridiano."

Per tio ni povas konkludi, ke en tiu tempo oni jam ĝenerale sciis, ke la Tero estas ronda.

"La loko A kaj la loko B estas sur la sama meridiano, kaj la loko A estas 37° latitude, kaj la loko B estas 36°30'. Kiam oni rekte iras de A ĝis B, 'Goroe' sonis 12 fojojn, kaj 'Jongryo' sonis 125 fojojn. En tiu kazo elkalkulu la distancon de 1 grado de la Tero, kaj ankaŭ elkalkulu la diametron kaj la perimetron de la Tero." Tia estas la problemo.

Kio estas tiuj "Goroe" kaj "Jongryo"? Vi kredeble jam vidis la malnovan mapon Daedong-yeojido, faritan de Gim Jeongho, kiam vi (koreaj aǔskultantoj) estis lernanto en elementa lernejo. Ĉu vi ne pensas, ke la mapo estas tre simila al la nuntempa? Kiel povas esti, ke la malnova mapo de Joseon tiel similas al la hodiaŭa? Tio eblis, ĉar mezurado estis tre akurata.

La mapo

Daedong-yeojido

uzis la mezuradon de 10 Li-oj. Ĝia 1 skalo (grado) estis 10 Li-oj. Tiam li uzis la ĉaron nomatan "Girigogeo".

Ĝi estis inventita en la tempo de la Orienta Jin de Ĉinio, ĉirkaŭ la 4-a jc. La perimetro de la rado akurate estis 17 Cheok-oj, kiu egalas al pli-malpli 5 metroj. Kiam ĝi rondiras 100-foje, la tamburo sur la ĉaro sonas unufoje, kaj kiam la tamburo sonas 10-foje, la tintilo sur la tamburo sonas unufoje.

La "Goroe" kaj "Jongryo" supre menciitaj estas ĝuste tiuj ĉi. Kiam la distanco estas de 5 km, t.e. 10 Li-oj, la tintilo sonas unufoje. Gim Jeongho uzis tiun ĉaron.

Kaj la reĝo Sejong ofte vizitis la termofonton en Onyang pro sia haŭto-malsano. Kaj en tiu kazo li ĉiam tiris ankaŭ la "Girigogeo", kaj volis elkalkuli la ekzaktan distancon inter Hanyang (tiama nomo de Seulo) kaj Onyang.

Radiko de matematikaj nocioj en Koreio

Kie do estis la semo de matematiko de nia popolo? Ni vidas belajn konstruaĵojn ĉe la templo Bulguksa en la urbo Gyeongju, kaj ankaŭ la admirindan ŝtonan budho-statuon ĉe Seokkuram. Por konstrui la templon oni devis havi almenaŭ arkitektan teknikon, kvankam oni ne havis arkitekturon, ĉu ne? Por havi arkitektan teknikon oni bezonis almenaŭ fizikan teknikon, kvankam oni ne havis fizikon, ĉu ne? Kaj por havi fizikan teknikon, oni bezonis almenaŭ aritmetikon, kvankam oni ne havis matematikon, ĉu ne?

En 682 oni starigis "Gukhak" (nacia lernejo) en la tempo de la reĝo Sinmun. En ĝi oni establis la fakon de filozofio, kie oni edukis administrajn oficistojn, kaj kie oni instruis konfuceanismon ktp. Estas tie alia fako, matematiko, kie troviĝis doktoroj kaj helpinstruistoj pri matematiko.

La nomo de la fako estis "Myeongsan-gwa". "Myeong" signifas klarecon, "san" signifas kalkuladon, kaj "gwa" signifas fakon. En nuna tempo ĝi estas la matematika fako.

"Selektinte junajn publikajn oficistojn talentajn pri matematiko en la aĝo inter 15- kaj 30-jaroj, oni instruis matematikon al ili dum 9 jaroj."

Tiel estas skribite en la historio.

Post la studo ili fariĝis publikaj matematikaj oficistoj. Kaj tiu oficisto estis nomita "San-gwan". Tiu sistemo de San-gwan daŭris de la tempo de Tri Regnoj ĝis la fino de la dinastio Joseon. La publikaj matematikistoj kontribuis tre multe al la evoluo de la korea matematiko. Kion do faris ili? Pri impostado, konstruado de citadeloj kaj ordigo de kultivaj kampoj, ili laboris ĉiam.

Ili laboris pri impostado. Kaj por scii la situacion de tiama matematiko ni bezonas scii la lernbolibron, per kiu oni instruis matematikon.

Mia respektata sinjoro Gim Busik registris en sia verko ĉiujn matematikajn lernbolibrojn tiamajn, nome

Samgae

,

Cheolgyeong

,

Gujangsansul

,

Yukjangsansul

.

Inter ili hodiaŭ ni povas vidi nur la libron

Gujangsansul

.

Ĝi estis eldonita en Ĉinio en la antikva tempo, ne certa. Oni supozas, ke la libro aperis plej malfrue en Qin-dinastio (ĉirkaŭ la 3-a jarcento a.K.).

Se temas pri ekvacio, mia koro tremis kun ĝojo, kiam mi unuafoje vidis la esprimon "Bangjeong" (方程, kiu signifas ekvacion en la korea lingvo) en tiu libro. Kiam mi lernis ekvacion (Bangjeong) en mezlernejo kaj altmezlernejo, mi tre scivolis pri la vera signifo de la termino Bangjeong.

Neniu instruisto sciigis al mi la veran signifon de la vorto mem. Kaj kiam mi legis la libron

Samguksagi

(Rakonto pri Tri Regnoj, far Gim Busik), mi eksciis, ke niaj prapatroj jam uzis la vorton Bangjeong en la epoko de Tri Regnoj (ĉirkaŭ 4-7-a jc.). Sed ĝis tiam mi ne sciis tion kaj nur supozis, ke ĝi estus fremdlanda matematiko.

La nomo de la 9-a ĉapitro estas "Gugo" (勾股, ĉine 'gougu'). "Gu" signifas hokon, kaj "go" signifas femuron.

Ĝi estas la lasta ĉapitro, kie aperas la kvadrata ekvacio, kaj la nombro de nekonataj kvantoj estas ĝis 5. Tio do estas 5-kvanta ekvacio.

Nia popolo jam en la antikva tempo -- de Tri Regnoj -- instruis tiujn funkciojn. Sed ni ne sciis tion kaj nur supozis, ke ĝi estus la okcidenta matematiko. Kaj ankoraŭ nun ni instruas tiel. Jen ni vidu la vorton "Mil-lyul" (密率).

"Mil" signifas sekreton, kaj "lyul" signifas kvocienton. Estas skribite, ke la valoro de Millyul estas 3. Sed en la matematika lernolibro de la dinastio Goryeo ĝi estas 3.14. Kaj en la libro verkita de Lee Sunji,

Chiljeongsan Oepyeon

, per kiu li elkalkulis la kalendaron, la valoro de Millyul estas 3.14159. Tion nia popolo jam faris en la tempo de Tri Regnoj.

Kial ni hodiaŭ instruas la matematikon, nome pluso, minuso, la dimensio de perfekta kvadrato, la dimensio de cirklo, ekvacio, trigonometria funkcio ktp, kvazaŭ ili estus la matematiko de fremdaj landoj?

Mi forte esperas, ke ni instruos al la lernantoj en la ĉapitroj de "pluso kaj minuso", ke niaj prapatroj plej malfrue jam en la jaro 682, en la tempo de Tri Regnoj, nomis pluson "Jeong" (正) kaj nomis minuson "Bu" (負). Sed por oportuneco ni uzas la universalajn matematikajn simbolojn "+" kaj "–" anstataŭ la ĉinajn ideogramojn 正 kaj 負.

(fino)

Trad. de BAK Giwan

Mojosa Ĉinio

El Popola Chinio

--------------------------------------------------------------------------------

Ĉu Esperanto estas simpla kaj facila?
[2014-05-21]
http://esperanto.china.org.cn/2014-05/21/content_32449977.htm

Oni ofte asertas, ke Esperanto estas simpla kaj regula lingvo, kaj pro tio facile lernebla. Multaj esperantistoj povas proprasperte atesti, ke ili pli rapide atingis funkciantan lingvoscion en Esperanto ol en aliaj novaj lingvoj. Sed multaj lingvistoj diras, ke ĉiuj lingvoj estas same komplikaj. Jouko Lindstedt rakontas, kial.

La ĉina signo biáng (speco de pastaĵo) estas eble la plej komplika skribosigno plu uzata.

Se oni montras gramatikon aŭ lernolibron de Esperanto al iu ordinara ne-esperantisto, ne estas malfacile konvinki tiun, ke Esperanto vere aspektas pli simpla ol tiuj fremdlingvoj, kiujn la ne-esperantisto konas el la lernejo, kaj ke ĝi tial certe estus ankaŭ pli facile lernebla. Sed se vi provas fari la samon al lingvisto, tiu eble kuntiras la brovojn kaj restas nekonvinkita. Tamen la lingvisto, kiel specialisto, ja devus vidi la faktojn pli bone ol la ordinarulo. Kio okazas – kial la lingvisto ŝajnas vidi malpli bone?

Se vi insistas, la lingvisto klarigas, ke facileco estas relativa afero kaj dependas de tio, kiu lernas la lingvon: ĉu infano aŭ plenkreskulo, ĉu iu kies denaska lingvo similas al la lingvo lernata aŭ iu kies denaska lingvo estas tute malsimila. Vi povas koncedi, ke la vojo de eŭropano al Esperanto povas vere esti pli mallonga ol tiu de ĉino aŭ japano, sed tamen: Esperanto ja havas simplan strukturon kaj estas tial ankaŭ por ĉino pli facila ol, ekzemple, la angla (verŝajne vi uzus ĝuste tiun ekzemplon). Sed se vi estas malbonŝanca, la lingvisto eĉ ne kredas, ke unu lingvo povas esti pli simpla ol alia! Kiel tio eblas?

Dum la deknaŭa jarcento, kiam la plimulto de la lingvistoj esploris la lingvojn hind-eŭropajn (kaj precipe ties historion), ili opiniis, ke tiuj lingvoj (eble kune kun la ŝemidaj, ekzemple la araba kaj hebrea), estas aparte malsimplaj kaj tial ankaŭ riĉaj, esprimpovaj kaj evoluintaj. La popoloj malpli civilizitaj parolis pli simplajn lingvojn, per kiuj ne eblis esprimi ĉiujn subtilaĵojn de la homa penso.

Nur malmultaj lingvistoj faris al si la penon vere lerni kaj esplori tiujn "primitivajn" lingvojn – multaj el kiuj montriĝis esti tre malsimplaj, plenaj je subtilaj gramatikaj distingoj kiujn neniu hind-eŭropa lingvo posedis. Cetere, unu el la sciencistoj, kiuj ja konis la malsimplecon de la "primitivulaj" lingvoj estis Karlo Darvino, kiu skribis pri "la perfekte regula kaj mirinde malsimpla strukturo de la lingvoj de multaj barbaraj nacioj" (La Deveno de la Homo, ĉap. 3). Darvino ankaŭ pli-malpli ĝuste klarigis la kaŭzon: ĉiuj lingvoj ekzistis sufiĉe longe por amasigi al si multajn gramatikaĵojn, eĉ se novaj tiaj aperas relative malrapide.

Kiam la lingvistoj dum la dudeka jarcento iĝis tiel saĝaj kiel Darvino (nu, almenaŭ ĉi-rilate) kaj ekesploris ekzemple la indiĝenajn lingvojn de Ameriko, ili ekhontis pro siaj antaŭuloj kaj deklaris, ke ĉiuj lingvoj estas sufiĉe esprimpovaj por la bezonoj de siaj denaskaj parolantoj, kaj ke ĉiuj lingvoj estas ankaŭ egale malsimplaj: ekzistas neniaj primitivaj lingvoj. Tio fariĝis duonoficiala dogmo de la moderna lingvistiko. Sed la dogmon parte kontraŭis iuj evidentaj faktoj. (Per tio oni ja rekonas dogmon.)

Se la angla verbo havas maksimume kvin fleksiajn formojn, dum de ĉiu finna verbo oni povas havi 12.000 formojn, certe oni ne povas rigardi la du lingvojn egale malsimplaj – kvankam ni kredas, ke anglalingvano tamen povas esprimi per sia lingvo ĉion kion finno per la sia? Ho, diris la lingvistoj, ja la angla verbo estas pli simpla ol la finna, sed kiel tutaĵoj la du lingvoj estas egale malsimplaj. Lingvo, kiu iĝas simpla unuloke, kompensas tion per malsimpleco aliloke. Sed neniu povis vere klarigi, kiele tia kompensa meĥanismo povus funkcii, aŭ kial ĝi entute devus ekzisti – krom por savi la dogmon. La lingvistoj agis laŭ la devizo "se la teorio kaj la realo ne kongruas, ve al la realo!".

Nune ekzistas tamen pli kaj pli da lingvistoj, kiuj kuraĝas paroli pri lingvoj pli kaj malpli simplaj, emfazante, ke simpleco ne signifas primitivecon aŭ mankon de esprimpovo. Ekzemple, parto de la lingvistoj diras, ke aparte simplaj estas la kreolaj lingvoj, do lingvoj al kiuj pli frue dum ilia historio mankis denaskaj parolantoj, ĉar ili naskiĝis ekzemple inter diversdevenaj afrikaj sklavoj (ankaŭ la difino en NPIV estas nemalbona). Aliaj plu vidas en tiu aserto kaŝitan rasismon, sed feliĉe unu el la korifeoj de tiu "simpleca" skolo, John McWhorter, estas mem nigrahaŭta. Troviĝas ankaŭ lingvistoj tezantaj, ke certaj specoj de interlingvaj kontaktoj tendencas simpligi lingvojn; unu el la plej famaj estas Peter Trudgill, konata socilingvisto – kiu kuraĝis prezenti sian tezon nur post longa kariero kaj firma pozicio en la scienca mondo, kaj ankaŭ tiam nur kiel hipotezon.

La komuna trajto de tiu lastatempaj teorioj estas, ke ili emfazas la rolon de la plenkreskulaj lingvolernantoj en la simpligo de iuj lingvoj. Se lingvo estas transdonata normale de unu generacio de parolantoj al la sekva, infana generacio, ĝi povas iom post iom amasigi ĉiajn malsimplajn gramatikaĵojn kaj strangajn parolsonojn. Sed se en iu periodo de sia historio la lingvo estas uzata de relative multaj parolantoj, kiuj lernis ĝin nur kiel plenkreskuloj, ĝi tendencas forfaligi parton de tiuj malsimplaĵoj. La kreolaj lingvoj estas ekstrema kazo, ĉar iam ili havis nul denaskajn parolantojn. Sed ankaŭ la relative simpla gramatiko de la angla lingvo estas klarigata per la rolo de alilingvanoj dum ĝia pli frua historio en Britio: iam oni atentigis pri la rolo de la france parolantaj normanoj (post 1066), sed nuntempe oni pli emfazas la pli fruan influon de la invadaj skandinavoj, kiuj parolis la pranordian (norenan) lingvon, kaj ankaŭ tiun de la diversaj keltaj popoloj, kiuj iom post iom iĝis angleparolantoj.

Nu, kion do diri pri Esperanto? Se iu lingvisto, ne scianta pri la historio de Esperanto, konatiĝus kun ties gramatiko, ŝi-li povus unue konkludi, ke temas pri lingvo simpligita de kontakto kun aliaj lingvoj – eble pri iu kreola lingvo latinida? Tamen al mi ŝajnas, ke baldaŭ la lingvisto komencus dubi. La deviga markilo -n de la rekta objekto estus neatendita trajto en tia lingvo (krom eble en pronomoj). Stranga estus ankaŭ la deviga distingo inter verboj transitivaj kaj netransitivaj, do tio, ke oni ne povas diri La kunveno finis. (Se tia distingo ekzistus en la lingvo, oni atendus trovi en ĝi almenaŭ eksplicitan markilon de la transitiveco ĉe la verbo, kvazaŭ La prezidanto finigis la kunveno, aŭ La prezidanto finis ĝin la kunveno.) Kaj la lingvisto eble ankaŭ demandus sin, ĉu tiu lingvo vere estis iam uzata en komunumo de ĉiutagaj parolantoj, kvankam ĝi enhavas pronomojn mi, vi, ni kun sondistingoj malfacile aŭdeblaj en neidealaj cirkonstancoj: oni atendus, ke ili nature estus kompletigataj per iuj markiloj, ekzemple mi-mem, ni-ĉiuj, vi-tie, aŭ similaĵoj.

Sed jes, miaopinie ankaŭ lingvisto devas koncedi, ke Zamenhof sukcesis krei lingvon ne malsimplan – parte danke al tio, ke li konis la strukturon de la angla lingvo, kiel li mem skribis. Sed Zamenhof ankaŭ enplektis en la lingvon kelkajn malsimplaĵojn. Poste li plurfoje provis forigi parton de ili en diversaj reformprojektoj siaj, sed la esperantistaro ĉiam malakceptis tiujn. La akuzativo tuj fariĝis tro kara por ni, kvankam ni ĵuras per simpleco.

Jouko Lindstedt*

(el

Libera Folio

)

Redaktoro: Niu Xueqin

* La aŭtoro estas lingvisto kaj profesoro pri slavaj lingvoj ĉe la universitato de Helsinko.

--------------------------------------------------------------------------------

Volapuko havas novan Cifal!
[2014-05-30]
http://esperanto.china.org.cn/2014-05/30/content_32534412.htm

La 1an de majo la Volapuka movado ekhavis sian okan Cifal (prezidanton): Hermann Philipps, kiu loĝas en Bonn (Germanujo) transprenas la bridon de Brian Bishop (Anglujo).

La nomo Volapük (kion Zamenhof esperantigis Volapuko) signifas "monda lingvo". Ĝi estis la unua internacia lingvo, parolata inter homoj de multegaj nacioj. Johann Martin Schleyer (1831-1912), germana pastro, la unua Cifal, kreis la lingvon en 1879. Subtenantoj baldaŭ havis movadon tra Eŭropo. Post dek jaroj estis anoj ĉie, ekzemple en Japanujo, Ĉinujo, Afriko, Usono, Aŭstralio. Estis pli ol 250 kluboj, pli ol 50 revuoj, kaj pli ol 500 eldonaĵoj. Ĝi estis tiel populara, ke du vaporŝipoj en Rejno nomiĝis Volapük. Multaj el la unuaj esperantistoj estis antaŭe entuziasmaj volapukistoj.

La Volapuka movado malfortiĝis post la morto de Schleyer, ĝis en 1931 d-ro Arie de Jong eldonis gramatikon kaj vortaron, kaj restarigis la lingvon. Li ankaŭ fondis internacian revuon, kiu aperis ĝis la 1960aj jaroj.

Brian Bishop, la sepa Cifal ekde 1984, starigis novan Zänabür Volapüka (Centra Oficejo pri Volapuko) por kunigi kaj disponigi ĉiuspecajn Volapukajn materialojn, inter kiuj multaj eroj estis hereditaj de antaŭaj prezidantoj. La havaĵo de la Centra Oficejo nun restas ĉe la biblioteko Butler de la Esperanto-Asocio de Britio. Krome, troviĝas multaj volapukaĵoj en la Bavara Ŝtata Biblioteko en Munkeno, en la Internacia Esperanto-Muzeo en Vieno kaj aliloke. Reinhard Haupenthal eldonas multajn librojn pri kaj en la lingvo ĉe sia Iltis Verlag. Post la centjara datreveno de Volapuko en 1979, Ralph Midgley fondis novan organon Vög Volapüka (Voĉo de Volapuko). En 2007 la movado oficialiĝis kiel Sog Bevünetik Volapüka (Internacia Societo de Volapuko).

Brian Bishop

(el

La Balta Ondo

http://sezonoj.ru/2014/05/volapuko/)

Redaktoro: Liu Zijia

--------------------------------------------------------------------------------

Impreso pri la 66a IFK en Italio
[2014-06-16]
http://esperanto.china.org.cn/2014-06/16/content_32676435.htm

de HAN Zuwu

Invitite de la Internacia Fervojista Esperanto-Federacio (IFEF), Ĉina Fervojista Esperanto-Asocio sendis kvin membrojn, Han Zuwu, Wang Minhao, Xiao Ke, Zhang Lianjin kaj Song Ping, al Italio por la 66a Internacia Fervojista Kongreso (IFK), kiu okazis de la 17-a ĝis la 23-a de majo en San Benedetto del Tronto ĉe Adriatiko, bela orienta marborda urbo de Italio. Jen estas mia dua fojo viziti la belan landon Italio. Mi unuafoje vizitis Italion por ĉeesto de la 62a IFK en Triesto, 2010. La vigleco de la tiea Esperanto-movado, aktiveco de la italaj esperantistoj kaj beleco de la lando forte impresis min ĝis nun.

Kongresejo, hotelo Calabresi

Vespere la 16-an de majo ni atingis la urbon San Benedetto del Tronto, fluginte rekte de Pekino al Romo pli ol dek horojn, kaj poste veturis ĝis la kongresejo aŭtobuse. Sekvatage ni registriĝis kaj pagis la kotizojn por la kongreso en la hotelo Calabresi, kie ni salutante renkontiĝis kun multaj geamikoj malnovaj kaj novaj, inkluzive de Romano Bolognesi, honora prezidanto de IFEF, sekretario de IFEF Vito Tornillo, kiu multe helpis nin en la vizoakiro, Istvan Gulyas, redaktoro de la organo "Internacia Fervojisto" de IFEF, Laurent Vignaud, kasisto de IFEF, Rodica Todor, prezidantino de IFEF, Sylviane Lafargue, vicprezidantino de IFEF, Jindrich Tomisek, ĉefkomitatano de IFEF kaj aliaj. Ni intime brakumis kaj kisis unu la alian. La tuta halo pleniĝis de frateca kaj amikeca etoso. Laŭ la Kongreslibro en ĉi-jara IFEF-kongreso partoprenis 130 personoj el 19 landoj. Estas menciinde, ke aperis novaj kongresanoj de Kubo kaj Israelo, kiuj estis bonvenaj al alilandaj kongresanoj.

Ĉina fervojista Esperanto-delegacio (de dekstre): Han Zuwu, Zhang Lianjin, Wang Minhao, Xiao Ke kaj Song Ping

Vespere estis renkontiĝo inter nia delegacio kaj estraranoj de IFEF por diskuti pri la provizora programo de la 67-a IFK venontjara en Kunming kaj iom da laboroj pri la venontkongreso en Ĉinio. Rodica kaj aliaj IFEF-estroj elmetis kelke da utilaj opinioj kaj proponoj pri la programo, fakprelegoj kaj ekskursoj. Mi promesis revizii la programon kaj konfirmi la interesitajn prelegojn antaŭ la fermo de tiu ĉi kongreso.

La solena inaŭguro okazis la 18-an de majo en la hotelo Calabresi. S-ro Vito Tornillo prezidis en la inaŭguro. Sur la podio sidis de maldekstre s-ro Fausto Calabresi, prezidanto de la Provinca Komerca Konfederacio, honora prezidanto s-ro Romano Bolognesi, urbestro s-ro Giovanni Gaspari, s-ro Renato Corsetti, komitatano A de UEA, s-ino Barbara Pietrzak, ĝenerala sekretario de UEA, s-rino Rodica Todor, IFEF-prezidanto. Ili donis al la kongreso salutvortojn, poste al la kongreso salutis la reprezentantoj de diversaj landoj sinsekve. Nome de la Ĉina Fervojista Esperanto-Asocio (ĈFEA) kaj la Kunming-a Profesia Arta Kolegio mi, prezidanto de ĈFEA, esprimante du sencojn "gratulo" kaj "alvoko", salutis al ĉiuj kongresanoj kaj deziris al la kongreso plenan sukceson. Krome mi sincere invitis ĉiujn ĉeestantojn kun siaj familianoj, geamikojn, fervojistojn kaj nefervojistojn al Ĉinio por la venontjara IFK en urbo Kunming de la provinco Yunnan, por rigardi propraokule la antikvan kaj modernan, evoluantan Ĉinion, por sperti la grandrapidajn trajnojn de Ĉinio, por koni kulturojn, kutimojn kaj folklorojn de nacimalplimultoj en Ĉinio. Post la parolado mi donacis al la kongreso belan delikatan metiartaĵon -- ĉinan porcelanan pleton kun la kongresa emblemo faritan en Jingdezhen, la fama ĉina porcelana hejmloko. Tion la tuta ĉeestantaro donis varman aplaŭdon.

Han Zuwu kaj Vito Tornillo en la inaŭguro

En la kongresprogramo estis por ni grava programero "la venontkongreso sin prezentas". Komence de la kunsido s-ro Wang Minhao fari amuzan sinprezenton, poste li per diapozitivojn prezentis Kunming kaj Kunming-a Profesia Arta Kolegio. Lia prezentado interesigis diverslandajn kongresanojn. Li ankaŭ respondis demandojn pri trafiko, flugoj al Ĉinio kaj postkongresa ekskurso.

La fermo okazis posttagmeze la 22-an de majo. IFEF-flago estis transdonita de la prezidanto de LKK s-ro Vito Tornillo al mi kaj s-ro Wang Ruixiang, vicprezidanto kaj ĝenerala sekretario de la Ĉina Esperanto-Ligo. Tio signifas, ke la glora kaj peza tasko falas sur la ĉinajn fervojistojn kaj ĉiujn ĉinajn esperantistojn. Ni devas tutenergie kaj unuanime plenumi la sanktan kaj gloran taskon. En la jaro 2006 la 58a IFK sukcese okazis en Ŝanhajo, Ĉinio.

Flagtransdono de Italio al Ĉinio

Dum la kongreso okazis nepublika komitatkunsido, IFEF-plenkunsido, terminara komisiono, fervojaj fakprelegoj, fervojaj novaĵoj, diversaj vesperoj interkona kaj muzikaj: Grazia Barboni prezentis kanzonojn de Fabrizio De Andre, napolaj melodioj, romantika muziko de Manŭel, itala muziko de la 60-70-aj jaroj, grup-dancoj de la danclernejo Jeune etoile, popola muziko per akordiono kaj gurdo kun dancoj kaj koruskantoj de la Folklora Grupo Circolo Anziani Nereto 2001 ktp.

Estas ĝojinde, ke juna instruisto s-ro Song Ping honorigis la ĉinan delegacion per siaj italaj popolkantoj en la itala lingvo. Lia prezento mirigis ĉiujn aŭskultantojn. Kaj liaj kantoj riĉigis la solenan fermon de la kongreso.

Song Ping kantas en la vespero

Rapide flugis la tempo. Unusemajna 66-a IFK finiĝis en la 23-a de majo. Mi sentas min malemi disiĝi kun tiom da fratecaj esperantistoj en San Benedetto del Tronto kaj en Italio. Vespere samtage ni flugis de Romo al Pekino kun amikeco kaj bondeziroj de diverslandaj geamikoj, utilaj spertoj el la italaj esperantistoj kaj atingoj el la sukcesa vizito.

(Redaktoro: Liu Zijia)

--------------------------------------------------------------------------------

Nia trezoro: Umberto Eco
[2014-06-16]
http://esperanto.china.org.cn/2014-06/16/content_32679773.htm

Umberto Eco ne estas esperantisto: li nek parolas la lingvon, nek havis okazon ĝin apogi iamaniere. Sed li estas interesa persono kiu povus esti la modelo de tio kion esperantistoj dezirus el la goja intelektularo. Forte engaĝita en la junulara katolika movado, dum la universitata studado pri Tomaso el Akvino li forlasas ĝin kaj la religian kredon entute. Lia filozofio rapide turniĝas al la interpretado de la signoj kaj li famiĝas kiel unu el la unuaj italaj fakuloj (fakte preskaŭ la sola) pri moderna semiologio, la scienco de komunikado pere de signoj, scienco antikva kiom filozofio, ekde Platono, Aristotelo kaj la helena stoika skolo. En la dudeka jarcento plej profundaj esploristoj, fakte iniciatintoj de diversaj aspektoj de semiologio estis usonano Charles Peirce (1839-1914), sviso Ferdinand de Saussure (1857-1913) kaj ĝuste Umberto Eco (1932).

Ĉi lasta startas de la filozofia teorio de Peirce kaj ĝin evoluigas al la analizo de la kulturo kaj al la maniero laŭ kiu oni perceptas ĝin. Tial laŭ li la pura teksto-strukturo estas nur parto de la komuniko, dum alia parto estas konfidita al la interpreto fare de la utiliganto, kaj tio trenas lin al aparta interesiĝo pri tradukado. Multajn fakajn librojn li verkis, sed la plej grandajn sukcesojn li tamen trafis per siaj romanoj:

La nomo de la rozo

(1980) estis tradukita en 47 lingvojn kaj vendita en 30 milionoj da ekzempleroj;

La pendolo de Foucault

(1988) konfirmis la grandan sukceson de la unua romano, kvankam ne atingante tiel pintajn rekordojn.

Lia esploro pri la signifo trenis lin al la interesiĝo pri la "perfekteco" de lingvo, kun ampleksa studo de la provoj pri kreado de tia lingvo ekde la mezepoko. En 1993 aperas

La serĉado de la perfekta lingvo en la eŭropa kulturo

1, historia, popularscienca verko kiu ne estis tiom atentata de la kritiko kaj kiu daŭre ne apartenas al lia plej fama produktado: tamen ĝi atingis konsiderindan eldonnombron, trenate de la sukcesoj en la romana ĝenro. La verko estas interesa ĉar ĝi signas netan rekonsideron pri la internacilingva demando. La komenca aliro de Eco al la temo estis skeptika: kiel adepto de la ĝenerala lingvistika skolo, la ideo pri lingvo konstruita ĉetable estis rigardata en Italio sen intereso, kvazaŭ temus pri ludo de originaluloj. Antipode, por doni plian forton al la finaj konkludoj la frontpaĝa frazo estas ĉerpita el verko de Francesco Soave,

Konsideroj rilate al la starigo de universala lingvo

(1774), kiu tiel tekstas:

Mi certe neniam volos konsili al vi sekvi la bizaran penson, kiu enkapiĝis al vi, revi pri universala lingvo

. La kavalkado de Eco daŭras tra la tuta historio de la homa specio komencante de Adamo: kiun lingvon al li parolis Dio? en kiu lingvo li donis la nomojn al la bestoj? kialingve li parolis al Eva? Ĉar ja mencioj pri la lingvo aperas en Genezo, ĉe ĉapitroj 2, 10, 11. Pli konkrete kaj dokumentite, Eco esploras la lastajn okcent jarojn spure al la serĉintoj de lingvo perfekta: la provoj de Ramon Llull en la dektria jarcento, de Komensky kaj de multaj aliaj, kiuj serĉas tra la logiko la bazajn principojn, sed… ne trovas; tamen iliaj serĉadoj laŭgrade grimpas monton kiu alproksimiĝas al la celo.

De lingva perfekteco al lingvo tuthomara la paŝo estas mallonga: se oni trovas lingvon perfektan, bazitan sur logiko, do ĝi estas same (kaj facile) alirebla de ĉiuj, kvankam ne estas tuŝita la problemo, ĉu logiko estas egala por ĉiuj homoj, ĉu la koncepto pri realo estas komuna, ĉu konceptoj pri certeco, probablo, decideblo estas subtavolo absolute ĝenerala. En la verko nur dek kvin paĝoj estas dediĉitaj al la internaciaj helpaj lingvoj, kaj ene de ili iom pli ol ses al Esperanto. La zamenhofa kreaĵo estas rigardata kun estimo, ne kiel provo sed kiel realaĵo: estas rakontite pri la judeco, pri la hilelismo, pri la klopodo kaŝi la fakton, ke la unua celo de la komuna lingvo estis por unuigi la judojn, kiuj tiam, pro la diversaj persekutoj ĉiulokaj, estis konsiderantaj la ideon denove kuniĝi en unu teritorion kun unu lingvo. Estas menciita la vasta apogo al Esperanto fare de renomaj sciencistoj; nu, entute eble ĝi estas la plej legita itala verko kiu science-historie donas precizajn kaj ekvilibrajn informojn pri Esperanto.

Sed la "meritoj" de Eco vidataj de la esperantistoj ne konsistas nur el tiu kelko da paĝoj. En tuj posta intervjuo, farita en Parizo okaze de la franca eldono de la libro, li enfokusigas la rolon de internacia artefarita lingvo, kaj li taksas Esperanton kiel la nuran sukcesan, laŭ du vidpunktoj. Unu estas la traduka: Eco estis impresita pri la kvanto de tradukoj kaj konkludis, ke se en Esperanto oni povas esprimi ĉion kion la granduloj esprimis en siaj etnaj lingvoj, do ĝi tute taŭgas por esti tuthomara, kvankam ankoraŭ vidata kiel helpa, kiel pontolingvo. Ĝis ĉi tiu punkto li aprezis la celon de Zamenhof kiu revis pri kolekto de ĉefverkoj el la diversaj lingvoj. Sed dum la esplorado de la tradukoj, Eco alproksimiĝis ankaŭ al la personeco de Zamenhof kaj al lia interhoma religio. Stimulo estis la lekcioj de li donitaj el la Eŭropa Katedro de la "Collège de France", kio kaŭzis intervjuon fare de István Ertl, tiam redaktoro de la UEA-revuo, kaj François Lo Jacomo, pariza lingvisto membro de la Akademio de Esperanto. Tiu intervjuo estis plurfoje komplete aŭ resume eldonita, kaj kiel Esperanto-dokumento de UEA n. 32E, kaj en la UEA-gazeto, kaj, en la originala franca, kiel Umberto Eco, l'espéranto et le plurilinguisme de l'avenire2. Tiu intervjuo startas de la konsideroj pri la tradukado, kiu, antikva kiel la homo, nur en la pasinta jarcento estis traktata detale kiel filozofia problemo pli ol kiel simple lingva aŭ literatura. La transiro al dulingvaj aŭ plurlingvaj familioj puŝas la temon al la graveco de la familia lingvo kompare al tiu de la medio. Sed Eco agnoskas la emocian rilaton al la lingvo, kaj li agnoskas, ke la rilato al Esperanto baziĝas sur la ideologia fono sur kiu ĝi naskiĝis kaj ankoraŭ vivas: la justeco inter la popoloj, el kiu la esperantistoj estas tre sentemaj pri la lingva aspekto. En tiu intervjuo Eco konfesas, ke li pasis de indiferenteco al intereso: li startis de la koncepto de Whorf, ke ĉiu lingvo kuntrenas iun specifan koncepton kaj interpreton de la mondo, kaj ke tio ne eblas en internacia lingvo, ĝuste ĉar internacia, kie ne konfrontiĝas interpretoj malsamaj unu de la alia. Due, li startis de la koncepto, ke artefarita lingvo ne eblas, ne povas funkcii, sed poste li rimarkis, ke, se oni ne scius ke Esperanto estas artefarita, oni povus ĝin kredi natura.3

Je la demando, ĉu Esperanto kuntrenas sian propran mondpercepton Eco respondas, ke tion rajtas diri nur tiuj kiuj konas kaj praktikas la lingvon, sed li havas la impreson ke Esperanto povas iĝi ia Honkongo de la lingvoj, kie la renkontiĝo estas ebla sen iu trudo de unu al la alia. En la lastaj ses monatoj da esplorado, Eco rimarkas, ke malantaŭ Esperanto estas iu "religio", kio klarigas, kial Esperanto sukcesis male al aliaj projektoj. La personoj ne konas la vivantan elanon kiu estas sub la lingvo, kaj li estis fascinita pli multe de la biografio de Zamenhof ol de la gramatiko.

En registraĵo ĉe la Radikala Radio li diras, ke Esperanto estas ĉefverko. Jen do sciencisto, kiu transiris de indiferenteco al intereso, de nekono al informiĝo, de skeptikeco al estimo.

Carlo Minnaja

Notoj

1. En Esperanta traduko de Daniele Mistretta: La serĉado de la perfekta lingvo, Edistudio, 1994, kun antaŭparolo de Humphrey Tonkin. En tiu traduko estas uzata la termino "semiotiko" kiel samsignifa al "semiologio".

2. Language Problems and Language Planning, 18, 2, 1994, p. 87-112.

3. En la tempo de la intervjuo, 20.1.1993, la koncepto pri artefariteco de lingvo kontraste kun natureco, estis ankoraŭ iom primitiva, kaj la terminoj uzataj de Eco en la intervjuo estas influataj de tiu proksimumeco.

(el

La Balta Ondo

http://sezonoj.ru/2014/06/trezoro/)

Redaktoro: Niu Xueqin

--------------------------------------------------------------------------------

Dua akto en atentinda muzik-serio
[2014-06-17]
http://esperanto.china.org.cn/2014-06/17/content_32688457.htm

Inicialoj DC.

Signoj de viv'

:

K-disko. – [s. l.]: Inicialoj D. C., 2012.

La projekto

Inicialoj DC

ne estas tute nova en Esperantujo. Ĝi aktivas ekde 2003, kaj ĝia antaŭa albumo

Urbano

al mi persone faris tre agrablan impreson. La nova albumo

Signoj de viv'

entute (laŭ la stilo, enhavo kaj kvalito) tre similas al la antaŭa disko, tial dum la recenzado ne eblas eviti ripetojn.

La muzika stilo de la disko prezentas nelaŭtan miksaĵon de elektronika "ambienta" muziko, popular-sonaj koloroj kaj iom milda pop-roko. La melodioj entute ne estas tro atentokaptaj (foje ili estas eĉ iom rep-stilaj, kiam temas ne pri veraj melodioj, sed pri nura parolado; ĉi-foje tamen ne tro ritma kaj skanda, sed ja iom persona kaj intima), sed ili estas bone enplektitaj en la ĝeneralan "ŝveban" kaj malstreĉan son-kanvason. En la muziko dominas iom hele minora tono kaj trankvilaj ritmoj, tamen ankaŭ kelkaj pli viglaj pecoj enestas. Tiuspeca muziko bone taŭgas por servi kiel iom malstreĉa fono, sed ĉi-okaze ĝi posedas ne nur fonajn kvalitojn, sed ankaŭ ian agrablan sorĉon.

La tekstoj restis same interesaj kaj belaj poezie (kvankam kun iom da lingvaj malglataĵoj). Plejparte ili prezentas "vivo-notojn" kaj "vivo-impresojn" de la aŭtoro; foje temas pri metafor-riĉaj personaĵoj komprenendaj nur sente-intuicie, foje – pri pli objektivaj privivaj rezonadoj. La ĝenerala humoro de la tekstoj tre varias kaj pendolas de preskaŭ tute nigra melankolio ("nin atingos nek ĝojo nek pen'") tra filozofia introspekto ("ĉu min helpos la anĝela voĉ' aŭ nur mi mem?") al optimismigaj ("sed ni unikas ĉiuj en milionoj") kaj aktivigaj tekstoj ("estas tempo fari ion por vi mem"). Kompreneble, ankaŭ la priamaj fragmentoj ne mankas; enestas ankaŭ soci-engaĝitaj tekstoj. De la lingvaĵa vidpunkto la tekstoj ja enhavas kelkajn erarojn (ĉefe pri (ne)transitiva uzo de la verboj), sed la kvanto de tiuj misoj, laŭ mi, estas malpli granda, ol tiu de la averaĝa Esperanto-muzikalbumo. Feliĉe, ĉiuj akcentoj ŝajnas esti en la ĝusta loko.

Ĝenerale la albumo rezultis, mi ripetu, tre simila al la antaŭa, kvazaŭ temus pri albumo-ĝemelo aŭ dua seriero de iu album-serio. Ĝi tamen ne estas nura teda ripetado, sed plu praktikas kaj arte ellaboras daŭre interesan kaj aŭskultindan stilon. La peco

Rendevuo

, mirinde kombinanta eksteran muzikan simplecon kun fiksa poezia formo de la teksto, estas vera ĉarmaĵo de la albumo.

Se vi ŝatas nelaŭtan trankviligan muzikon kun iom da pop-rokaj elementoj (foje pli, foje malpli ekscitan) kaj kun ne tro komplikaj, sed kunsento- kaj eĉ pensad-vekaj tekstoj, tiu ĉi albumo estos por vi nepre atentinda. Ĝi plaĉos ankaŭ al ĉiuj ŝatantoj de nepordanca, sed iom "persone diskreta" popular-elektronika muziko.

Paŭlo Moĵajevo

(el

La Balta Ondo

http://sezonoj.ru/2014/06/recenzo-37/)

Redaktoro: Niu Xueqin

--------------------------------------------------------------------------------

Gravas la kvalito de instruista trejnado – laŭ raporto de Unesko
[2014-06-18]
http://esperanto.china.org.cn/2014-06/18/content_32702514.htm

Utila kaj vojmontra dokumento estas la 11a jara raporto de Unesko el 2013, kiu havas titolon: 'Instruado kaj lernado: atinganta kvaliton por ĉiu'. Ĉi tiu 477-paĝa dokumento resumas la progreson kaj obstaklojn en la realigo de la akceptita celo liveri elementan edukadon al ĉiu infano sur la planedo ĝis 2015. Nesurprize, ke tiu celo ne estos atingita, sed la raporto raportas pri multaj pozitivaj atingoj. En la rubriko 'Malferme' de la maja revuo Esperanto de UEA, mi resumis en unu paĝo la 54-paĝan resumon (ED2013/WS/29) de la plena raporto – en IPR 2014-2 aperis iom pli detala resumo, kaj nun en la retejoj ni povas proponi ankoraŭ pli detalan enrigardon. En tiuj presitaj resumoj ni emfazis la gravecon de edukado kaj specife de bonkvalita instruisto-trejnado.

La raporto-pretigon prizorgis multnacia laborgrupo de Unesko, kiu plenumis sendependan analizon de la situacio tra vasta gamo da landoj. La resuma raporto estas surprize facile digestebla, kaj prezentas en bone organizita maniero multajn konkretajn datumojn kaj ekzemplojn por subteni ĝiajn asertojn. Rilate la proklamitan celon, ĝi raportis la gradon de malatingo: "Ankoraŭ nun 57 milionoj da lernejaĝaj infanoj ne povas aliri elementan lernejon entute. El tiuj, kiuj ja sukcesas, triono ne atingas fine de la ĉeestado bazajn kapablojn".

La raporto trovis (nesurprize por instruistoj) proksiman korelacion inter studentaj atingoj kaj la kvalito de instruista trejnado. Por ke la celo de universala bazgrada edukado ĝis 2015 estu atingebla, necesus varbi kaj trejni pliajn 1,6 milionojn da instruistoj. La financaj rimedoj por apogi tion malsufiĉas je 26 bilionoj da usonaj dolaroj jare.

La enkonduko

La enkondukon de la raporto verkis la Ĝenerala Direktoro de Unesko, s-ino Irina Bokova, el Bulgario. Ŝi elstarigis kelkajn el la raport-konkludoj rilate al la rolo de instruistoj:

· Instruistoj devas speguli kaj koni la sociajn tavolojn de tiuj, kiujn ili instruas.

· Instruistoj estu trejnitaj kapabli helpi la plej malfortajn lernantojn.

· La plej efikaj instruistoj estu direktitaj al regionoj de la plej granda bezono.

· Instruistoj ricevu stimulojn (financajn kaj spiritajn) por resti en la profesio kaj altigadu siajn lertojn.

Por bone roli, instruistoj bezonas subtenan kuntekston, kun bone konstruitaj studplanoj, efikaj taksaj strategioj por siaj studentoj kaj si mem, kune kun ebloj pri plua tut-viva trejnado.

Graveco de instruista trejnado

Ekde paĝo 13 la raporto traktas la gravecon de instruista kvalito, konstatinte, ke en plena triono de la landoj kun alireblaj datumoj, malpli ol 75% de la instruistoj ricevis ajnan nivelon de trejnado. Tiu pretigo koncernas ĉefe du kampojn: majstradon de la instruotaj fakoj kaj la akompanajn pedagogiajn kapablojn. Tio estas aparte malfacila en landoj, kie la plimulto de la instruisto-kandidatoj mem ne povis ricevi multan edukadon. Pri la kvalitoj de tiu trejnado estas konkludite:

· Ke, ofte la trejnado konsistas el tro da teorio kaj nesufiĉe da praktiko, kun minimuma tempo pasigita en veraj klasĉambroj, sub mentorado de pli sperta instruisto.

· Ke ĝi malsufiĉe preparas kandidatojn por transvivi en izolitaj aŭ rimedomankaj situacioj (ekzemple kun neniu aŭ nefidebla elektro-provizo).

Gravas plie, ke la trejnistoj de la instruistoj mem vizitadu lernejojn por koni la realajn bezonojn kaj obstaklojn, kiujn frontos iliaj trejnotoj. Klare, instruistoj bezonas refreŝigajn kursojn kaj plutrejnadon dum la servado, ĉu per surlokaj sesioj, ĉu per distancaj rimedoj.

La rolo de lingvo-politiko

La raporto malmulte tuŝas lingvajn aspektojn de instruado; ĝi koncentriĝas pli al la graveco liveri edukadon al knabinoj (citante plurajn sociajn mezurojn, kiuj pro tio povas signife boniĝi, ekzemple la nivelo de dumnaskaj mortoj, de infan-geedziĝoj kaj -naskoj) kaj al malriĉaj junuloj kaj al tiuj kun lernmalfacilaĵoj. Tamen, ekde p. 47 ĝi notas la jenon:

'Por ke infanoj en etnaj kaj lingvaj minoritatoj akiru firmajn bazajn lertojn, lernejoj devas instrui laŭ la studplano en lingvo, kiun la infanoj komprenas. Dulingva instruado kun la daŭra uzo de la panjolingvo kune kun dua lingvo povas altigi la atingojn en tiu dua lingvo. Por mildigi lerndiferencojn dulingvaj programoj daŭru tra pluraj jaroj'.

La raporto citas ekzemplojn, kie loklingva instruado donas pli bonajn rezultojn ol instruado nur en fremda lingvo.Ĝi plie mencias la bezonon por loklingvaj leg- kaj stud-materialoj kaj la graveco doni bonan trejnadon pri lingvo-instruado al instruistoj, kiuj devos agi en mikslingvaj kuntekstoj.

UEA kaj ILEI planas sekvi la traktadon de ĉi tiu raporto kaj la programo, kiun ĝi pritaksas; Unesko anoncis du konferencojn por trakti la neplenumitajn celojn en iliaj edukaj planoj.

Preparkonferenco okazis (maje 2014) en Santiago, Ĉilio, kaj la ĉefa konferenco okazos en Seŭlo, Koreio en 2015. Oportune, UEA havas estraranojn en ambaŭ landoj kaj sekve planas engaĝiĝi.

Nia emfazo devas esti fortigo de la agnosko pri la grava rolo de la lingvo-politiko en la instruprogramoj, kaj la rajtoj de lernantoj ricevi instruadon en lingvo, kiun ili bone regas. Alia aspekto por substreki estas la pozitivaj efikoj de plurlingvismo kaj interkulturaj projektoj.

Statistikaj resumoj

La raporto notas (p 9) ke en 2011 dek kvar landoj havis pli ol milionon da infanoj sen lerneja aliro, (p.17) ke el 150 landoj, nur 41 elspezis pli ol 6% de la Bruta Nacia Produkto (BNP) por la eduka sistemo. El la tuta monsumo de internacia helpo, nur 1.4% estas dediĉita al edukado (p. 21). Se ĉiuj studentoj povus fini sian edukadon kun baza lego-kapablo, eblus tiri 171 milionojn da homoj el malriĉeco (p. 23). Pozitiva atingo: en Etiopio, junulara lego-kapablo kreskis de 34% en 2000 ĝis 52% en 2011 (p.36). Malpozitive: 29 landoj ankoraŭ ne havos sufiĉajn instruistojn por elementaj lernejoj eĉ en 2030. (p. 38), en Kenjo instruistoj de la sesa klaso atingis nur 60% en testoj kreitaj por la studentoj de tiu nivelo (p.40).

Bezonataj reformoj

Fine, (p. 51) la dokumento resumas dek ĉefajn bezonatajn reformojn:

1. Ŝtatoj agu por pli rapide forigi aŭ mildigi la mankon de sufiĉaj instruistoj.

2. Gravas allogi la plej bonajn kandidatojn al la profesio.

3. Trejnu instruistojn por povi prizorgi la bezonojn de ĉiuj studentoj.

4. Pli bone pretigu la trejnistojn kaj mentorojn por povi subteni instruistojn.

5. Direktu instruistojn al lokoj de la plej urĝa bezono.

6. Ofertu instigajn karierajn kaj salajrajn kondiĉojn por reteni la plej bonajn instruistojn.

7. Bonigu la superrigardon de instruistoj; ne superŝutante ilin per ne-instruaj devoj.

8. Liveru al instruistoj novigitajn, modernajn instruplanojn por bonigi lernadon.

9. Evoluigu rimedojn por pli efika lerno-taksado, por ke mankoj pli klare vidiĝu.

10. Akiru pli da datumoj pri la komunumo de trejnitaj instruistoj.

Instruista trejnado – graveco por ni

La emfazoj de la Unesko-raporto pri la kvalito de instruado en la mondo ja malfermas temon por ni esperantistoj – la sekva teksto baziĝas sur dua artikolo en la maja revuo

Esperanto

– do la mesaĝo eĥas tra la movado. La raporto substrekis la gravecon de adekvata stoko de bone trejnitaj instruistoj. Svarmas tra nia movado proponoj aliri politikistojn kaj edukinstancojn por akiri la rajton instrui Esperanton en lernejoj, devige aŭ laŭelekte. Tiaj petoj bezonus pli zorgan preparadon -- ĉiam neglektata paŝo estas samtempe konkrete proponi subtenon por programo de instruista trejnado. Ni bezonas solidan grupon de instruistoj kapablaj apliki al nia lingvo modernajn teknikojn el la nuntempa lingvo-pedagogio. Tia plus-peto testus la veran sintenon de la politikistoj kaj edukistoj, ĉar tia programo kostus signifajn rimedojn kaj investojn, kaj realigus la infrastrukturon necesan por sukcesa kaj malefemera programo de E-instruado. Kiel diris nia pionira pedagogo d-ro István Szerdahelyi okaze de la fondo de la katedro en la universitato ELTE en Budapeŝto: "Nun nia tasko estas instituciigi Esperanton." Tion ni ne atingos per lozaj kaj izolaj aliroj; tiu instituciigo devas okazi multnivele, kaj devas inkluzivi serioze financotan programon de oficiale rekonata instruista trejnado.

La konturoj de la AMO-programo por Aktivula Maturigo ĉe UEA nun firmiĝas kun intensa oferto (jam sep seminarioj en la fondo-jaro). Dezirindas simile intensa programo por instruista trejnado; la bezono same grandas. Iam ni revivigos la projekton MITE de ILEI (Modula Instruista Trejnado en Esperanto) kiu forfalis nur pro mankoj de financado kaj laborfortoj. MITE donus pli firman, varian kaj flekseblan kadron por la trejnado, kun ebloj atingi nivelon de oficialeco por la kursfinintoj. Ĝis tio stariĝos, gravas flegi la nunan oferton.

Nia nuna oferto: Poznano

ĝuste nun disiras informoj pri la oficiala 3-jara 24-kursa programo de postdiplomaj studoj pri interlingvistiko kiu ekos en septembro 2014 ĉe Universitato Adam Mickiewicz en Poznano, Pollando. Tiu kurso inkluzivas specialiĝon pri instruista trejnado; kelkaj stipendioj estos refoje ofertataj flanke de UEA kaj ESF por faciligi la partoprenon de indaj studentoj. Informojn pri la kursaro kaj universitato vidu en la sama numero de revuo Esperanto aŭ ĉe: http://www.staff.amu.edu.pl/~interl/

Plia nuna oferto de ILEI

ILEI ofertas ekde julio 2014 trejnprogramon sub la nomo Semajnoj de Esperanto-Perfektiĝo (SEP). Tio konsistas el du sinsekvaj semajnoj da intensivaj kursoj en la Interkultura Centro Herzberg pri lingvokono kaj metodiko de instruado, inter la 19a kaj 26a de julio kaj inter la 27a de julio kaj la 3a de aŭgusto. La du kursoj havos iujn komunajn elementojn kaj kelkajn unikajn. Eblas aliĝi por iu ajn el la unu-semajnaj kursoj, aŭ al ambaŭ. Vidu ĉe http://esperanto-urbo.de/page.php?pid=92783725.

Tria oferto: tra la reto

Progresadas la programo de distanca trejnado, RITE (Reta Instruista Trejnado ĉe Edukado.net), kiu ankaŭ havas stipendiajn alirojn. Ĝi ofertas mentoratan trairon de stud-moduloj, kun multe da apoga vidbenda materialo, interalie el registritaj modellecionoj. Vidu ĉe http://www.edukado.net/klerigejo/rite/celoj

Pensu vaste, agu konkrete

Instruista trejnado kaj aktivula maturigo; jen du kampoj kiuj respondas al la bezono por konkretaj projektoj kiuj realigas la celojn de la Strategia Plano en la branĉo 'Kapabligo'.Tre gravas reale ligi la ambiciajn stratosferecajn celojn de la Plano kun agado en ternivela atingo de niaj membroj kaj aktivuloj.

Stefan MacGill

Vic-prezidanto de UEA

(http://ilei.info/)

Redaktoro: Niu Xueqin

--------------------------------------------------------------------------------

Neordinara talenta virino
[2014-06-19]
http://esperanto.china.org.cn/2014-06/19/content_32713049.htm

Đurić-Trbuhović, Desanka.

En la ombro de Alberto Ejnŝtejno

/ Tradukis el la serba Agnesa Eremija, Dimitrije Janičić, Tereza Kapista, Pribislav Marinković, Ljiljana Popović; Antaŭparolo de Dimitrije Janičić. – Beogrado: Interpress, 2012. – 188 p., il.; 200 ekz. –(Biblioteko Esperanto; №6).

Pri la vivo de la mondfama sciencisto Alberto Ejnŝtejno estas multaj libroj, sciencaj studoj kaj esploroj, sed pri la vivo de lia unua edzino Mileva Mariĉ oni tre malmulte scias. Nun la Esperanto-legantoj havas la bonegan eblecon ekscii detalojn pri la vivo kaj agado de unu rimarkinda neordinara virino – Mileva Mariĉ, kiu estis edzino de Alberto Ejnŝtejno kaj kiu estis kun li, kiam la granda sciencisto faris kaj aperigis siajn plej valorajn sciencajn verkojn.

La libro

En la ombro de Alberto Ejnŝtejno

de profesorino Desanka Đurić-Trbuhović estas tradukita en multajn lingvojn. En 1982 ĝi aperis en germana traduko en Zuriko; el la germana oni tradukis ĝin en la francan, kaj poste ĝi aperis en la angla kaj en la japana lingvoj.

Tre detale kaj profunde profesorino Desanka Đurić-Trbuhović priskribas la interesan kaj neordinaran vivon de Mileva Mariĉ. Mileva naskiĝis en Serbio kaj estis knabino "per viveca imago kaj sagaca observado de ĉiuj okazintaĵoj ĉirkaŭ si". Ŝi estis la plej saĝa kaj inteligenta lernantino "kvazaŭ ŝi mem jam ĉion sciis, kaj en la lernejo ŝi ĉion nur rememoris. Ŝi estis karakterize talenta por matematiko".

Post la gimnazio Mileva veturis al Zuriko por studi. Tiam la Zurika universitato estis la unua en la germana regiono, en kiu oni permesis al virinoj studi, kaj en ĝi studis mondfamaj virinoj, kiuj poste iĝis eminentaj sciencistinoj kiel Nadeĵda Suslova, Maria Hajmfegtlin, Maria Sklodowska kaj aliaj.

Post bona sukceso, kiun Mileva havis en la akceptoekzameno en Federala teknika altlernejo, en oktobro 1896 ŝi komencis studi matematikon kaj fizikon. Tie ŝi konatiĝis kun Alberto Ejnŝtejno. Verŝajne la matematiko proksimigis ilin. Ili ofte estis kune kaj ekamis unu la alian. Pri ili Desanka Đurić-Trbuhović skribas: "En Berno la feliĉo floris por ili ambaŭ. Mileva estis senfine sindonema al li kaj tute peneme laboris por li. Ŝi vidis kaj sentis lian grandan valoron kaj helpis lin por progresi por ne perdiĝi en sia propra suspekto".

En la tuta libro estas emfazita la sindonemo de Mileva Mariĉ al Ejnŝtejno. Ŝi estis la plej fervora lia apoganto kaj strebis ĉiuflanke helpi lin. Mileva neglektis siajn proprajn sciencajn esplorojn. Ŝi iĝis fidela edzino, diligenta dommastrino kaj sindona patrino al la filo Hans Alberto, kiu naskiĝis la 14an de majo 1904. Mileva forte influis sian edzon. "Sidante apud li dum tagoj kaj noktoj kaj laborante sampene, ŝi kreis ĉe li tiujn laborkutimojn, tiun diligentecon en la laboro, kiu dank' al Mileva, restis por li la tutan vivon".

Mileva Mariĉ forpasis la 4an de aŭgusto 1948. En la lastaj paĝoj de la libro la aŭtorino skribas: "Ŝi fordonis ĉion pri kio ŝi disponis, eĉ pli ol tion. La revoj de junaĝo ne realiĝis, la vivo sekvis alian vojon. Travivis ŝi grandan, kulminan amon, kiu valoris ŝiajn oferojn, ĉar ŝi helpis, ke realiĝu la altiĝo kaj gloro de la viro, kiun ŝi adoris".

Por verki tiun ĉi rimarkindan libron la aŭtorino faris signifajn esplorojn, kolektis multajn leterojn kaj dokumentojn. La Esperanta traduko de la libro estas brila.

En la ombro de Alberto Ejnŝtejno

estas libro alloga, kiel interesa kaj atentokapta romano pri la vivo de la modesta, sed neordinara talenta virino – Mileva Mariĉ.

Julian Modest

(el

La Balta Ondo

http://sezonoj.ru/2014/06/recenzo-38/)

Redaktoro: Niu Xueqin

--------------------------------------------------------------------------------

Lingvolernado per la reto
[2014-06-30]
http://esperanto.china.org.cn/2014-06/30/content_32811870.htm

Inter multaj aliaj aferoj, Interreto estas aparte taŭga por lernado, interalie de lingvoj. Hodiaŭ oni ne nepre devas iri al lingvokursoj aŭ aĉeti kostajn lernolibrojn: ebloj lerni lingvojn rete tre multiĝis en la lastaj jaroj. Mi prezentos kelkajn senpagajn retejojn.

Estus tro longe listigi ĉiujn retejojn por lerni unuopajn lingvojn, sed indas mencii la plurlingvajn retejojn http://www.deutsch.info por la germana kaj http://www.slovake.eu por la slovaka.

Tre populara estas Duolingo (https://www.duolingo.com/), kiu instruas ĉefe per tradukado. En ĉiu leciono, oni petas vin traduki frazojn al via lingvo aŭ al la cellingvo, aŭ skribi aŭdatajn frazojn. Ĉiu leciono enkondukas novajn vortojn aŭ novan gramatikaĵon. Duolingo estas foje kritikata pro tio, ke ĝi pli instruas traduki ol paroli kaj havas multajn strangajn frazojn, ĉefe komence ("La hundo manĝas abelon"), sed ĝi estas tre bona por lerni vortojn kaj bazojn de lingvo. Nuntempe ĝi ebligas lerni kelkajn lingvoj per la angla, kaj la anglan per kelkaj lingvoj, sed multaj kursoj estas preparataj, kaj kelkaj estas jam en uzebla testa versio (ekzemple la hispana per la franca, aŭ la germana per la rusa).

Potenciale utila retejo estas Vikilibroj (http://www.wikibooks.org/), fratprojekto de Vikipedio por krei liberajn lernolibrojn (ne nepre pri lingvoj). Kontrolu ĝin, verŝajne ekzistas en via lingvo lerniloj por lingvoj.

Havenda programo estas Anki (http://ankisrs.net/). Ĝi ebligas konservi informojn en sia memoro per sistemo de ripetataj demandoj kaj respondoj. Oni povas lerni ion ajn per ĝi (ekzemple historiajn datojn aŭ ĉefurbojn), sed ĝi estas aparte taŭga por lingvoj. Ekzistas multaj elŝuteblaj kartaroj: vi verŝajne trovos iun pri la lingvo, kiu interesas vin, sed se ne, vi povas facile krei propran kartaron. Anki estas disponebla por ĉiaj komputiloj kaj poŝtelefonoj. Retejo kun simila koncepto estas Memrise (http://www.memrise.com/), kiu enhavas multajn senpagajn kursojn pri lingvoj kaj aliaj temoj.

Sed la plej granda avantaĝo de la Interreto estas, ke vi povas ekzerciĝi kun aliaj homoj. Por praktiki skriban lingvon, mi rekomendas Lang-8 (http://lang-8.com/). La principo estas simpla: skribu tekston pri io ajn kaj denaskuloj korektos vin. Se vi korektas la tekston de alia uzanto, via teksto aperos pli alte en la listo de korektendaj tekstoj, kaj vi pli verŝajne ricevos korekton.

Por ekzerciĝi parole, unu el la plej bonaj retejoj estas italki (http://www.italki.com/). Eblas pagi por individuaj kursoj kun profesoro, sed eblas ankaŭ tute senpage serĉi uzantojn laŭ diversaj kriterioj kaj facile trovi partneron por lingva interŝanĝo per Skajpo.

Matthieu Desplantes

(el

La Balta Ondo

http://sezonoj.ru/2014/06/237ei/

)

Redaktoro: Niu Xueqin

--------------------------------------------------------------------------------

Nia trezoro: Antanas Poška
[2014-07-01]
http://esperanto.china.org.cn/2014-07/01/content_75427812.htm

La plej elstara litova vojaĝanto de la 20a jarcento estis la esperantisto Antanas Poška. Lia epopea vojaĝo al Hindio tra Eŭropo, Norda Afriko, efektiviĝis nur dank' al Esperanto. La pasio al sciado igis lin vojaĝanto, dank' al la kono de Esperanto li ĉie dece reprezentis Litovion. Per sia enhave riĉa vivo Antanas Poška pruvis la praktikan valoron de Esperanto kaj iĝis imitinda ekzemplo por la nuna generacio de esperantistoj.

Antanas Poška naskiĝis la 24an de marto 1903 en la nordlitova vilaĝo Gripkeliai (nuntempe en la distrikto Pasvalys). Same kiel multaj samvilaĝanoj li povus resti simpla terkulturisto. La vivon tamen antaŭdestinis la internacia lingvo!

En 1913, la apenaŭ dekjarulo Antanas ricevis la lernolibron de Esperanto

Tarptautinės kalbos vadovėlis

. Dum la ŝafpaŝtado li parkeris ĝin. Komenciĝis la Unua Mondmilito. Foje inspektanta germana ĝendarmo ekvidis ĉe la knabo la lernolibron kaj paroligis lin esperantlingve, donis al li adresojn de Berlinaj esperantistoj. De tiuj Antanas ricevis adresojn de esperantistoj en Kaŭno. Tiam ankaŭ aliaj samvilaĝanoj komencis lerni Esperanton. Ilin publike riproĉis la paroĥestro: "la lingvon elpensis judo, kaj al romkatolikoj ne decas lerni ĝin!". La juna Antanas tuj oponis: "Diru, kiun naciecon havis Jesuo!"

En 1921 Antanas Poška translokiĝis al Kaŭno. Ĉi tie li laboris kaj frekventis vesperan gimnazion, vizitis kunvenojn de esperantistoj. La elstara litova esperantisto Adomas Jakštas-Dambrauskas (konata kiel Dombrovski) proponis al la 19-jara gimnaziano iri al Veisiejai por registri rememorojn de lokuloj pri Lazaro Zamenhof. La venigitan materialon Dambrauskas publikigis. Ho ve, en la rememorojn enŝteliĝis kronologiaj kaj aliaj eraroj, kiujn poste korektis aŭtoritataj biografoj de Zamenhof.

La unua Esperanto-kongreso de Poška, la 15a Universala Kongreso en Nurenbergo (Germanio), tre impresis lin. Tie li konatiĝis kun la gefiloj de Ludoviko Zamenhof – Adamo (iam loĝinta en Kaŭno) kaj Lidija. Baldaŭ Poška iĝis ne nur uzanto kaj propagandanto de Esperanto, sed ankaŭ diskoniganto de Litovio. Unue, per radio. Kiam la 12an de junio 1926 en Kaŭno ekfunkciis unu el la plej potencaj Eŭropaj radio-stacioj, la unuajn aŭskultantojn gratulis en Esperanto Antanas Poška, kiu fariĝis gvidanto de la regula Esperanto-programo

Nia anguleto

.

Foje, de sveda radioaŭskultanto venis demando pri parenceco inter la litova kaj hinda lingvoj. Antanas Poška, medicina studento, decidiĝis esplori la demandon mem kaj veturi al Hindio. Al li, la ĉefdelegito, UEA rekomendis laŭvoje prelegi pri Litovio kaj Esperanto. Tiel en aŭtuno 1929 komenciĝis lia motorcikla grandvojaĝo tra Germanio, Ĉeĥio, Aŭstrio, Hungario, Jugoslavio, Bulgario kaj Grekio. De Egiptio kaj Palestino al Irako kaj Irano. En Irano li grave ekmalsanis kaj perdis sian motorciklon. Tehranaj esperantistoj kaj bahaanoj preskaŭ dum duona jaro zorgis pri lia sanstato. Fine, li atingis Bombajon, estis loĝigita en bahaa centro kaj ekstudis antropologion en la Bombaja universitato.

Dum sia kvarjara estado en Hindio Poška kiel antropologo partoprenis sciencajn ekspediciojn. Li interesiĝis pri ĉiutaga vivo de lokuloj, pri la landa kultura heredo. Samkiel en Eŭropaj, ankaŭ en Aziaj landoj Poška en Esperanto prelegis pri Litovio. En Bombajo kaj Kolkato li Ĉe-metode instruis Esperanton kaj tiel kontribuis al la starigo de la Esperanto-movado en Hindio.

La plej malfacila etapo de la vojaĝo estis la reveno tra Turkio. Tie oni suspektis lin esti angla spiono. Lin oni arestis, katenis kaj ligite al ĉevalo pelis tra la lando ĝis la Bulgara landlimo… Mi memoras la vortojn de Antanas Poška: "Plani vojaĝon estas ĝojo. Plenumi la vojaĝon estas bagno. Rememori la vojaĝon estas kompenso por ĉio. La vivo estas vojaĝo".

Nur en 1937, post la okjara migrado, Poška revenis en Litovion. En la sama jaro li iĝis prezidanto de la Litova Esperanto-Asocio, reelektita en 1939. Sed komenciĝis la Dua Mondmilito, vastiĝis nazia persekutado de la judoj. La nobla Poška entreprenis klopodojn por savi familianojn de Zamenhof per prezento de litova civitaneco al ili. Kelkajn judojn li sukcesis savi de la persekuto. Unu el la savitoj estis aktiva Vilna esperantisto Akiv Gerŝater.

Antaŭ la milito en junio 1940 Litovio estis aligita al Sovetunio; komence de julio estis likviditaj ĉiuj nekomunistaj organizaĵoj, ankaŭ la Litova Esperanto-Asocio… Fine de 1944 la sovetia reĝimo revenis. En junio 1945 Antanas Poška kiel "angla spiono" kaj "naciisto" estis arestita kaj ekzilita al Komio, kaj post tri jaroj – al la norda Kazaĥio. Tie, kvankam ekzilito, li povis plenumi arkeologian kaj antropologan laboron. En 1958 li estis rehabilitita kaj post unu jaro revenis en Litovion. En 1964 Antanas Poška estis elektita prezidanto de la Vilna Esperanto-klubo. Ĝis sia vivofino li restis vojaĝanto (Kaŭkazo, Moldovio, Kirgizio, Ĉeĥoslovakio) kaj aktiva esperantisto.

Antanas Poška rakontis:

La vivo ne dorlotis min. Ĉio estis atingita per obstino, laboro kaj celkonscio. Ĝi estis plena de strebo, lukto ne nur por kono, sed ankaŭ por pano <...>. Lerninte la internacian lingvon Esperanto mi havis amikojn en la tuta mondo. Ili estis de diversaj rasoj, religioj, nacioj kaj landoj, sed ĉiuj ili estis homoj – deziris vivi, ĝoji, krei, amikiĝi.

Pri sia epopea vojaĝo Antanas Poška ekverkis libroserion

De la Balta Maro ĝis Bengalio

. Antaŭ la Dua Mondmilito estis eldonitaj du volumoj. Post la restarigo de la sendependeco de Litovio estis eldonitaj pliaj volumoj de la iama soveta politika prizonulo. La oka, la lasta, aperis en 2012. La alloge priskribitaj jam malaperintaj etnografiaĵoj, sociaj kaj politikaj fenomenoj ankaŭ nun interesas scivolajn legantojn kaj diversajn fakulojn.

En 1979 Poška ekverkis en Esperanto vojaĝlibron

Ni ĉiuj estas fratoj

. Fragmentojn el ĝi en 1993 publikigis la revuo

Litova Stelo

. Iam ĝi aperos plene kaj diskonigos la vojaĝanton, ĵurnaliston kaj esperantiston Antanas Poška.

Poška mortis la 16an de oktobro 1992. Post la adiaŭo en la salono de la Litova Verkista Asocio, okazis la lasta vojaĝo de Antanas Poška – al la Vilna tombejo Antakalnis... Tamen malgraŭ la forvojaĝo li restas vivi inter ni!

Vytautas Šilas

(el

La Balta Ondo

http://sezonoj.ru/2014/06/trezoro-2/

)

Redaktoro: Niu Xueqin

--------------------------------------------------------------------------------

Ekspozicio pri Esperanto en la Insulo de la Rozoj
[2014-07-28]
http://esperanto.china.org.cn/2014-07/28/content_33073221.htm

La Insulo de la Rozoj kaj ĝia ambasadoro sur akvo-skioj.

La "Libera Teritorio de la Insulo de la Rozoj" estis la unua, kaj ĝis nun la sola, sendependa Ŝtato en la mondo, en kiu Esperanto estis la oficiala lingvo. Ĝi estis artefarita insulo konstruita de la itala inĝeniero Giorgio Rosa (lia familia nomo signifas "Rozon") dum la sesdekaj jaroj en la Adria maro inter Italio kaj Jugoslavio, je 500 metroj for de la italiaj teritoriaj akvoj. Laŭ la inĝeniera vidpunkto la konstruplano de la insulo estis tute avangarda, kaj ankoraŭ nun ĝi estas studata ĉe la universitatoj tra la mondo pro ĝiaj elstaraj kvalitoj kaj geniaj solvoj. Sur la platformo estis aranĝita poŝtoficejo kun poŝtmarkoj en Esperanto kun la simbolo de la tri rozoj, kiuj estis efektive uzataj por internacia korespondado. Trinkejo estis realigita por la loĝantoj kaj la eblaj turistoj. Ankaŭ la statuto de la insulo estis verkita en Esperanto, kaj la internacia lingvo estis elektita pro ĝia idealo de paco kaj libera komunikado inter la popoloj.

Originaj poŝtmarkoj de la insulo.

La rezulto de la revo pri sendependa Esperanta Ŝtato bedaŭrinde povis vivi nur 55 tagojn, ĉar la itala registaro decidis ke ĝi devis esti detruota. Italaj militistoj okupis kaj pene detruis tiun bonege konstruitan platformon de la fino de 1968. La lastaj poŝtmarkoj presitaj por la insulo montras tiun detruadon kun la latina frazo "Hostium rabies diruit opus non ideam", kiu signifas en esperanto "La perforto de la malamiko povas detrui la laboron, sed ne la ideon".

La direktoro de la muzeo kaj la instruistino de Esperanto.

En la sesdekaj jaroj la fotisto de la fama itala reĝisoro Federico Fellini donis al ni gravan ateston pri tiu sperto per siaj fotoj. Sed dum jardekoj la historio de la Insulo de la Rozoj falis en forgeson. Nur en la lastaj jaroj dokumentigaj filmoj, libroj, filatelaj artikoloj kaj bildstrioj helpis nin ĝuste rememori tiun gravan utopion pri libereco kaj amo inter la popoloj pere de Esperanto.

La Esperanta statuto de la Insulo de la Rozoj.

La 26an de Julio 2014 okazis en la urbeto Berceto, sur la montaro ĉe Parma en norda Italio, la inaŭguro de granda ekspozicio pri la Insulo de la Rozoj, je la titolo de " L’isola che non c’è " (en Esperanto "La insulo kiu ne estas"). Dumsomere la italaj montaraj urbetoj estas plenplenaj je gastoj kiuj fuĝas el la varmego de la ebenaĵoj. Do Berceto estas tre bona loko por sciigi al la publiko ke iam ekzistis tiu-ĉi fascina insulo kaj samtempe disvastigi Esperanton. Fakte elementa kurso de Esperanto estas antaŭvidita kadre de la ekspozicio. Ni devas danki al la direktoro de la muzeo Pier Maria Rossi de Berceto, D-ro Giuseppe Bigliardi, pro lia pasia rekonstruo de la eventoj de tiu historio en tre detala kaj dokumentita formo, kiu samtempe certe allogas vastan publikon. La ekspozicio daŭros ĝis la 24a de aŭgusto kaj ĝi produktis bonkvalitan dulingvan katalogon de 130 paĝoj en Esperanto kaj en la itala. Dum la unua tago de la ekspozicio eblis ricevi oficialan poŝtan stampon, kiu estas certe bonvena al la multaj filatelistoj. La muzeo esperas havi kontaktojn kun ĉinaj gesamideanoj por povi organizi en la estonto similajn ekspoziciojn pri la ĉina kulturo.

Alessandra Madella

Profesia Artkolegio de Kunming

--------------------------------------------------------------------------------

Rondo Verdulo
[2014-08-11]
http://esperanto.china.org.cn/2014-08/11/content_33203760.htm

"Rondo Verdulo" estas Esperanto-rondo, kiu estas fondita de Seula Esperanto-Kulturcentro en 2013 por pliprofundigi nian amikecon edukocele kaj utiligocele pere de Esperanto. Ĝiaj membroj estas esperantistoj, kiuj plene regas la "Ducent Frazojn", kiuj troviĝas en la "Baza Lernolibro de Esperanto" verkita de LEE Jungkee, prez. de SEK. Por la rondo li okazigis kvar invitprelegojn el eksterlandoj.

1) La 1-a Rondo Verdulo (2013.10.28.): S-ro Yamasita Tosihiro (Belmonto) el Japanio prelegis pri "Ĝermaj etapoj de japana E-movado".

2) La 2-a Rondo Verdulo (2014.1.16.): D-ro Gabor Markus el Hungario prelegis pri "Kiel Esperanto riĉigis mian vivon?" kaj "Kiel mastri nian vivon?"

3) La 3-a Rondo Verdulo (2014.4.23.): S-ino Huĝimoto Hideko el Japanio prelegis pri "Prezentado de japana te-ceremonio".

4) La 4-a Rondo Verdulo (2014.5.26.): S-ino Ilia Dewi (prez. de Indonezia E-Asocio) prelegis pri Indonezio kaj Esperanto-movado de la lando.

Redaktoro: Chen Ji

--------------------------------------------------------------------------------

La misia vojaĝo en Koreio
[2014-08-11]
http://esperanto.china.org.cn/2014-08/11/content_33204385.htm

Ilia Dewi / prez. de Indonezia E-Asocio

Vojaĝo al Koreio

Inter la 22a ĝis la 31a de majo, mi vojaĝis en Koreio. Tio estis mia unua vojaĝo planita lastjare. Kial Koreio? Ĉar ĉiuj aferoj rilataj de tiu lando estas tre famaj en mia lando, Indonezio: manĝaĵo, kulturo, turismo, dramo ktp. Pro tio mi pli interesiĝis pri Koreio. Alia kialo estas, ke mi ŝatus viziti koreajn E-amikojn, kiujn mi ekkonis, kiam skajpe mi ĉeestis en la kurso de Seula Esperanto-Kulturcentro (SEK) kaj paroligis la kursanojn en Esperanto. Kombinite de planita itinero de s-ro LEE Jungkee, prez. de SEK, kaj mia propra agado, mi agrable pasigis mian tempon en la ĉefurbo Seulo kaj aliaj apudaj urboj. Mi ĝuis la 8 tagojn en Koreio kun afablaj kaj helpemaj esperantistoj.

En la universitato Kyunghee

La unua helpema samideano estis Minmin(MIN Hyeonkyeong), ĝenerala sekr. de Korea Esperanto-Asocio (KEA). Matene en la 23a de majo ŝi trankvile atendis min ĉe Incheon-flughaveno kaj unuavide mi rimarkis kaj salutis ŝin pro la verda flago ĉe ŝia mano. Ŝi bonvenigis min kaj ni kune veturis al Seulo tuj post la aĉeto de trajnbileto. Dum la veturado de ĉ. 1.5 horoj mi sentis min iom dormema pro la sendormo dum la flugado. Atinginte la urban centron, mi ĝojis rigardi la ĉirkaŭaĵon dirante “Mi alvenis al Seulo!”. Minmin gvidis min unue al la malnova pordego de la palaco Deoksugung, kiu staras harmonie kun modernaj konstruaĵoj.

Antaŭĝi, mi spektis la unikan ceremonion por deŝanĝo de gardistoj. Tie mi renkontis s-inon LI Hyon-suk, vicperz. de KEA, kaj kune manĝis la tradician manĝaĵon Chueotang. Ŝi akompanis min en la palaco, ĉar Minmin devis iri al KEA-oficejo. Jam estis la 1-a horo ptm. Ni devis rapide iri al la loko, kie s-ro LEE Jungkee atendas min. Per buso ni finfine ĝustatempe alvenis al tiu loko kaj kun li direktiĝis al la universitato Kyunghee en Seulo, en kiu li havas regulan E-kurson. Mi persone antaŭĝojis renkontiĝi kaj konatiĝi kun la studentoj, pro tio la laceco ĉe mi nature malaperis. Ĉirkaŭ 50 studentoj ĉeestis en la kurso. Mia tasko estis paroligi ilin en Esperanto kaj doni la motivon plu lerni la lingvon al ili, kiuj eklernis ĝin antaŭ 3 monatoj. Ili kuraĝe ĵetis diversajn mallongajn demandojn pri Indonezio kaj atente aŭskultis miajn respondojn. Ankaŭ mi havis ŝancon aŭskulti iliajn respondojn kontraŭ miaj demandoj. Ŝajnis, ke la tempo flugis tre rapide pro la amika kaj agrabla konversacio inter mi kaj ili. Mi adiaŭis la kursanojn en ilia granda aplaŭdo.

Mi faris la paroligan agadon ankaŭ en du aliaj universitatoj: Kyunghee Universitato en Suwon en la 27a kaj Wonkwang Universitato en Iksan en la 29a. La kursanoj de la tri universitatoj en Seulo, Suwon kaj Iksan estis entute 130 gestudentoj.

Antaŭ ol iri al Anima(KIM Okjeong), ĉe kiu mi gastos dum la restado en Koreio, mi ĝuis vespermanĝon en la universitato kun s-ro LEE Jungkee. Trajne mi atingis la stacidomon, kie Anima jam atendas min. Unuafoje mi renkontis ŝin, kun kiu mi iam interparolis skajpe kaj tuj povis amikiĝi pro ŝiaj afableco kaj helpemo.

Kun samideanoj al bela naturo

Post la bona nokto-ripozo, mi havis pli da energio por akcepti mian duan tagon en Seulo kaj realigi la amuzan semajnfinon, kiun planis Anima. Kun Suno(KIM Seonwook) kaj Dumina(MIN okkyeong) mi matene ekveturis per aŭto al la monto Ĝirisan, kiu estas fama kun sia bela pejzaĝo kaj freŝa aero. Tio estis sufiĉe longa vojaĝo. Ĉ. 5 horojn mi estis surstrate kaj tagmeze atingis la belan vilaon de Anima, ĉirkaŭitan de la montaro. Unue mi malfermis la okulojn kaj profunde enspiris la freŝan aeron. Iom post iom la bona sento okupis la korpon kaj la menson. Hmm... tiom trankvila mi sentis min. Mi tre ĝojis pasigi la amikan tempon kun la ĉarmaj samideanoj, ĝuante fragojn ĉe korto de la vilao kaj la promenadon sur la monto Ĝirisan. Tiun vesperon ni volis gustumi bovaĵon kuiritan sur brulaj lignokarboj ankaŭ kun Eltena(GIM Inhye), kiu venos de la urbo Busan por ĉeesti en la festo. Ni ĝuis la tre bongustan mangaĵon kaj amuzan babiladon rigardante belajn steletojn sur la ĉielo. Kiel bela estis la nokto!

En dimanĉo posttagemezesur la revena vojo al Seulo mi vizitis malnovan tradician vilaĝon, en kiu ankoraŭ oni loĝas tradicie, kaj havis korean tradician manĝadon. Finfine mi iom post iom kutimiĝis al la ĉefmanĝaĵo kimĉio, kies guston antaŭe mi ne ŝatis. Poste mi adiaŭis Eltena ĉe bus-stacio, kaj direktiĝis al la domo de Anima en Seulo. Pri Eltena mi persone havas bonan impreson pro nia preskaŭ samaĝa pensmaniero kaj ŝia bonkonduto.

En elementa kaj meza lernejoj en Seulo

En la 28a, mi vizitis Bongwon mezlernejon, kion Sonorilo(PARK Jongsun) kiel ĝia instruisto okazigis por siaj klasanoj. La lernantoj akceptis min per la afiŝo, kiun ili mem faris per desegnaĵo kaj informo pri Indonezio. Kun granda ĝojo de iliaj entuziasmoj mi prezentis pri mia lando Indonezio al ili. Bedaŭrinde ili ne lernas Esperanton kiel regulan lecionon, tial tradukisto estis bezonata. Mi ankaŭ montris tradician dancon de Indonezio kaj gvidis ilin kanti indonezian kanton. Post la duhora prelego, mi havis grandan aplaŭdon de ĉiuj kaj memorfoton kun ili.

En la 30a, mi estis invitita de Brila (OH Soonmo, vicprez. de KEA) en Suseong elementlernejo, akompanite de KIM Onnuri (Onia, prez. de Korea E-Junularo). En la lernejo mi ankaŭ spertis mirindan tempon. Mi prelegis pri historio, kulturo kaj demografio de mia lando, por ke la gelernantoj povu havi pli da ideo kaj impreso pri Indonezio. Ĉirkaŭ 14 gelernantoj atente aŭskultis mian mallongan prezenton, kiun Onia interpretis en la korean. En la lasta paŝo, ili ĵetis demandojn al mi kaj mi ĝoje respondis. Fine ni kune fotiĝis por memoraĵo.

Kun helpemaj samideanoj

Dum mia restado en Koreio, mi preskaŭ ne estis sola. Ĉiuj samideanoj volonte helpis kaj prizorgis mian agadon. Dank’ al ili mi vere feliĉis dum la vojaĝo bone aranĝita. Mi havis ŝancon viziti SEK-n, kiu jam sukcese naskis multajn esperantistojn sub la gvido de la prez. LEE Jungkee, kaj gvidate de Elstara (BAK Suhyeon, estro de Seul-filio) viziti la turon sur la monto Namsan, kiu staras centre de Seulo. Sur la alteco mi povis trarigardi la ĉefurbon. Vespere mi ĉeestis en la kunveno de KEA, kaj konatiĝis kun pli da samideanoj kaj havis amikan interparoladon.

En la korea kostumo Hanbok

En la 26a, la ĉarma amikino Lumluna (JON Soyeon) akompanis min viziti la palacon Gyeongbokgung kaj la nacian muzeon en ĝi. En la palaco mi sentis la tradician etoson de la dinastio Joseon, en kiu la korea alfabeto Hangulo kaj ĝia skribsistemo Hunminjeongeum estis kreitaj. Post tio mi marŝis al la placo antaŭ la palaco kaj havis ŝancon sperti korean tradician kostumon eĉ senpage. Momente mi ĝuis mian elegantan aspekton kiel koreino. Vespere mi partoprenis en la 4a invitprelego de Rondo Verdulo de SEK, en kiu 13 samideanoj kunsidis. La temo estis pri Indonezio kaj E-movado de la lando. Fine de la prelego mi fiere ricevis la atestilon de Rondo Verdulo, kiu estas honore donita al tiuj, kiuj tralegis ‘La 200 bonaj frazoj’-n.

Ankaŭ Akva (LEE Judae) kaj Pasia (HWANG Sine) helpis min volonte gvidante min al merkato por mia aĉetado por la donaco al miaj familianoj kaj amikoj.

Adiaŭa vespero

Jam proksimiĝis la adiaŭa tempo. Por mi kunvenis ok samideanoj en restoracio apud SEK. Kun vespermanĝo ni interparolis pri diversaj temoj. S-ro LEE Jungkee petis min pri mia impreso dum la vizito. Mi diris: kvankam mi nun adiaŭas vin, tamen mi certas rerenkontiĝi kun vi, kaj preferas diri ‘ĝis revido!’ dezirante baldaŭan renkontiĝon.

En la 4-a invitprelego de Rondo Verdulo

Kun samideanoj en KEA-oficejo

Tiel mi tre ĝoje pasigis la belajn tagojn kaj plenumis la mision por prezenti Indonezion, sperti Esperantujon de Koreio kaj eltrovi la vojon al verdaj familianoj. Mi pensas, ke la vojaĝo estis tute sukcesa pro la grandaj helpo kaj zorgo de karaj samideanoj en Koreio. Do kun neforgeseblaj memoroj mi estas tre dankema al tiuj, kiuj akceptis min samideane.

Koran dankon el Indonezio!

--------------------------------------------------------------------------------

Indonezia Esperanto-Asocio
[2014-08-29]
http://esperanto.china.org.cn/2014-08/29/content_33367106.htm

Indonezia Esperanto-Asocio

Adreso: p/a Wisma Sarinah, lantai 1, Jl. Majapahit No.8, 10160 Jakarta Pusat, tel.h.: 21 8111773387

(el uea.org)

Redaktoro: Xie Ruifeng

--------------------------------------------------------------------------------

Itala Esperanto-Federacio (IEF)
[2014-08-29]
http://esperanto.china.org.cn/2014-08/29/content_33367248.htm

Itala Esperanto-Federacio (IEF)

Fondita en 1910, aliĝis al UEA en 1934.

Prezidanto: Aldo Grassini

Membroj: 910

Organo: L`Esperanto (9 n-roj). Red. adreso: Pierluigi Cinquantini, via Dante 2, IT-01010 Blera (VT)

Libroservo: p/a IEF

Adreso: Via Villoresi 38, 20143 Milano, t.of.: 02 581 008 57, fakso 02 367 407 11, feisegreteria@esperanto.it

Retejo: http://www.esperanto.it

Esperanto-Oficejoj

Internacia Katolika Unuiĝo E-ista

Adreso: Via di Porta Fabbrica 15, 00165 Roma, t.of.: +fakso: 06 39 63 81 29, ikue@ikue.org

Itala Esperanto-Federacio (IEF)

Adreso: Via Villoresi 38, 20143 Milano, t.of.: 02 581 008 57, fakso 02 367 407 11, feisegreteria@esperanto.it

(el uea.org)

Redaktoro: Xie Ruifeng

--------------------------------------------------------------------------------

Irana Esperanto-Asocio
[2014-08-29]
http://esperanto.china.org.cn/2014-08/29/content_33367249.htm

Irana Esperanto-Asocio

Prezidanto: D-ro Keyhan Sayadpour

Membroj: 49

Adreso: No: 5, K: Alizade, Kh: Khagani,, Enqelab, 1571914351 Tehran, t.of.: (98 21) 88 34 89 29, info@espero.ir

Retejo: http://www.espero.ir

Esperanto-Oficejo

Irana Esperanto-Asocio

Adreso: No: 5, K: Alizade, Kh: Khagani,, Darvaze Dowlat, 1571914351 Tehran

(el uea.org)

Redaktoro: Xie Ruifeng

--------------------------------------------------------------------------------

Esperanto-Asocio de Irlando
[2014-08-29]
http://esperanto.china.org.cn/2014-08/29/content_33367250.htm

Esperanto-Asocio de Irlando

Fondita en 1970, aliĝis al UEA en 1970.

Prezidanto: Lorcán MacMeanmain

Membroj: 63

Organo: Nova Irlanda Esperantisto (4 n-roj). Red. adreso: p/a EAI

Libroservo: p/a EAI

Adreso: p/a s-ino J. Davies, 9 Templeogue Wood, Templeogue, Dublin 6W, noviresp@eircom.net

Retejo: http://esperanto.ie

(el uea.org)

Redaktoro: Xie Ruifeng

--------------------------------------------------------------------------------

Islanda Esperanto-Asocio
[2014-08-29]
http://esperanto.china.org.cn/2014-08/29/content_33367251.htm

Islanda Esperanto-Asocio

Fondita en 1950, aliĝis al UEA en 1975.

Prezidanto: Hannes Högni Vilhjálmsson

Membroj: 50

Organo: La velo (neregula)

Adreso: Pósthólf 1081, 121 Reykjavík, esperanto@isl.is

Retejo: http://www.esperanto.is

(el uea.org)

Redaktoro: Xie Ruifeng

--------------------------------------------------------------------------------

Esperanto-Ligo en Israelo
[2014-08-29]
http://esperanto.china.org.cn/2014-08/29/content_33367252.htm

Esperanto-Ligo en Israelo

Fondita en 1949, aliĝis al UEA en 1961.

Prezidanto: Prof. Amri Wandel

Membroj: 160

Organo: Israela Esperantisto (2 n-roj). Red. adreso: Doron Modan, 2/24 Turĉin str., IL-56361 Jehud

Libroservo: s-ino Matilda Landaŭ, 42 Nordaŭ-bvd., IL-62597 Tel-Aviv; (03) 546 5649

Adreso: P.O.K. 22041, 6122001 Tel-Aviv, t.of.: (03) 865 688, eli@esperanto.org.il

Retejo: http://www.esperanto.org.il

(el uea.org)

Redaktoro: Xie Ruifeng

--------------------------------------------------------------------------------

Aperis amuza, ilustrita libro: Vojaĝo de Onia _ Eŭropa
[2014-09-02]
http://esperanto.china.org.cn/2014-09/02/content_33407418.htm

La libro

Vojaĝo de Onia _ Eŭropa

Korea studentino

pri arto, kiu ĵus ekparolis Esperanton, partoprenis en la 98-a UK en Islando kaj poste vojaĝis tra Eŭropo pere de Esperanto. Ĉi tiu libro priskribas ŝiajn travivaĵojn dum la vojaĝo, kiu daŭris 80 tagojn.

Ŝi ne nur malkovris diversajn facetojn de la eŭropaj kulturo sed ankaŭ tiujn de Esperanto, kaj nun tiuj spertoj renaskiĝis kiel kolekto da mallongaj skribaĵoj, kiujn akompanas ankaŭ desegnaĵoj faritaj de la aŭtorino mem.

Dum la tuta vojaĝo esperantistoj ĉiam ŝin gvidis kaj gastigis. Do Esperanto ebligis ĉi tiun vojaĝon. La libro

Vojaĝo de Onia_ Eŭropa

elokvente pruvas tion.

Ankaŭ komencantoj povas legi la libron facile.

Espereble tiun ĉi eŭropan version sekvu pliaj pri vojaĝoj en Azio, Afriko kaj Amerikoj.

50 procentoj da vend-enspezo de tiu ĉi libro estos uzataj por la Esperanto-movado en Afriko.

********************************************

Vojaĝo de Onia _ Eŭropa

-Verkita kaj ilustrita de: KIM Onnuri (Onia)

-Eldonita de: Korea Esperanto-Asocio, Seulo, 2014.

-Formato: 120p. 150cm x 210cm.

-Prezo: 7 eŭroj, 10 usonaj dolaroj aŭ 58 juanoj

-Mendebla ĉe KEA (kea@esperanto.or.kr).

Redaktoro: USUI Hiroyuki

--------------------------------------------------------------------------------

Nia trezoro: Zenon Klemensiewicz
[2014-09-09]
http://esperanto.china.org.cn/2014-09/09/content_33461955.htm

"Profesoro Zenon Klemensiewicz inter 51 viktimoj de aviadila katastrofo!" – informis la unua paĝo de la ĵurnalo

Trybuna Ludu

la 3an de aprilo 1969. Mi tiam estis ĵurnalisto de la studenta semajnrevuo

Itd

. Kelkajn semajnojn pli frue mi vizitis Krakovon, por raporti pri instruado de Esperanto en la Jagelona Universitato.

Zenon Klemensiewicz (1891–1969) dum multaj jaroj estis elstara profesoro en tiu prestiĝa altlernejo, kaj danke al li Esperanto estis tie regula studobjekto. Instruis ĝin Mieczysław Sygnarski. Li estis amiko de la profesoro kaj invitis lin ĉeesti la lecionon, pri kiu mi intencis raporti. Mi trafis tiam unikan okazon paroli en Esperanto kun prof. Klemensiewicz antaŭ studentoj. Verŝajne li deziris demonstri al ili la praktikan funkciadon de la lingvo. Poste li mallonge prelegis kaj finis per jena sentenco: "Esperanto estas frukto de la pola kulturo".

Tiu "pola kulturo" estis memkomprenebla kiel la "eŭropa kulturo". Tamen tiam "forte staris muroj", kiuj per kontraŭstaraj ideologioj dividis la popolojn de la malnova kontinento, kaj ne estis facile aludi ĝian kulturan identecon. Ni, aktivuloj de Pola Esperanto-Junularo, entuziasme ekspluatis la aksiomon de la eminenta lingvisto en nia poresperanta propagando.

Prof. Klemensiewicz multfoje uzis sian aŭtoritaton por pledi pri Esperanto. Liaj argumentoj estis troveblaj en diversaj publikaĵoj.

Certe la lingvistika klopodo de d-ro Zamenhof estis sendube granda kaj fruktodona, kion jam agnoskis interalie la plej eminenta pola lingvosciencisto prof. d-ro Jan Ignacy Baudouin de Courtenay. En la kadro de mia scienca kompetenteco mi povas esprimi mian opinion pri la lingvistika aspekto de tiu ĉi lingvo internacia. Certe ĝi havas gravegan signifon, ĉar Esperanto estas antaŭ ĉio kreitaĵo de prudenta lingvistika produktado. Esperanto baziĝas sur gramatikaj kaj vortaj fundamentoj de la hindeŭropaj lingvoj, kiujn uzas multaj milionoj da homoj. El la gramatika sistemo de tiuj ĉi diversaj lingvoj la kreinto de Esperanto, polo – d-ro Zamenhof, elektis lerte tion, kio estas komuna por ili – sed la plej simpla, kaj subigis tion al senescepta regularo. Ne tro multa provizo da parolsonoj enestanta en la fonologia sistemo de Esperanto, troviĝas en tre multaj naturaj lingvoj. Pro tio ilia prononcado ne kaŭzas malfacilaĵojn. Sed kredeble la plej egan faciligon ni trovas en la lernado de la vorttrezoro, dank' al la du principoj de ĝia konstruo: la disvolvita sistemo de la uzado de la sufiksoj kaj prefiksoj. La semantikaj kategorioj, fiksitaj de ili, ampleksas principe ĉiujn pli gravajn fakojn, klasojn kaj kategoriojn de ekkono.

(Laŭ W. Włodarczyk, p. 46-47)

La supra citaĵo estas nur fragmenta ekzemplo de la ĝenerale pozitiva pritakso de Esperanto fare de prof. Klemensiewicz. Li ne nur teoriumis pri la Zamenhofa lingvo, sed ankaŭ ĝin praktikis.

La komenco de mia interesiĝo pri la Esperantaj lingvo kaj organizaĵoj – se mi bone memoras – atingas la gimnazian periodon en Nowy Sącz, kiam mi havis 14-15 jarojn. Kelkaj miaj kolegoj arde ekfervoriĝis pri Esperanto, dum multaj horoj ni kune interparolis en tiu ĉi lingvo kaj samkiel plimulto de la esperantistoj ni korespondis kun la tuta mondo.

(Samloke, p. 48-49)

En 1909 Zenon Klemensiewicz ekstudis en la Jagelona Universitato en Krakovo kaj aliĝis al grupo de studentoj-esperantistoj. La protektanto de ilia rondo estis prof. Odo Bujwid, fama esperantisto. Ankoraŭ kiel studento Klemensiewicz debutis en la Esperanta literaturo per sia traduko de la novelo

Sur Olimpo

de Henryk Sienkiewicz.

Poste lia scienca laboro bremsis lian aktivan okupiĝon pri Esperanto, sed ankoraŭ en 1964 li diris: "De tempo al tempo mi havas kontakton kun esperantistoj, unuavice kun la Krakova filio de Pola Esperanto-Asocio".

Li estis honora membro de PEA. Tiutempe ankaŭ ne malaperis de lia horizonto la Lingvo Internacia. "Mi komprenas, ke devas kreiĝadi novaj vortoj por novaj signifaĵoj, novaj konceptoj, nomoj de objektoj. Sed ne ŝajnas al mi ĝusta la enkondukado de novaj vortoj en Esperanton, anstataŭantaj la ĝisnunajn, precipe kiam ili rompas la regulojn de la tradicia esperanta vortfarado. Oni devas treege lerte gardi la evoluon de Esperanto, kiel lingvo, por unuflanke ne stagnadi, kio kontraŭstaras al la vivo, kaj aliflanke per troa liberalismo ne alkonduki al riĉeco, kiu fariĝas embarasa kaj rezulte povas grave difekti unu el fundamentaj principoj kaj avantaĝoj de la lingvo internacia Esperanto, t. e. ĝian simplecon kaj unusignifecon de la vortkreaj strukturoj". (Samloke, p. 48)

Zenon Klemensiewicz impresis min kiel tipa ekzemplo de modesta saĝulo. Fakte li enskribiĝis en la polan lingvistikon kiel unu el ĝiaj plej eminentaj aŭtoritatoj. Longa estas listo de liaj sciencaj verkoj. Oni kalkulis sescenton da diversspecaj publikaĵoj. Granda parto da ili koncernas sintakson de la pola lingvo. Alia grava kampo de liaj esploroj estis la historio de la pola lingvo. La procedon de ĝia evoluo li priskribis ekde la plej malnova tempo ĝis la aktuala stato. Krome li okupiĝis pri la lingvo de arto kaj pri didaktiko de la gepatra parolo. Prof. Klemensiewicz estis ankaŭ populariganto de la lingvoscienco kaj aktivis en multaj organizaĵoj. Li estis longjara efektiva membro de la Pollanda Akademio de Sciencoj kaj dum kelka tempo ĝia vicprezidanto. Li estris la Instituton de Lingvoscienco ĉe la Akademio de Sciencoj kaj membris en la redakta komitato de vortaro de la pola lingvo.

Ĉio ĉi estas nur parto de la senlaca aktivado de prof. Klemensiewicz. La lasta el liaj sciencaj agoj estis esplorado de gazetara lingvo. Lia elstara disĉiplo fariĝis Irena Tetelewska, kies publikaĵojn mi uzis, studante la ĵurnalismon en Varsovia Universitato. Ĝuste kune kun ŝi prof. Zenon Klemensiewicz estis revenanta el Varsovio al Krakovo la fatalan tagon. La aviadilo pro nekomprenebla kialo ne surteriĝis en Krakovo, sed daŭrigis flugi suden kaj proksime al la ĉeĥoslovakia limo ĝi falis teren. Ĉiuj pasaĝeroj pereis. La kaŭzoj de la katastrofo neniam estis klarigitaj. Normala afero tiutempe.

Roman Dobrzyński

Bibliografio

Golec, Józef. Słownik biograficzny esperantystów polskich. Cieszyn, 2010.

Klemensiewicz, Zenon.

Esperanto w oświetleniu lingwistycznym

. Warszawa, 1959.

Włodarczyk, Walerian.

Esperanto? Eldiroj de eminentaj polaj intelektuloj

. Warszawa, 1964.

(el

La Balta Ondo

http://sezonoj.ru/2014/09/klemensiewicz/)

Redaktoro: Niu Xueqin

--------------------------------------------------------------------------------

Fettes: "Tro frue diskuti elekton de direktoro"
[2014-09-10]
http://esperanto.china.org.cn/2014-09/10/content_33472123.htm

En diversaj forumoj jam komenciĝis detalaj diskutoj pri tio, kiu estu la posteulo de Osmo Buller kiel ĝenerala direktoro de UEA post lia proksimiĝanta emeritiĝo. Laŭ la estraro de UEA tamen estas tro frue diri eĉ laŭ kiuj kriterioj oni elektos la novan direktoron. Osmo Buller mem ne interesiĝas pri gvidaj postenoj en UEA post sia emeritiĝo.

Mark Fettes kaj Osmo Buller en Bjalistoko

Libera Folio

turnis sin al la prezidanto de UEA por ekscii interalie, kiam la estraro intencas komenci la laboron por trovi novan ĝeneralan direktoron, kiel oni faros la elekton, kaj kiajn postulojn oni intencas starigi. Mark Fettes tamen ne volis respondi.

Mark Fettes

: – La demandoj estas bonaj, sed antaŭtempaj. La mastruma subteamo jam iom diskutis la venontajn paŝojn, sed ni ne havas pretajn respondojn al ĉio ĉi. Mi povas rediri, kion ni jam diris post la marta estrarkunsido: La administra situacio en la Centra Oficejo estas stabila, sed komenciĝis planado por la emeritiĝo de la Ĝenerala Direktoro, Osmo Buller, en aprilo 2016. La Estraro provos aranĝi la aferojn tiel, ke la posteulo de Buller estu elektita ĝustatempe por povi kunlabori kun li dum pluraj semajnoj, faciligante la transdonon de plej diversaj informoj kaj konsiloj pri la mastrumado de la Asocio. Tio signifos komenci la serĉadon frue en la jaro 2015. En tio vi rajtas subkompreni, ke ni efektive serĉos posteulon ekster la nuna oficistaro.

Osmo Buller mem tamen pretis respondi al la demandoj de

Libera Folio

– parte la samaj, kiel tiuj starigitaj al Mark Fettes.

Libera Folio

: Precize kiam vi emeritiĝos?

Osmo Buller

: – Mia lasta tago antaŭ la emeritiĝo estos la 11-a de aprilo 2016, sed pro neuzitaj feritagoj mi ĉesos labori iam en februaro.

Kion vi planas fari post via emeritiĝo? Ĉu interesus vin iel aktivi en la gvidorganoj de UEA?

– Mi reiros al mia naskiĝloko en Finnlando kaj okupiĝos pri aferoj, kiujn mi neglektis dum mia tempo ĉe UEA, eble komencante per libroj, kiujn mi aĉetis kiel knabo kaj ankoraŭ ne legis. En UEA sufiĉos por mi esti delegito en Taivalkoski.

Supozeble al nova ĝenerala direktoro povus multe utili ia transdono de viaj spertoj, kaze ke kiel direktoro ne estos elektita unu el la nunaj oficistoj? Kiam laŭ vi necesus, ke la nova direktoro tiukaze eklaboru, por ke la laboro de la Centra Oficejo kaj de la asocio ĝenerale ne estu perturbita pro la ŝanĝo de direktoro?

– Nu, la laboro estas tiel kompleksa, ke eĉ jaro da kunlaboro kun la antaŭulo apenaŭ sufiĉus por ensorbi ĉion necesan. Estis alie, kiam mi transprenis la postenon de Simo Milojević, ĉar antaŭe mi longe estis direktoro de la CO. En 2001 oni tamen decidis ne plu havi oficejan direktoron. Tio estis eraro.

Kiujn kriteriojn laŭ vi oni devus starigi ĉe la elekto de nova ĝenerala direktoro?

– Mi lasas tion al la bontrovo de la estraro. Mi diru nur, ke dika haŭto kaj ordinara prudento necesas en tiu ĉi funkcio. Ilin forgesas tiuj, kiuj sen multa konekto kun la realo teoriumas pri ideala direktoro.

Laŭ via persona sperto, kiajn ŝanĝojn en la taskaro de la ĝenerala direktoro, en la tuta organizo de la laboro en la Centra Oficejo kaj en la rilatoj inter la oficistoj kaj la elektitaj gvidorganoj de UEA vi rekomendus?

– Ankaŭ pri tio mi ne emas tro detali, sed mi neniam kaŝis, ke plej volonte mi vidus revenon al la situacio ĝis 2001 kun du direktoroj kaj redaktoro en la CO. Mi estas konvinkita, ke tiel estus plej bone por UEA, sed tio ne kongruas kun la kredoj, kiuj nun regas. Estas iom bizare, ke Giorgio Silfer komprenas pli bone ol multaj membroj de niaj gvidorganoj, kiom gravas al UEA forta Centra Oficejo.

De tempo al tempo leviĝas la demando, ĉu la Centra Oficejo devus situi en alia urbo ol Roterdamo. Kiajn avantaĝojn kaj malavantaĝojn donus ŝanĝo de situo?

– Ĉe tiu demando oni emas pensi nur pri salajroj, sed la afero estas pli kompleksa. Pluraj estraroj jam komparis la plusojn kaj minusojn de Roterdamo kaj iu alia loko. Ĉiam la bilanco estis pozitiva por Roterdamo. Ne temas nur pri kostoj. Gravas ankaŭ, ke Nederlando estas socie kaj ekonomie stabila kaj libera lando, facile atingebla kaj kun solida infrastrukturo. Tiuj estas firmaj faktoj, sed kostoj estas kapricaj kaj efemeraj. Ekzemple, antaŭe UEA presigis siajn revuojn kaj librojn en Orienta Eŭropo, sed poste la prezoj de presado kaj afranko tie tiom plialtiĝis, ke ni devis revenigi tiujn laborojn al Nederlando.

(el

Libera Folio

)

Redaktoro: Niu Xueqin

--------------------------------------------------------------------------------

Vilmos Benczik: Libroeldonado sen mitoj
[2014-09-11]
http://esperanto.china.org.cn/2014-09/11/content_33482364.htm

Inter 1976 kaj 1990 funkciis en Hungario signifa libroeldona aktivado. Ĉar mi havis la ŝancon partopreni en ĝi kaj preskaŭ sola difinis la eldonpolitikon de HEA (Hungara Esperanto-Asocio), pluraj amikoj instigis min resumi la atingojn de tiuj 15 jaroj. Komence mi rezistis, sed kun la paso de la tempo ĉiam pli mi emas rekoni, ke tio povas havi iom da utilo. Se ne alian utilon, do tion, ke tiamaniere eblos eviti naskiĝon de mitoj pozitivaj kaj negativaj.

Atentu, ke temas ne pri la literatura aŭ didaktika valoro de la eldonaĵoj de HEA, sed pri la problemoj de la eldonado kaj vendado de libroj.

Esperanto en la mola diktaturo

La plej trafa vorto, kiu karakterizis tiun situacion, estas librosoifo. Ekde la mezo de la 1960aj jaroj, paralele kun la iompostioma moliĝo de la diktaturo, la interesiĝo por Esperanto vigliĝis, la nombro de la esperantistoj kreskis, sed legaĵoj mankis. Libroeldonado estis praktike ŝtata monopolo; eĉ okaze de la 51a UK en Budapeŝto (1966) rezulte de neproporcie grandaj klopodoj povis aperi nur du esperantlingvaj libroj:

La tragedio de l’ homo

kaj

Ora duopo

.

La librosoifon de hungaraj esperantistoj principe oni povus kontentigi per du eblaj manieroj: enlanda libroproduktado kaj libroimporto. Libroimporton malebligis du cirkonstancoj. La importon el soclandoj (Socialismaj landoj) draste limigis tiu cirkonstanco, ke libroeldonado en tiuj landoj estis same ŝtata monopolo, tial nur sporade aperis esperantlingva libro tie kaj tie. La importon el la ceteraj landoj bremsis eĉ du kaŭzoj:

1. La socialismaj ŝtatoj daŭre timis pri enfiltriĝo de nesocialismaj ideoj, kaj tial per burokrataj rimedoj daŭre malhelpis importadon de kulturaj varoj el nesocialismaj landoj;

2. la prezniveloj de soclandoj kaj okcidentaj landoj estis treege malsamaj: ekzemple, libro de la eldonejo Stafeto dum la sesdekaj jaroj kostis en Hungario ĉ. dudekoblon de samampleksa hungarlingva libro – tiamaniere evidente mankis vasta aĉetpovo por tiuj libroj.

Kiel supre jam estis aludite, la enlandan libroeldonadon longe malebligis malpermesoj politikaj kaj ekonomiaj. Ĉi lastaj post 1968 komencis mildiĝi, ĉar pro la krizo de la centrisma ekonomia direktado la politika gvidantaro de la lando decidis fari kelkajn timemajn paŝetojn al merkata ekonomio: tio siavice rezultigis ankaŭ ioman moliĝon de diktaturo.

Dank' al tiuj cirkonstancoj povis okazi, ke en 1975 Tibor Vaskó, sekretario de HEA, akiris malgrandan uzitan presmaŝinon (iu alta ŝtata oficejo ricevis novan, kaj la malnovan ĝi ne plu bezonis). Per tiu maŝino HEA pretigis presaĵojn (teknikajn priskribojn kaj similaĵojn) por diversaj entreprenoj, kaj per tio ĝi enspezis signifajn sumojn – signifajn almenaŭ kompare al la ĝistiamaj rimedoj fontantaj el kotizoj kaj el la magra subvencio, ricevita de la ŝtato.

La eldonado komenciĝas

La akirita presmaŝino – primitiva, trivita, ĉiutage paneanta, tamen: vera presmaŝino! – memevidente naskis la ideon produkti esperantlingvajn librojn, eĉ se komence en tre modesta teknika kvalito. Restis nur ricevi prespermeson ĉe la cenzura oficejo, sed dank' al la daŭra moliĝo de la diktaturo solviĝis ankaŭ tio. Komence la oficejo volis postuli hungaran tradukon de ĉiu eldonota libro, sed post iom da argumentado flanke de mi la oficistoj lasis sin persvadi, ke tio tamen ne necesas.

La uverturo de la eldona agado estis kvarlibra serio:

Koko krias jam!

de Ferenc Szilágyi, la poemaro

Kvaropo

(de Auld, Dinwoodie, Francis kaj Rossetti), la esearo de Lajos Tárkony

De paĝo al paĝo

, kaj kolekto de unuaktaĵoj de Julio Baghy sub la titolo

En maskobalo

. Kiel videble, ĉiuj kvar libroj estis originale verkitaj en Esperanto, kaj ĉiuj kvar libroj estis represoj. Ne hazarde. La celo de la eldonpolitiko ekde la komenco estis akceli la kulturan integriĝon de la hungara esperantistaro en la internacian movadon, kaj tiun celon plej bone servis la akirebligo de la jam kanoniĝintaj pintaj verkoj de la Esperanta literaturo. Tio, ke represi estas pli facile, ol prepari novajn verkojn, rolis nur kiel duaranga vidpunkto.

Ŝlosila punkto de la tuta projekto estis la realisma organizado de la vendado. Tio ne estis facila afero, almenaŭ pro du kaŭzoj. Unue pro tio, ke komence eblis kalkuli nur pri la hungarlanda merkato (pere de UEA ni povis vendi nur kelkajn dekojn da ekzempleroj el ĉiu titolo); kaj due pro tio, ĉar la hungara publiko kutimiĝis al la forte subvenciitaj malaltaj prezoj de la hungarlingvaj libroj. La starto tamen sukcesis tre bone: la unuajn kvar librojn eblis aboni kune (ni nomis tion "Libroserio 1"), ĉ. por 60% de la kuna prezo de la kvar libroj – kaj dum nur tri monatoj kolektiĝis ĉ. 900 abonantoj (kun antaŭpagoj)! Mi emfazas, ke nur en Hungario! La tiama hungara esperantistaro meritas ĉian laŭdon, ja manke de ia ajn subvencio la prezo de tiuj libroj superis ĉ. trioble la prezon de similampleksaj hungarlingvaj libroj. Tiu starto bazis la esperon, ke ni povos funkciigi libroeldonan entreprenon, kiu kapablos finance vivteni sin mem. Kaj tiel fariĝis.

En Hungario formiĝis solida libromerkato. HEA funkciigis ĉiutage plentempe malfermitan librovendejon en Budapeŝto, kies oferto daŭre vastiĝis dank' al tio, ke per interŝanĝoj venis al Hungario amaso da alilande eldonitaj Esperantaj libroj. Kompreneble tiu libroservo liveris ankaŭ poŝte; menditaj libroj alvenis al la mendinto ĝenerale ene de unu semajno.

Kiel vendi al Sovetunio?

Post la enlanda vendado la plej grandan parton de la Esperantaj libroj, eldonitaj en Hungario, englutis la sovetunia merkato.

Sovetunio estis merkato ekstreme grava por la hungarlanda Esperanta libroeldonado, pro pluraj kialoj.

Unue pro la normala Esperanta solidareco: havigi al sovetuniaj esperantistoj librojn, per kiuj ili povas intime ligiĝi al la internacia Esperanta kulturo. Tio gravis ĉefe, ĉar tiuj malmultaj Esperantaj libroj, kiuj povis aperi en Sovetunio, estis tradukaĵoj aŭ de klasikaĵoj el sovetuniaj lingvoj, aŭ tradukaĵoj de politikaj broŝuroj – ĉiukaze ili havis nete endogenan karakteron.

Due, tiu vendado estis gravega ankaŭ el financa vidpunkto, ja sovetuniaj esperantistoj estis multnombraj kaj soifaj je libroj. La vendado al sovetuniaj esperantistoj ebligis al ni atingi eldonkvantojn, kiuj grave superis la tiam kutimajn ciferojn de la tutmonda Esperanta libroeldonado, kaj dank' al tio la produktokostoj por unu ekzemplero malpliiĝis. Tiamaniere ankaŭ aliaj aĉetantoj de hungarlandaj Esperantaj eldonaĵoj profitis el la vendado al Sovetunio.

Tamen realigi tiun vendadon ne estis simpla afero. Malhelpoj amasis, ilin oni povas klasifiki je tri grupoj: valutaj, cenzuraj kaj burokratiaj. El ili la plej gravaj estis valutaj malhelpoj (tiujn en la nuna internaciiĝanta mondo junaj legantoj apenaŭ povas kompreni). Loĝantoj de la landoj de la soctendaro estis nepagipovaj ne nur al kapitalismaj landoj, sed ankaŭ al socialismaj. Socvalutoj eĉ inter si ne estis libere ŝanĝeblaj. Cenzuraj malhelpoj ankaŭ ekzistis, ja soclandoj almenaŭ formale cenzuris ankaŭ sendaĵojn, kiuj venis el alia soclando; tamen, certe mapli rigore ol tiujn, kiuj devenis el kapitalismaj landoj.

Danke al sinoferaj perantoj

La vendado al Sovetunio komenciĝis dank' al la kunlaboro de kelkaj sinoferaj lokaj esperantistoj, inter kiuj la plej agema estis Johannes Palu el Estonio. Oni notu, ke en Sovetunio tia agado estis strikte malpermesita, do niaj perantoj entreprenis konsiderindan riskon.

Signifis plian problemon la sorto de la kolektita mono, kiun ne eblis simple transsendi al Hungario. La problemo solviĝis dank' al la klopodoj de unu el la tiamaj vicprezidantoj de HEA, kiu havis altan funkcion en la Ministerio de Eksteraj Rilatoj (dum kelka tempo li estis ambasadoro en Belgio). La rubloj kolektitaj de la perantoj estis portitaj al la hungara ambasadejo en Moskvo, kaj post certa tempo la forinta ekvivalento aperis en la Budapeŝta bankokonto de HEA, kaj ĝi povis esti investita en la produktadon de pliaj Esperantaj libroj.

Tiu peranta sistemo funkciis, tamen ĝi ne estis ideala, almenaŭ pro du kaŭzoj. Unue pro tio, ke ĝi ofendis la validajn sovetuniajn kaj hungarajn leĝojn en almenaŭ deko da punktoj, do la risko estis tro granda. Due pro tio, ĉar la vendoprezoj, kiujn aplikis la perantoj, estis konformaj al la hungarlandaj prezoj – kaj tiuj superis du-trioble la kutimajn (forte subvenciitajn) libroprezojn en Sovetunio. Tiu proporcio validis ankaŭ por salajroj, do la hungaraj Esperantaj libroj montriĝis tre multekostaj por la averaĝa aĉetpovo de sovetuniaj esperantistoj.

La solvo trovita

Sovetunio subvenciis ne nur sian propran libroeldonadon, sed ankaŭ la libroimporton. La ŝtata libroeksporta/importa entrepreno Meĵkniga (Meĵdunarodnaja kniga = Internacia libro, malfondita en marto 2013) zorge kribris (unuavice laŭ ideologiaj vidpunktoj) kaj kvante limigis importitajn librojn, sed la vendoprezon de tiuj, kiujn ĝi decidis importi, ĝi konformigis al la kutima preznivelo de libroj, eldonitaj en Sovetunio. Tiun fakton mi spertis jam pli frue, ĉar kiel instruisto de la rusa lingvo mi ofte veturis al Sovetunio, kaj multekostajn hungarajn librojn (vortarojn, enciklopediojn ktp.) mi aĉetis duonpreze en la internacia librovendejo de Moskvo.

La celo do estis, ke Esperantaj libroj iru al Sovetunio per la oficialaj kanaloj. Al la hungara ŝtata libroeksporta/importa firmao Kultúra ĉiujare ni faris oferton (kun detalaj priskriboj pri la libroj), kiun ĝi pludonis al la sovetunia

Meĵkniga

, sed tiu lasta persiste rifuzis mendi ion ajn. Post kelkjara malsukceso mi decidis fari provon: mi formulis la priskribojn de la ofertataj libroj ruslingve (ĝis tiam laŭ la deziro de Kultúra la priskriboj estis en la hungara, kaj la firmao ilin tradukis al la rusa) en la kutima propaganda-patosa stilo de la sovetunia gazetaro. Ekzemple

La verda koro

de Julio Baghy ricevis tian priskribon: "La romaneto de la granda Esperanta verkisto-realisto priskribas la heroan batalon de la Ruĝa Armeo kontraŭ la imperiismaj invadantoj dum la civila milito". Kaj la efiko estis mirakla:

Meĵkniga

mendis tiam (kaj ankoraŭ dum pluraj jaroj poste, ĝis 1990) grandan kvanton el la hungaraj Esperantaj libroj, kaj ĝi vendis ilin en la sovetuniaj librovendejoj por ĉ. la triono de tiu prezo, kiun ĝi mem pagis por ili.

Tio tamen ne faris superflua la laboron de la perantoj, pro du kaŭzoj; unue, ĉar la importokvanto ne povis kontentigi ĉiujn aĉetemulojn, kaj due, ĉar

Meĵkniga

dividis la menditajn kvantojn inter la sovetaj respublikoj proporcie al ties loĝantaro. Tio rezultigis, ke ekzemple Turkmenio (kie vivis eble dek esperantistoj) ricevis trioble pli grandan kvanton ol Estonio kun miloj da esperantistoj. La nevenditajn kvantojn

Meĵkniga

jarfine resendis al Hungario. Dank' al la sagaco de la sovetuniaj esperantistoj tiu resendita kvanto neniam superis dek procentojn de la tuto – Esperantaj libroj kuŝantaj sur la bretoj de la librovendejo de Alma-Ato aŭ Frunze per privataj klopodoj trovis la vojon al la esperantistoj en Latvio aŭ Ukrainio.

Entute, dum 1976-90 HEA eldonis 138 librojn en/pri Esperanto kun la suma paĝonombro 21.429 en la suma eldonkvanto 368.948 ekzempleroj.

Kelkaj Esperantaj libroj de István Nemere estis aĉetataj (eble, ankaŭ legataj) en Sovetunio eĉ pli amase ol en Hungario.

La suba tabelo, eltirita el la kompleta plurpaĝa tabelo, donas imagon pri la dimensioj de la eldona kaj librovenda aktivado en Hungario. La vendonombroj al Sovetunio entenas nur la vendojn per

Meĵkniga

, sed krome ankaŭ niaj perantoj vendis foje la saman kvanton, kiel

Meĵkniga

.

Kvaropo

1977

2000

2000 (0)

25 jaroj

1978

2500

2500 (200)

Gárdonyi G.

La steloj de Eger

1980

10000

8755 (1215)

Baza literatura krestomatio

1982

3000

3000 (520)

Gvidlibro por supera ekzameno

(4a eld.)

1983

2000

2000 (520)

Lienhardt A.

Amuza legolibro en Esperanto

1984

2860

2860 (1920)

Nemere I.

Febro

1984

1500

1500 (1060)

Seppik H.

La tuta Esperanto

1985

2530

2115 (1317)

Vilmos Benczik

(el

La Balta Ondo

http://sezonoj.ru/2014/09/benczik/)

Redaktoro: Niu Xueqin

--------------------------------------------------------------------------------

La estraro de UEA ne kontentas pri la revuo
[2014-09-12]
http://esperanto.china.org.cn/2014-09/12/content_33492813.htm

La estraro de UEA ne plene kontentas pri la laboro de Fabricio Valle kiel redaktoro de la revuo Esperanto. Tial la estraro decidis ne longigi lian kontrakton je plia jaro. Anstataŭe oni decidis doni al li provperiodon ĝis la fino de marto por vidi, ĉu li sukcesos plibonigi la ĵurnalisman traktadon de movade gravaj temoj.

Inter la unuaj decidoj de la nuna estraro de UEA estis trovi novan redaktoron por la oficiala gazeto de la asocio. Ekde 2002 la revuon Esperanto redaktis Stano Marček, sed tuj kiam ĝi estis elektita en 2013, la estraro gvidata de Mark Fettes decidis ne longigi lian kontrakton.

– Ni vere bezonas novan homon – iun kiu dividas nian ambicion renovigi la asocion, klarigis tiam Mark Fettes en intervjuo kun

Libera Folio

.

La decido ŝanĝi la redaktoron de la revuo intime ligiĝis kun la plano pri profunda renovigo de la retejo, li aldonis.

– Retejoj estas evidente unu el la ĉefaj komunikrimedoj de la nuntempo, kaj oni ne povas neglekti ilin. Sed ankaŭ nia revuo restas ege grava rimedo, precipe por komunikado kun niaj membroj. Nepras havi revuon, kiel diras la Strategia Laborplano, "kun interesa kaj varia enhavo, kiu donas senton pri komunaj direkto kaj energio."

Kiel nova redaktoro en oktobro 2013 estis elektita la tiam 57-jara brazilano Fabrício Valle.

– Jam en sia skriba sinprezento, Fabrício Valle montris grandan energion kaj kreemon, kaj krome tre realisman ideon pri la redaktora laboro. Tiun impreson plene konfirmis mia telefona intervjuo kun li. Ni estas entuziasmaj pri la ideoj kaj kapabloj, kiujn li alportos al nia komuna afero, Mark Fettes komentis en gazetara komuniko.

La elekto vekis iom da miro precipe en Brazilo, kie oni atentigis, ke la nova redaktoro dum longa tempo troviĝis flanke de la organizita movado. En intervjuo kun

Libera Folio

Fabrício Valle konfirmis, ke li jam de jardeko ne membras en la asocio, kies revuon li redaktos, sed li ja promesis aliĝi al ĝi.

Unuafoje dum la historio de UEA, la redaktoro de la revuo nun troviĝas ne nur ekster la Centra Oficejo, sed sur tute alia kontinento. Krome la enpaĝigon ekprizorgis ne la nova redaktoro mem, sed neesperantista grafikisto en alia parto de Brazilo. La aranĝo kondukis al pliiĝo de eraroj kaj foja neakurateco. Eble pro tiuj komunikaj problemoj estis forgesita ankaŭ la aperigo de la ĉiujara estrara raporto en la revuo.

La aspekto de la revuo post la ŝanĝo de la redaktoro iĝis tre bunta, sed la enhavo ne kontentigis ĉiujn – evidente ankaŭ ne la estraron. Laŭ ĵus diskonigita statistiko, la kvanto de membroj kiuj pagas por la revuo dum la pasinta jaro malkreskis je cento.

Dum sufiĉe kaosa kunveno kun legantoj de la revuo en la universala kongreso en Bonaero en julio, Fabrício Valle klarigis, ke liaj ĝistiamaj numeroj estis "eksperimentaj". Pli bonan revuon li promesis venontjare – se la estraro renovigos lian kontrakton.

Pri eventuala daŭrigo de la kontrakto la estraro de UEA devis decidi antaŭ la fino de aŭgusto.

Libera Folio

jam en la lastaj tagoj de aŭgusto kontaktis la estraron kaj ĝeneralan direktoron de UEA por ekscii, kiel statas la afero. Respondo de la prezidanto de UEA venis nur la 10-an de septembro, post du memorigoj.

Montriĝis, ke la estraro efektive ne estas kontenta pri la enhavo de la revuo, kaj tial decidis ne longigi la kontrakton de Fabrício Valle je plena jaro. Anstataŭe oni prokrastis la decidon ĝis marto. En sia respondo, sendita al

Libera Folio

kaj al la komitato de UEA, Mark Fettes klarigas la kialojn:

– La nova redaktoro enkondukis novan grafikan aspekton kaj alian stilon kaj emfazon en la enhavo. La Estraro, kvankam ĝi ne postulas perfektecon, tamen ne estas plene kontenta pri kelkaj gravaj aspektoj de la revuo, interalie la postprovlega korektado de lingvaj kaj tajpaj eraroj, la ĵurnalisma traktado de movade gravaj temoj, kaj la komunikado de klara, informita, kaj inspira bildo pri la strategia evoluo de UEA.

Antaŭ ol fari la finan decidon, la estraro volas doni al la redaktoro la ŝancon plibonigi sian laboron. Tial oni nun donas al Fabrício Valle kontrakton por la unuaj sep numeroj de la venonta jaro.

– Ĝis la fino de marto 2015 la Estraro pritaksos la progreson de la redaktado sur la menciitaj kampoj, kaj surbaze de tio decidos pri la sekvaj paŝoj. Fabricio Valle esprimis komprenemon pri tiu decido de la Estraro, kaj konfirmis sian volon daŭrigi sian laboron en 2015 sub tiuj kondiĉoj, Mark Fettes skribas en sia mesaĝo.

Libera Folio

: Kiam estos farita la prijuĝo, kaj kiel oni procedos se tiam oni daŭre trovos la revuon mankohava?

Mark Fettes: – Ni tiam devos pesi la fortojn kaj malfortojn de la revuo redaktata de Fabricio kontraŭ la eventualaj gajnoj kaj malgajnoj atingeblaj per serĉado de nova redaktoro. Evidente, talentaj kandidatoj ne svarmas, aparte se oni konsideras la limigitan buĝeton por la redaktado. Do, estos multe pli bone, se ni sukcesos plifortigi la mankohavajn flankojn de la laboro de Fabricio, konservante samtempe la aprezindajn kvalitojn, kiujn li portis al sia posteno.

Ĉu la estraro voĉdonis pri la decido ne plene longigi la kontrakton?

– La decido estis unuanima.

Ĉe via prezidantiĝo, vi parolis pri la graveco de la retejo. Ĉu okazis iuj antaŭenpaŝoj sur tiu kampo, kaj ĉu oni ne povus pensi, ke la sama persono funkciu kiel enhavredaktoro de la revuo kaj de la retejo?

– La retejo estas tiel komplika (kaj kaprompa) demando, ke mi preferus ne eniri ĝin nun. Mi dirus nur, ke en la nunaj laborkondiĉoj la komuna redaktado de la revuo kaj la retejo ne estus praktike ebla. Necesus sufiĉe funda reorganizo de la laboro. Kunlige kun la emeritiĝo de Osmo kaj la dungo de nova Ĝenerala Direktoro ni povos esplori la eblecon de tia reorganizo, t.e. post unu jaro. Intertempe ni serĉas aliajn solvojn por disvolvi la retan ĉeeston de UEA.

(el

Libera Folio

)

Redaktoro: Niu Xueqin

--------------------------------------------------------------------------------

Majo, 2014
[2014-09-17]
http://esperanto.china.org.cn/2014-09/17/content_33535062.htm

1-3: EsPrimo-10 - Esperantista Primavero en Jekaterinburg, Rusio. Tradicia printempa renkontiĝo de uralaj kaj siberiaj esperantistoj. Estas jam la 10-a tradicia aranĝo. Ĝi kolektas ĉiujare 50-70 esperantistojn, havas viglan kaj enhavriĉan programon. inf.: Ural-Siberia Esperantista Movado, p.k. 132, RU-620041 Jekaterinburg, Rusio. rete: esprimo@ural-sib.org

1-4: 73-a Hispana Kongreso de Esperanto kaj 18-a Andaluzia Kongreso en Ronda, Hispanio. La temo de ĉi kongreso estas Esperanto kaj flamenko, kun hispanaj kantoj kaj dancado. inf.: HEF. rete: kongreso@esperanto.es

1-10: 26-a Aroma Jalto en Jalto, Ukrainio. E-festivalo kies celo estas plialtigi la lingvonivelon de la partoprenantoj kaj konatigi ilin kun la belega naturo de Krimeo. inf.: Volodimir Hordijenko, p/k 35, UA-01133 Kiev-133, Ukrainio. rete: volodomir@ukr.net

11-16: Printempa Migrado en Dijon, Francio. Migrado en Burgundio tra famaj vinplantejoj kaj naturaj medioj ĉirkaŭ Dijon por ĝuemaj esperantistoj. inf.: OlivierBuisson, 4, rue Paul Lippe FR-21000 Dijon, Prancio. rete: obuisson@live.fr

12-18: 39-a lingva seminario en Skokovy, Ĉeĥio. 39-a semajna seminario kunlabore kun "Sabla printempo" Písek kaj Asocio de Handikapitaj Esperantistoj. inf.: Jindřša Drahotová, Sadová 745, Mladá Boleslav CZ-293 01, Ĉeĥio. rete: drahotova@esperanto.cz

17-19: 11-a MEKARO - Mez-kanada renkontiĝo de Esperanto en Ŝerbruko, Kebekio, Kanado. Turisma amikeca semajnfino. Okazas diversaj vizitoj, ekskursoj kaj komunaj manĝoj. inf.: Esperanto-Societo Kebekia.

17-24: Kongreso de IFEF, Internacia Fervojista Esperanto-Federacio en San Benedetto del Tronto, Italio. Inf.: IFEF. rete: vitorni@virgilio.it

28 majo-1 junio: Printempa BARO 2014, (inkluzive de Ĉieliro, la 29-a de majo) en Bad Münder inter Hannover kaj Hameln, Germanio. Multaj venas kun siaj infanoj. Ni babilas, ludas, festas, eluzas la eblojn de la granda herbejo kaj la rivereto kaj faras lignan fajron.

29 majo-1 junio: Kongreso de Espéranto-Francio (UFE) en Chambéry, Francio. Komuna kongreso de UFE kaj de Rodanalpa E-Federacio. Kun ekskursoj, kutimaj kunvenoj kaj kun spektakloj de la aŭstra artisto Attila Schimmer kaj folkmuzika balo. inf.: Unuiĝo Franca por Esperanto, UFE, 4 bis rue de la Cerisaie , FR-75004 Paris, Francio. rete: info@esperanto-Francio.org

31 majo-14 junio: MARO, Mara Renkontiĝo, apud Mediteraneo, dum la du semajnoj ĉirkaŭ pentekosto en la suda Francio, sur la duoninsulo de St. Tropez.

(el Esperanto)

Redaktoro: Liu Zijia

--------------------------------------------------------------------------------

Junio, 2014
[2014-09-17]
http://esperanto.china.org.cn/2014-09/17/content_33535063.htm

1-9: 91-a Germana Esperanto-Kongreso en Erfurt, Germanio. Kongresa temo: Renkontiĝo meze en Eŭropo. Lastfoje antaŭ 105 jaroj okazis en la urbo Gotha la lasta Germana Esperanto-Kongreso en bela Turingio. Ĉi-jare ni kongresos en la centro de la ĉefurbo Erfurt. Dum la lastaj jaroj Turingio estis iomete neglektata fare de Esperantujo - tio nepre ŝanĝendas. inf.: Loka Kongresa Komitato, Bernhard Schwaiger. rete: gek2014@esperanto.de

1-12: Ekkonu Rumanion de Karpatoj ĝis la Delto de Danubo kaj la Nigra Maro en Braŝovo, Rumanio. 12-taga tradicia somera aranĝo en Rumanio, dum kiu oni povas malkovri diversajn regionojn de la lando, de la ĉefurbo Bukareŝto kaj Transilvanio - trapasante Karpatojn, ĝis la unika Delto de Danubo, Biosfera Rezervejo. inf.: Rodica Todor, Valea Cetatii 22, bl. B24, sc. A, ap. 5, RO-500289 Cetăţii, Braşov, Rumanio. rete: rodica_todor@yahoo.com

6-11: 1-a tutkelta kongreso kaj 109-a skota kongreso en Pitlochry, Skotlando. inf.: Franciosco Maurelli. rete: skotlando@gmail.com

21-28: Internacia renkontiĝo Bronŝtejn jubileas en Kievo, Ukrainio. En la ĉefurbo de Ukrainio, urbo Kievo, omaĝo al jubileo de poeto, bardo, verkisto; al longjara Esperanto-aktivulo; brila preleganto, bone konata en multaj landoj; amita, amata, amota de multaj geesperantistoj Mikaelo Broŝtejn. Kial en Ukrainio? Simple Ukrainio estas lia patrujo, al kiu li de tempo al tempo revenas. inf.: Mikaelo Lineckij, Minske ŝose 10-55, Kiev-201, UA-04201, Ukrainio.

21-28: Esperanto kaj marŝado en Chamonix, Francio. Mens- kaj korpekzercoj: lernado de esperanto kaj marŝado, biciklado en la belega valo de Chamonix. inf.: UAICL, 4 Allee du Coteau, FR-69539 Brignais, Francio. rete: pascale.voldoire@lvman.net

28 junio-4 julio: IES - Internacia Esperanto-Semajno en Erevan, Armenio. inf.: AEU (Armenia Esperantista Unuiĝo), Sari-taĥ st.19a-5, AM-0017, Erevan, Armenio. rete: gajane.ae@mail.ru

28 junio-5 julio: 50-aj Baltaj Esperanto-Tagoj en Jelgava, Latvio. La plej populara Esperanto-aranĝo en Baltiaj landoj. En la programo: diversnivelaj Esperantokursoj, enkonduka kurso en la latvan lingvon, Somera Universitato, Sankta Meso en Esperanto, Interkona, Nacia kaj Internacia Vesperoj, riĉa kultura programo, duontagaj kaj tuttaga ekskursoj, kvizoj, filmoj, kantoj, dancoj. inf.: Margarita Zelve, Latvia Esperanto-Asocio, p.k. 150, LV-1050, Riga, Latvio. rete: margarita.zelve@gmail.com

(el Esperanto)

Redaktoro: Liu Zijia

--------------------------------------------------------------------------------

Julio, 2014
[2014-09-18]
http://esperanto.china.org.cn/2014-09/18/content_33546919.htm

4-6: 3-a ERCOR - Esperanto-Renkontiĝo Centro-Okcidenta Regiono de Brazilo en Goiânia, ĉefurbo de la ŝtato Goiás, Brazilo. Jara tritaga aranĝo cele al pridiskuto de la regiona E-Movado. inf.: EAGO - Esperanto-Asocio de Gojaso. rete: jjm@audidata.com.br

6-12: 10-a kongreso de Eŭropa Esperanto-Unio en Rijeka, Kroatio. La 10-a kongreso de Eŭropa Esperanto-Unio estas regula aranĝo de EEU, kiu okazas ĉiun duan jaron kun partoprenantoj el EU. inf.: Eŭropa Esperanto-Unio, LKK. rete: eeu@europo.eu

7-13: Elfride en Lövberget, Dala-Floda, Svedio. Restado en tradicia arbara paŝtejo, dormo sur budaj plankoj, sabate popolmuzika festo. inf.: Martin Strid, Platingatan 11, SE-784 73, Svedio. rete: martin.strid@gmail.com

12-19: Tihvinaj Esperanto-Metiejoj (TEMoj) en Tihvin, Rusio. Metiejoj pri tradukarto, instruado, lingvaj festivaloj k.a., gvidataj de spertuloj. Ekskursoj, koncertoj, diskutoj, sportaj konkuroj. inf.: Mikaelo Bronŝtejn, abonkesto 70, RU-187556 Tihvin, Rusio. rete: mamuto@rambler.ru

12-20: 7-a SES, Somera Esperanto-Studado - La 7-a renkontiĝo de lernantoj de 'lernu.net' (sed ne nur de ili) en Slovakio, planita en urbo Nitra. Antaŭtagmeze lernado, posttagmeze ekskursoj, prelegoj, manlaboroj, vespere amuzado. rete: petro@ikso.net

12-20: SEFT, Somera Esperanto Familia/Feria Tendaro en Thomsdorf, Germanio. La lingvo de SEFT estas Esperanto. SEFT ne havas fiksitan programon. Okazas nur tio, kion la partoprenantoj mem aranĝas. Ni helpas unu la alian kaj ferias komune. inf.: René Philipp. rete: tlustulimu@web.de

13-19: 80-a Internacia Kongreso de Blindaj Esperantistoj (IKBE) en varm-banejo Harkány en regiono Baranya, Hungario. La kongresa temo: "Niaj kongresoj - plaĉa diverseco." Jubilee bunta programo kleriga, kultura, distra, turisma kaj profunde ripoziga. inf.: Orbis Pictus de Višnja Brankovič, Via Parini 5, IT-34129 Trieste, Italio, tel.: portebla +385/995011912, rete: orbispictus@iol.it

13-20: Someraj kursoj en Lesjöfors, Svedio. Instruado je niveloj komencantoj ĝis perfektiĝantoj; ankaŭ infanoj. inf.: Esperanto-Gastigejo, Esperanto-Garden, Stiftelsevagen 1, SE-680 96 Lesjofors, Svedio. rete: egarden@esperanto.se

16-20: Internacia Medicina Esperanto-Kongreso, 19-a IMEK en Budapeŝto. inf.: Shinoda Kuracejo, rete: umea@interia.pl, tel: +48-12-6499874

17-19: Kvina Ĉina E-turisma Festivalo en Baotou, Interna Mongolio, Ĉinio. inf.: Baotou Esperanto-Asocio, rete: 173328878@qq.com

18-25: IJK - Internacia Junulara Kongreso en Fortalezo, Brazilo

19-25: Internacia Esperanto-Konferenco (IEK 2014) en Braŝovo, Rumanio. Temo: La maro en literaturo kaj muziko. inf.: Rodica Todor, Valea Cetăţii 22, bl. B24, sc. A, ap. 5, 500289-Braşov, Rumanio, rete: rodica_todor@yahoo.com

19-25: 46-a Konferenco de ILEI en Montevideo, Urugvajo. Temo: Lingva justeco en praktiko: latinamerikaj spertoj kaj tendencoj.rete:

www.ilei.info/konferenco/2014/Montevideo2.pdf

kaj www.ilei.info/konferenco/2014/Montevideo_alighilo.pdf

23 julio-3 aŭgusto: Milan Zvara Piedmarŝo en la Karpata montaro, Ukrainio. Esperanto-piedmarŝo de la vilaĝo Dovhe (kie naskiĝis la fama slovaka esperantisto Milan Zvara en Zakarpata provinco), al la plej alta monto de Ukrainio Hoverla. inf.: Volodimir Hordijenko, p/k 35, UA-01133, Kiev-133, Ukrainio. rete: volodomir@ukr.net

23 julio-6 aŭgusto: 12-a SOMERE en Dahlem-Baasem, Germanio. Ĝuu la someron en EsperantoLando. Feriado en la naturo, promenoj, ekskursoj, prelegoj, kursoj, diskutoj, lingvokursoj - kaj agrabla internacia etoso. inf.: EsperantoLand, Lu Wunsch-Rolshoven, Wiclefstr. 9, 2. Gartenhaus, DE-10551 Berlin, Germanio. rete: lu.esperantoland@gmx.de

26 julio-2 aŭgusto: 99-a UK, Universala Kongreso de Esperanto en Bonaero, Argentino.

26 julio-1 aŭgusto: 25-a Internacia Junulara Semajno, IJS en Szigetmonostor-Horány, nur 10 kmojn for de Budapeŝto. Pliaj informoj sur la hejmopaĝo. inf.: Hungara Esperanto-Junularo, rete: steleto@gmail.com

31 julio-5 aŭgusto: 6-a boatado sur la rivero Kupa en Karlovac, Petrinja, Sisak, Kroatio. Tradicia boatado kun motoroj kaj kajako, 5 etapoj, 130 km, ludoj, kursoj: Esperanto, fiŝkaptado kaj stiri boaton + kulturaj programoj. inf.: Esperanto-Societo, Srećko Radulović, ul. Lonjska 74, HR-44000 Sisak, Kroatio, rete: boatado.kask@gmail.com

(el Esperanto)

Redaktoro: Liu Zijia

--------------------------------------------------------------------------------

Aŭgusto, 2014
[2014-09-18]
http://esperanto.china.org.cn/2014-09/18/content_33546920.htm

1-10: Renkontiĝo de Amikoj, RA-9 ĉe Altajo. La Novosibirska E-klubo invitas vin pasigi tempon en la sovaĝa montaro Altajo. RA-9 planas distri vin en tradicia maniero: du-nivelaj E-kursoj, sportumado, metiejoj, lernado de E-kantoj, ekskursoj. Loko: la bazejo "Vagabondo" troviĝas apud la vilaĝo Ĉibit, je 610 kilometroj de Barnaul, en pitoreska sovaĝa loko en la montaro (de Novosibirsk la distanco estas 850 km). inf.: Katerina Arbekova, RU-st. Bluhera, 630064 Novosibirsk, 24-28, Rusio. rete: katka8@ngs.ru

2-8: MIRO 2014 - en Križevci, Kroatio. MIRO estas tradicia junulara renkontiĝo kun internacia karaktero, kiu ekde 1994 okazas en Kroatio en la organizado de Kroata Esperanta Junulara Asocio (KEJA). inf.: Esperanto-societo "Estonteco" Križvci, Mali Potočc 32, HR-48260 Križvci, Kroatio. rete: esperanto.estonteco@gmail.com

2-10: 47-a Internacia Esperanto-Feriado en la kuracurbo Szczawno Zdrój, ĉ-jara JES-ejo, Pollando. Heredanto de la fama feriado en "Mięzygóze" kun riĉa turisma programo kaj diversnivelaj lingvaj okupoj. Eblo spekti filmojn de Roman Dobrzyński kaj aŭskulti liajn prelegojn. Belega montareta regiono, multe da verdaĵo donas eblon bone ripozi kaj ĝui esperantan medion. inf.: Silezia Esperanto-Asocio, ul. Kościuszki 35 B, PL-50-011 Wrocław, Pollando. rete: sea@europonto.org aŭ eo.wroclaw@gmail.com

9-16: 87a SAT kongreso en Dinano, Francio. En mezepoka belega urbo en Dinano, en la turisma regiono Bretonio (la okcidenta parto de Francio) okazos la SAT-kongreso en 2014. Ni proponas du tagojn por antaŭkongresi, tutsemajnon por kongresi kaj postkongresi en la internacia semajno de Pluezeko. Samtempe pri infanoj oni zorgos en infanaranĝo en Grezijono. Profitu viziti nian belegan regionon kaj ĝuu gastigadon ĉe la bretonaj esperantistoj. Temo de la kongreso "Civitanoj loke konstruas ontecon". inf.: Armor-Esperanto OKK Dinano, ĉe Odile Lemarchand, La Ricollais, FR-22630 Evran, Francio. rete: satdinan2014@gmail.com

10-17: 24-a KISO en Marburg, Germanio en la Naturamika Kabano. Venu esperantumi somerfine. Ĉion plej bonan al vi - kaj eble ĝis revido dum KISO.

16-23: La 20-a Ekumena Esperanto-Kongreso en Trento - Cadine, Italio. La 20-a Ekumena E-Kongreso samtempe estos la 67-a IKUE-Kongreso kaj la 64-a KELI-Kongreso. Temo de la EEK estos "Ĉu Kristo estas dividita?" (1Kor 1,13). inf.: Giovanni Daminelli, Unione Esperantista Catt olica Italiana, via Lombardia 37, IT-20099 Sesto San Giovanni, Italio. rete: eekongreso@gmail.com

17-25: Somera Esperanto-Studado apud Moskvo. Renkontiĝo de lernantoj de 'lernu.net' - kaj de diversaj retaj kursoj, je nur 20-minuta vojaĝo de la internacia flughaveno Ŝremetjevo. Antaŭtagmeze lernado, posttagmeze prelegoj, ludoj, ekskursoj, vespere koncertoj, amuzo. inf.: MASI, Irina Gonĉarova, rete: mirinda.strigo@gmail.com

23-30: 81-a Itala Kongreso de Esperanto - Suno kaj montoj en Fai della Paganella, Trento. Ĉu vi jam enuis pri tro da suno kaj tro da maro en la italaj Esperanto-kongresoj de la antaŭaj jaroj? Pro tio ni pensis ĉi-jare proponi al vi sunon kaj montojn. Ne temas pri ordinaraj montoj sed pri montegoj, la Dolomitoj, en tute norda Italio. La kongreso okazos en pli tradicia periodo kaj ĝi pritraktos la temon "Esperanto kaj novaj teknologioj". Estos la kutima troigo pri labor-grupoj, prelegoj, kulturaj eventoj, koncertoj kaj similaj, sed vi ĉiam povos, nerimarkite, eliri kaj promeni tra la montoj. inf.: info@esperanto.it

(el Esperanto)

Redaktoro: Liu Zijia

--------------------------------------------------------------------------------

Septembro, 2014
[2014-09-19]
http://esperanto.china.org.cn/2014-09/19/content_33554719.htm

2-4: Esperanta paneldiskuto (podia/spertula diskuto) kaj Esperanta informstando dum la 24-a Ekonomia Forumo en Krynica-Zdrój, Pollando.

6-7: Aŭtunaj tagoj en Iislami, Finnlando. inf.: Esperanto-Asocio de Finnlando, rete: heaf@esperanto.fi

11-14: Esperanto sur la strando en Sopot, Pollando. Praktikante la plej taŭgan modelon de loka E-movado ni paroligos komencantojn, montros al la gastoj eksterordinare vizitindajn lokojn en nia regiono. inf.: Triurba Esperantista Asocio TORENTO, rete: torentosopot@wp.pl

11-14: Internacia Renkonto de Universitato de la Tria Aĝo en Bydgoszcz, Pollando. Dum la aranĝo okazos la 16-a Tutpollanda Arta Trarigardo de Seniora (Pliaĝula) Movado. inf.: Esperantotur, rete: info@esperanto.bydgoszcz.eu

12-14: Renkontiĝo de la ĉeĥa IKUE-sekcio en Svatý Kopeček ĉe Olomouc, Ĉeĥio - Konferenco de la sekcio, sanktaj mesoj, projekciado pri IKUE-aranĝoj, prelego de d-ro Max Kašparů, ekskursoj. rete: m.svacek@seznam.cz

14-20: Mazara Festo 2014 - Festivalo de la Esperanto-kulturo en Mazara del Vallo, Sicilio. Ekspozicio de pentraĵoj, skulptaĵoj, fotografaĵoj, koncertoj, teatraĵoj, dancoj ktp, de esperantistaj artistoj. inf.: Brunetto Cassini, skajpo: edistudio54, rete: esperanto@edistudio.it

19- 21: Post-Somera Komuna Kuirado (PSKK) en Laarne, Belgio. Familia aranĝo kies centra temo estas "Naturo, Ekologio kaj Sano". inf.: Lode Van de Velde, rete: lodchjo@yahoo.com

20-28: 40-a Internacia Forumo pri Turismo, Edukado kaj Kulturo en Bydgoszcz-Toruń, Pollando. Dum la aranĝo okazos prelegoj, diskutoj pri turismo, kulturo kaj edukado, ekskursoj kaj Internacia Ŝakturniro. inf.: Esperantotur, rete: info@esperanto.bydgoszcz.eu

21: 17-a ERT - 17-a Esperanto-Renkontiĝo de Taguatinga en Taguatinga, antaŭurbo de la ĉefurbo Braziljo. Per la temo "Esperanto kaj Framasonismo" la aranĝo festos la 10-jariĝon de Framasona Loĝio L. L. Zamenhof starigita en Braziljo kaj festos la Internacian Tagon de la Paco. inf.: Taguatinga Esperanto-Klubo kaj Framasona Loĝio Lazaro Ludoviko Zamenhof, rete: taguatek@gmail.com

25-26: Tria Interlingvistika Simpozio en Poznań, Pollando - Temo: Problemoj de internacia lingva komunikado kaj iliaj solvoj - La simpozio okazas post interlingvistika sesio kaj antaŭARKONES. inf.: Interlingvistikaj Studoj, Lingvistika Instituto en Adam Mickiewicz-Universitato, rete: interlingv@gmail.com

25-28: Regiona filatela ekspozicio kun salono de Esperanto en Svitavy, Ĉeĥio - Ekspozicio SVITAVY 2014 estas konkursa ekspozicio de poŝtmarkoj en la kategorio regiona + premiero. La celo de la ekspozicio estas propagando de filatelo inter vasta publiko kaj kvalifiko de eksponaĵoj por la ekspozicioj de pli altaj kategorioj. inf.: Klubo de filatelistoj kaj Klubo de amikoj de Esperanto, rete: filatelie-svitavy@seznam.cz aŭ dvor.libuse@seznam.cz

26-28: ARtaj KONfrontoj en Esperanto en Poznań, Pollando. TTT-paĝo: http://www.arkones.org/eo, rete: tobiasz@esenco.org

27-28: Inaŭguro de la ekspozicio "Esperanto kaj kolektado" en Svitavy, Ĉeĥio. Tutŝtata filatela ekspozicio + Kleriga dimanĉo en Svitavy. rete: svitavy@esperanto.cz

(el Esperanto)

Redaktoro: Liu Zijia

--------------------------------------------------------------------------------

Oktobro, 2014
[2014-09-19]
http://esperanto.china.org.cn/2014-09/19/content_33555296.htm

30 septembro-13 oktobro: Busvojaĝo tra Irano - Jen la vizitotaj urboj: Tehran - Borujerd - Esfahan - Yazd - Kerman - Bandar - Abasinsulo Qeshm (per ŝipo). La elspezoj kovras la hotelon, buson, invitleteron, 3 manĝojn kaj enirbiletojn por vidindaj lokoj kaj muzeoj. inf.: Direktoro de la turisma agentejo Iran-Tehran, Masud Godarzi, rete: masud8422@yahoo.com kaj m_tajikistan2004@yahoo.com

2-5: 14-a Kafoklaĉo kaj Ludoj dum REnkontiĝo Semajnfina (KoKoLoRES) en Schwerte, Germanio. La Semajnfina aranĝo (ne nur) por ludemuloj; laŭbezone okazos kurso por komencantoj. inf.: Petra Dückershoff, rete: petra.dueckershoff@esperanto.de

2-5: TORPEDo 9 en Herzberg am Harz, Germanio - Tradicia Oktobra Renkonto Pedagogia: klerigado, spertinterŝanĝo, faka konsultiĝo. rete: esperanto-zentrum@web.de

3: Internacia Esperanto-Filmfestivalo en Herzberg am Harz, Germanio - Internacia Esperanto-Filmfestivalo, prezentado de et-filmoj, filmkonkurso en la Kavalira Salono. inf.: Interkultura Centro Herzberg, rete: esperanto-zentrum@web.de

4-11: 22-a internacia Esperanto-Semajno 2014 en Salou (Tarragono-Hispanio). La hotelo situas tuj apud la marbordo de la Mediteranea maro; vi povos ĝui neforgeseblan restadon. inf.: Luis Serrano kaj aliaj, rete: luis_serrano@ya.com

5: 2-a Pakistana Junulara Kongreso - Temo: Esperanto kiel dua lingvo por junuloj. Lahoro, Pakistano. inf.: Junularo Esperantista Pakistana. rete: jepoficejo@gmail.com aŭ Adeel Butt adeelbutt@asia.com

6: Piedmarŝo al Everesto en Katmanduo, Nepalo. Sporta marŝo al baza tendaro de monto Everesto (nepale Sagarmatĥa, tibete Ĉomolungma), la plej alta monto en la tuta mondo. TTT-paĝo: http://vojagxo.info/piedmarso-al-everesto/

9-12: La 3-a Internacia Esperanto-Lernejo, IEL-2014 en kastelo Bartošovice, Ĉeĥio. Studado de Esperanto por komencantoj kaj progresintoj en belega kastelo el la 15-a jarcento. Koncerto, studado, ekskursoj. inf.: Paŭo VS, rete: verdastacio@gmail.com

9-12: 3-a Junulara Somera Komuna Aranĝo en la centr-orienta provinco Camagüey, Kubo. inf.: Ariadna García Gutiérrez, rete: arita_piscis14@yahoo.es

(el Esperanto)

Redaktoro: Liu Zijia

--------------------------------------------------------------------------------

Novembro
[2014-11-04]
http://esperanto.china.org.cn/2014-11/04/content_33966074.htm

7-9: KlaĉKunveno PostSomera (KKPS) – en Wijk aan Zee, Nederlando. La sekva KKPS okazos en domo ĉe la maro en Kvartalo-ĉe-Maro, nordokcidente de Amsterdamo. Ĉi-jare estos pli luksaj ĉambroj, pliaj ebloj por memzorgado, pli bela ĉirkaŭaĵo kaj pli multaj kursoj pro kunlaboro kun Esperanto Nederland. Legu pli kaj aliĝu en la retpaĝo – Koko Poso kkps.klacxkunveno@gmail.com

8-11: 17-a Gliwice'a Rendevuo de Uzantoj kaj Praktikantoj de Esperanto - en Gliwice, Pollando -- stanislaw.mandrak@gmail.com aŭ staman@ka.onet.pl

13-16: KAEST - Konferenco pri Aplikoj de Esperanto en Scienco kaj Tekniko - en Modra Harmónia, Slovakio -- Peter Baláž-- kaest@ikso.net

15-16: 26-a Eŭropa Rendevuo -- en Stella-Plage, Francio. La plej grava semajnfino en Francio, norde de Parizo. Bunta programo kun JOMO, Katalin kaj Martin KOVATS, Pascal kaj Rose-Marie VILAIN, Franjo LEVEQUE kaj Michel DECHY. Tri diversnivelaj lingvokursoj: studo de la vivo kaj verkaro de Georges Lagrange (Serĝo Elgo), preparo de helpantoj por la jubilea UK, Tinĉjo en Esperanto, staĝo por korusaj kantistoj, koncerto, impona libroservo, ekspozicio de artaĵoj kaj vizito de la bela marurbo Le Touquet -- aplutniak@esperanto-nord.org

29: 41-a Malferma Tago de la Centra Oficejo de UEA - en Roterdamo, Nederlando -- Prelegoj, filmoj, prezentado de novaj eldonaĵoj. En la libroservo ĉio rabatita je 1/6 – Universala Esperanto-Asocio – uea@co.uea.org 29: Antaŭkristnaska Renkontiĝo -- en Písek -- pisek@esperanto.cz

(el

Esperanto

)

Redaktoro: Niu Xueqin

--------------------------------------------------------------------------------

Decembro
[2014-11-06]
http://esperanto.china.org.cn/2014-11/06/content_33987919.htm

5-11: Zamenhof-Tagoj en Bydgoszcz-Toruń – en Bydgoszcz -Toruń, Pollando -- Dum aranĝo okazos: 49 AKB/AIS Sesio, ekzamenoj de Esperanto por A2- kaj B1-kategorio laŭ Eŭopa klasifiko, solena vespero kun lokaj kaj eksterlandaj esperantistoj, arta parto, lotumado ktp -- Esperantotur -- info@esperanto.bydgoszcz.eu

7: Zamenhoffesto en Oostende -- en Flandrio, Belgio -- Marc Cuffez - info@lakonko.be

12-14: 67a Studsesio: literaturo, movadhistorio -- en Herzberg am Harz, Germanio – Interkultura Centro Herzberg -- esperanto-zentrum@web.de

13: Tradicia Zamenhof-festo kun vespera kulturprogramo -- en Herzberg am Harz, Germanio -- Interkultura Centro Herzberg –esperanto-zentrum@web.de

13: Marcipana Kristnasko -- en Svitavy -- svitavy@esperanto.cz

13-15: 14-aj Bjalistokaj Zamenhof-Tagoj en Bjalistoko, Pollando–Bjalistoka Esperanto-Societo -- karczewskaela@gmail.com

15: Bjalistokaj Zamenhoftagoj -- en Bjalistoko, Pollando -- Prezentoj, prelegoj, kulturaj kaj turismaj programoj -- Bjalistoka Esperanto-Societo -- esperanto.bialystok@interia.pl

28. decembro-2 januaro: SANO-5 – en Herzberg am Harz, Germanio -- La alternativa jarŝanĝ-seminario: Sano - Alternativo –Novjaro -- Interkultura Centro Herzberg -- esperanto-zentrum@web.de

(el

Esperanto

)

Redaktoro: Niu Xueqin

--------------------------------------------------------------------------------

Vizito de la pola esperantisto Tomasz Chmielik en Albanio
[2014-11-21]
http://esperanto.china.org.cn/2014-11/21/content_34118040.htm

En la motelo

De la 2-a ĝis la 11-a de septembro 2014, kiel tio estis planite delonge, vizitis Albanion la pola esperantisto Tomasz Chmielik, akompanata de sia filo, esperantisto, kaj aliaj liaj amikoj neesperantistaj. La celo de la vizito estis la promovigo de pliaj libroj el la albana literaturo tradukite al Esperanto kaj propagando per kaj por Esperanto.

La renkontiĝo en la Eŭropa Universitato de Tirana

Ĉeestis la rektoro, sinjoro Tonin Gjuraj, la verkisto kaj lektoro Ylljet Aliçka, Bardhyl Selimi kaj Shaban Hasani, respektive sekretario kaj prezidanto de la Albana Esperanto Asocio (AEA), profesoro de la Jida, Hanan Bordin el la universitato de Jeruzalemo, Tomasz Chmielik, pola ILEI - sekciestro kaj lektoro de la Germana kaj interlingvistiko en la universitato de Lublin kaj Poznan, lia filo, la verkistoj Naun Kule, Bajram Karabolli, Bedri Alimehmeti, la gestudentoj esperantistoj Ili Gerdupi kaj Anisa Gjini.

Post kiam s-ro Tomasz parolis al la ĉeestantoj pri la valoro de Esperanto en la demokrateca komunikiĝo internacia kaj kiel pontlingvo por la lernado de la fremdlingvoj naciaj pli facile kaj pli firme, li aprecis la rakontaron "Sloganoj el ŝtonoj" de Ylljet Aliçka kaj sciigis ke jam pretas la ties traduko en la germana pere de Esperanto-versio kaj estas trovite ankaŭ la germana eldonisto. Li aldonis ke jam estas fintradukita en Esperanto alia romano de s-ro Ylljet "Rakontoj pri internaciuloj".

La rakontaro de s-ro Ylljet baldaŭ tradukiĝos ankaŭ en la brazila portugalo helpe de la tiea esperantista profesoro.

Estas jam tradukite al Esperanto ĉirkaŭ 20 romanoj el la albana moderna literaturo, kiel ekzemple la romano "La senfina funebra procesio" de Visar Zhiti, poeziaĵoj de Mimoza Ahmeti, alia poeziaro de Luljeta Lleshanaku, akompanite per DVD.

Li prikonsideris la eblecon de la eldono dulingva de la poeziaro de Bedri Alimehmeti (albane-esperante) kaj invitis la aliajn verkistojn oferti iliajn verkojn por enesperantiĝo.

Krom la romano "La Hunda Haŭto" de Fatos Kongoli, "La lundo en sep tagoj" de Luljeta Lleshanaku, la novelo "La Polino" de Bajram Karabolli, "La mondo estas pejzaĝo kun brilaj koloroj" de Eqrem Basha, kiuj estas jam eldonitaj, baldaŭ aperos "La Perdinto" de Fatos Kongoli, kaj "La palaco de la sonĝoj" de Ismail Kadare.

Oni lanĉis la ideon ke venontjare oni organizu renkontiĝon ĉe ĉi tiu universitato, kie oni prelegu antaŭ la gestudentoj pri Esperanto kiel lingvo-kandidato por EU, kaj kiel pontolingvo por diskonigi la albanan kulturon en la mondon.

Sinjoro Tomasz proponis ke la universitato entreprenu la eldonon en la albana de la monografio de Viktor Ĵelazni "Ludoviko Lazaro Zamenhofo- pensaro, sekvoj kaj konsideroj". Oni sugestis pri la eblecoj de magistriĝo kaj doktoriĝo ĉe la universitato Adam Mickieviĉ en Poznano surkampe de interlinvistiko.

Konklude, la rektoro sinesprimis preta prikonsideri ĉiujn ideojn pridiskutitaj

La renkontiĝo ĉe la ministrejo de Edukado

Ĉeestis la sinjorino Tatiana Vuĉani, fakulo ĉe la direktorio de la antaŭuniversitata edukado, Tomasz Chmielik, Bardhyl Selimi, Shaban Hasani, Hanan Bordin.

La sinjorino Tatiana, diris ke ŝi konas la aferon ekde la jaro 2006 kaj konsentis unuavice je la ideo por interligi kelkajn albanajn mezlernejojn kun du mezlernejoj el EU, uzante kiel lingvo-komunikilon Esperanton. Tiel, akcentis ŝi, formiĝos kerno de esperantistaj instruistoj tre utilaj por la estonto.

Ŝi sugestis ke AEA insistu ĉe la Fremdlingva Fakultato en Tirana ke oni starigu tie grupeton de studentoj studontaj Esperanton kiel kroman lernoobjekton.

La renkontiĝo ĉe la Ministerio de Kulturo

Ĉeestis s-ro Gentian Çoçoli, direktoro pri la libroj kaj eldonado, Tomasz Chmielik, Bardhyl Selimi, Shaban Hasani, Hanan Bordin.

S-ro Gentian, kiu estas samtempe tradukisto kaj eldoninto, konsentis pri la ideo de sponsorado de la tradukoj ankaŭ de tiu ministerio. Tiucele, li sugestis ke AEA apliku en februaro kaj junio 2015, petante almenaŭ 30 % de la mono necesa por la eldono en Esperanto de la albana literaturo.

Renkontiĝo kun la ĵurnalistino de la “Shekulli” (la Jarcento)

Ĉeestis la ĵurnalistino Luela Myftari, Bardhyl Selimi, Shaban Hasani, Hanan Bordin, Tomaŝ Chmielik

Kun Luela Myftari

La ĵurnalistino intervjuis s-ron Tomasz rilate la projekton de la albana antologio en Esperanto, liajn impresojn pri Albanio, malfacilaĵojn en la tradukado.

La renkontiĝo en la Nacia Biblioteko de Prishtina (Kosovo)

Ĉeestis la direktoro de tiu biblioteko, samkiel la verkistoj el Kosovo: Adem Demaçi (laŭreato de la premio Saĥarov por la paco en la jaro 1990), Sali Bashota, Eqrem Basha, Sanie Gashi, Flora Brovina (prezidanto de la Ligo de verkistoj de Kosovo), Skënder Zogaj, Tomasz Chmielik, Bardhyl Selimi, kaj ĉiuj akompanantoj polaj.

Tie okazis la promovigo de la volumo kun poeziaĵoj "La Mondo estas pejzaĝo kun brilaj koloroj" de Eqrem Basha.

Poste oni parolis pri la proceso de tradukado de la verkoj de Sali Bashota, Adem Demaçi, Flora Brovina, Ali Podrimja.

La sinjorino Sanie kaj s-ro Eqrem konigis la ĉeestantojn interalie ke dum ilia junaĝo ili aŭdis pri Esperanto de iliaj instruistoj sed bedaŭrinde la instruado ne daŭris longe.

Sali Bashota, Adem Demaçi kaj Tomasz Chmielik

Eqrem Basha promesis akiri de la vidvino de Ali Podrimja la permeson pro la eldono en Esperanto de la poeziaĵoj de Ali, kiuj estas jam pretpretaj por eldono. Dum la sinjorino Flora enmanigis sian libron kun poeziaĵoj "Mat e çmat" (Mezuru kaj malmezuru) por traduko en Esperanto.

S-ro Adem Demaçi aprecis multe la inventon de Esperanto- lingvo kaj konsideris ĝin geniaĵon de geniulo Zamenhof pro kiu Pollando rajtas fieri. Li esprimis sian kredon grandan ke ankaŭ ĉi tiu lingvo helpos por plimildigi la interetajn malamojn, same al la socia progreso.

Estis konsentite, dum la konversacio kun Adem Demaçi, ke lia romano "La sangovenĝaj serpentoj" eldoniĝu en la versio plej internacia.

S-ro Sali Bashota konsentis entrepreni la eldonon en la albana de poeziaĵoj de la pola poeto Jan Leonczuk, helpe de la esperanta versio "Mi forgesis vin miaj arboj". La libro estos promovigote poste ankaŭ en Bjalistoko kie Jan deĵoras kiel bibliotekestro kaj kie Sali estos invitita. Rekompence la biblioteko de Bjalistoko entreprenos la sponsoradon de la eldono en Esperanto de la volumo de Sali Bashota.

Por la gastoj oni ofertis tagmanĝon en la renoma restoracio "La Sinfonio".

La renkontiĝo en la Municipo de Lipjan (Kosovo)

Ĉeestis la sinjoroj Imri Ahmeti, municipestro, Heset Sahiti, direktoro, Behadin Rexhepi aferisto, Tomasz Chmielik kun akompanantoj kaj Bardhyl Selimi

Oni pridiskutis la eblecon de ĝemeliĝo de la urbo de Lipjan kun la urbo de Lublin, samkiel la partnerecon de la teknika mezlernejo "Adem Gllavica" de Lipjan kun teknika mezlernejo en Lublin.

S-ro Tomasz promesis peradi ĉe la respektivaj strukturoj en Pollando. La gastoj poste pluvojaĝis al Kllokot (municipo de Gilan) por viziti la renoman termobanejon tie. La aliajn tagojn la polaj gastoj ekskursis al la urboj de Kruja, Durrës, Berat, Elbasan, Pogradec, Vlora, Saranda, Gjirokastër. Ili vizitis ankaŭ turismejojn en Tirana kaj apud ĝi. Kompreneble ili frandis ankaŭ la karakterizajn albanajn kuiraĵojn.

Raportis: Shaban Hasani

--------------------------------------------------------------------------------

Memore al Ye Junjian* ĉe lia 100-jara datreveno de la naskiĝo
[2014-12-12]
http://esperanto.china.org.cn/2014-12/12/content_34303026.htm

de ZHAO JUN

En la kunvenejo

La 7-a de decembro, 2014, estis centjara datreveno de la naskiĝo de fama Esperanto-verkisto s-ro Ye Junjian (angle: Chun-Chan Yeh kaj Esperante: Cicio Mar). Antaŭtagmeze de la 8-a de decembro la Ĉina Verkista Asocio solenis la centjaran jubileon de la naskiĝo de la verkisto en la Domo de la Moderna Literaturo de Ĉinio, memore al tiu fama verkisto, tradukisto, heroldo de la ĉina kaj fremda literatura interŝanĝo kaj internacia kontraŭfaŝista batalanto.

Ye Junjian ricevis licencion en la Wuhan-a Universitato en 1936.

S-ro Ye Junjian ja adiaŭis nian mondon en sia aĝo de 85 jaroj, en la jaro 1999, tamen li daŭre vivas en la koro de la vastaj legantoj pro siaj abundaj verkoj. S-ro Tie Ning, prezidanto de la Ĉina Verkista Asocio, diris en la solena kunveno memore al Ye Junjian, ke li estis unu el la malmultaj verkistoj, kiuj tre bone parolis en pluraj fremdaj lingvoj kaj akiris rimarkindajn sukcesojn en pluraj kampoj en la literatura historio de la Moderna Ĉinio. Li, vekisto malkaŝema, senpaŭze laboris kaj fervore helpis junajn daŭrigantojn, dum sia vivo li ne nur enskribis brilan paĝon en la literatura kariero kaj fremdlingva tradukado, sed ankaŭ rikoltis gravajn sukcesojn en la moderna edukado kaj kultura interŝanĝo inter Ĉinio kaj la Okcidento.

Kunfotiĝo kun Wanda Zamenhof, bofilino de d-ro L. L. Zamenhof en Eŭropo dum la 1940-aj jaroj

S-ro Ye Junjian bone konis dekkelkajn lingvojn, tamen antaŭ ĉio li estis fama esperntisto. Ĝuste dank' al Esperanto li ekmarŝis sur la literatura vojo. Lia unua verko estis

Jarfino

plenumita de li en la aĝo de 19 jaroj en Esperanto. Granda harmonio elspirata de la lingvo Esperanto profunde impresis tiun intelektulon de la antikva Ĉinio. Li faris gravan kontribuon por disvastigi Esperanton en Ĉinio.

En signaturado por eŭropaj legantoj

En la jaro 1914 Ye Junjian naskiĝis en malgrana montvilaĝo de la gubernio Hong' an de la provinco Hubei en norda parto de Ĉinio. La infana vivo gravuris profundan impreson en lia memoro. En la jaro 1933 li veturis al Wuhan, ĉefurbo de la provinco Hubei , por studi eksterlandan literaturon kaj komencis postlaboran verkadon. De la jaro 1933 ĝis la jaro 1936 li verkis entute 13 novelojn inkl. de

Jarfino

,

Armeaniĝo de Wang Desheng

kaj aliaj, kiuj volumiĝis en

Forgesitaj homoj

en la jaro 1937 kaj eldoniĝis per plumnomo "Mar". En la noveloj s-ro Ye Junjian priskribis ordinarajn kaj malgravajn personojn en kamparo kaj urbeto de Ĉinio, kiaj longtempaj dungitoj infektitaj de hazardludo, senlaboriĝintaj komizoj kaj migrantaj artistoj. Esperanto, siatempe estis rigardata kiel efika instrumento de malgrandaj kaj malfortaj nacioj subpremataj por literatura interŝanĝo. Tiam Ĉinio, en kiu vivis juna Ye Junjian, estis molestata de imperiistaj agresantoj. Ye Junjian prenis Esperanton kiel laborilon en verkado kaj tradukado ja ĝuste por disaŭdigi la voĉon de la forgesita kaj molestata ĉina nacio al la tuta mondo.

Kune kun kamaradoj de Kembriĝo

Kun hindaj infanoj

Forgesitaj homoj

okupis apartan lokon en la literatura historio de Esperanto. Ivo Lapenna, gvidanto de la internacia Esperanto-asocio, prenis ĝin kiel gravan konsistigan parton de la proleta literaturo de Esperanto. En la jaro 1939 li Esperantigis la novelaron

Novaj taskoj

, kiu priskribas la ĉinan popolon en ilia batalo kontraŭ japanaj imperiistoj, por konigi al la tuta mondo la ĉinan kontraŭjapanan literaturon kaj ĝian heroan kaj penigan batalon por liberiĝo kaj nacisavo.

Akcepti intervjuon ĉe la malnova loĝejo de Andersen en la jaro 1988

Fininte la universitatan lernadon, Ye Junjian daŭrigis sian studon en Japanio. Tie li konatiĝis kaj amikiĝis kun aro da famaj esperantistoj, partoprrenis en la tiea Esperanto-movado kaj publikigis siajn verkojn. Tie li estis arestita de japanaj policanoj kaj perforte eskortita eksterlanden kiel homo danĝera. Tiam la ĉina popolo faris entuziaman plen-ampleksan batalon kontraŭ japanaj imperiistoj. Reveninte Ĉinion li tuj enviciĝis en la entuzisma kontraŭjapana tajdo, partoprenis en la kontraŭjapana unuecfronto de literatura kaj arta rondoj, fariĝis unu el la iniciatintoj de la Ĉina Tutlanda Kontraŭjapana kaj Nacisava Asocio de la literatura kaj arta rondoj. Kiel oficisto de la ĉina registaro pri propagando li senlace disdonis informojn kontraŭjapanajn al alilandaj ĵurnalistoj en la angla lingvo kaj Esperanto. Post tio li veturis al Hongkongo kaj eldonis

Ĉinaj Verkistoj

, la plej fruan literaturan periodaĵon en fremda lingvo kune kun kelke da verkistoj cele diskonigi Ĉinion al la tuta mondo, ĉinajn eventojn kaj la malfacilan kaj penigan batalon de la ĉina popolo. En la jaro 1944 invitite de la brita propaganda departemento, li faris prelegon en multaj lokoj de Britio pri kontraŭjapana rezistmilito de la ĉina popolo. En unu jaro li faris 600 pelegojn. Li tamen opiniis, ke tio ne sufiĉis kaj decidis per literaturaj verkoj vivece diskonigi la gravajn historiajn eventojn al la tuta mondo. Post la Dua Mondmilito, laŭ invitito, Ye Junjian sin okupis pri studo de la eŭropa literaturo en la universitato Kembriĝo. En sia progresiga studo li daŭrigis sian verkadon de romano iam paŭzitan. Li iam faris verkon de la romanoj

Montvilaĝo

kaj

Ili flugas antaŭen

en la angla lingvo

, la novelarojn

Nesciaj kaj forgesitaj

kaj

Blua malalta monto

. El ili la romano

Montvilaĝo

estas tre fama. Per ĝi la aŭtoro priskribis la vilaĝan vivon tre intiman de li. Per la lingvo de juna knabo li priskribis la postiĝintecon kaj izolitecon de la vilaĝo, malfeliĉon de la vilaĝanoj, ilian baraktadon kaj la gravan influon de la Granda Revolucio al la vilaĝoj. La tuta romano estis verkita per simpla kaj modesta lingvo kaj la kaŝitaj ironoj elspiras sinceran amon de la aŭtoro al la kampoj de la vilaĝo. Ĝi estis plurfoje eldonita en multaj landoj. Ĝis la jaro 2010 jam legiĝas versioj en 20 lingvoj. En la jaro 1985 ĝi estis Esperantigita de fama Esperantisto-poeto W. Auld kaj eldonita de la Ĉina Esperanto-Eldonejo. UEA envicigis ĝin en la Librokolekto de la Oriento kaj Okcidento kaj estis multe laŭdata en la internacia Esperantujo.

Honorita de la dana reĝino per medalo "dana nacia standardo"

En sia kabineto

Dum interparolo kun amikoj de UEA

En la jaro 1949 naskiĝis la nova Ĉinio kaj Ye Junjian revenis sian patrion kaj fondis la literaturan revuon Ĉina Literaturo en la lingvoj angla kaj franca. Ĝi funkciis kiel grava kanalo por diskonigi novan Ĉinion al fremdaj legantoj. En la sekvintaj jaroj Ye Junjian verkis multe da prozaĵoj, noveloj kaj porinfanaj literaturaj verkoj. En la 50-aj jaroj de la pasinta jarcento li tradukis kaj eldonis Fabelojn de Andersen, kiuj kulturis generacion post generacio de la ĉinoj kiel spiritaj nutraĵoj. Pro tio la dana reĝino honoris lin per la naciflaga ordeno de Danlando, kio estis la unika honoro el la amaso da versioj de la fabeloj de Andersen de la tuta mondo. Tio ja estis senprecedenca, ke la aŭtoro kaj tradukinto ambaŭ ricevis la saman ordenon pro la sama libro.

Redaktoro: Liu Caisheng

- - - - - - - - - - - - - - - - - - - - - - - - - - - - - - - - - - - - - - - - - - - - - -

* Ye Junjian postlasis al la hodiaŭa mondo verkojn el 5 milionoj da ĉinaj ideogramoj kaj literaturajn versiojn el 3 milionoj da ĉinaj ideogramoj. Li iam funkciis kiel vicprezidanto de la Ĉina Esperanto-Asocio kaj societo "Amikoj de Esperanto", konsilisto de El Popola Ĉinio kaj membro de la plenuma komitato de UEA. Li multfoje ĉeestis Universalan Kongreson de Esperanto kaj multe laboris por reciproka kompreno de esperantistoj ĉinaj kaj alilandaj. La ĉinaj esperantistoj neniam forgesos liajn kontribuojn al la Esperanto-movado ĉina kaj internacia.

--------------------------------------------------------------------------------
