Pasporta Servo denove aperos papere
[2017-01-04]
http://esperanto.china.org.cn/2017-01/04/content_40036382.htm

La plej grava servo de TEJO post la demisio de la multjara prizorganto en 2008 ekhavis grandajn problemojn, sed nun la aferoj ŝajnas ordiĝi. Post kvinjara paŭzo, la listo de gastigantoj de Pasporta Servo denove aperos en presita formo.

Jam eblas antaŭmendi la paperan liston.

Inter 1995 kaj 2008 la gastiga reto estis akurate administrata de Derk Ederveen, kiu poste estis nomumita honora membro de TEJO pro siaj valoraj servoj. Tamen la transiro al novaj respondeculoj kaj al la reta epoko ne okazis glate.

En 2008 la listo de gastigantoj havis 1,225 adresojn en 90 landoj. Sekvajare tute ne aperis la papera listo, kaj en la nova retejo, kiu krome senanonce ŝanĝis sian propran adreson, restis nur 416 gastigantoj. Lastfoje la presita listo de gastigantoj aperis en 2011, kaj ankaŭ la retejo dum periodoj ne funkciis kontentige.

En 2014 nova volontulo, Baptiste Darthenay, komencis programi tute novan retejon por Pasporta Servo. Ekde septembro 2016 li estis dungita de TEJO dum kvar monatoj por okupiĝi pri programado, kiu poste ebligu la aŭtomatan produktadon de la presita listo de gastigantoj.

Same en la aŭtuno de 2016 TEJO helpe de EU-subvencioj por kvar monatoj dungis Eszter Besenyei-Merger (pli konata kiel Stela) kiel merkatikisto. Ŝi multe laboris por atentigi la publikon pri Pasporta Servo, kaj ŝajne sukcese, helpe de landaj kunordigantoj - nun la retejo listigas pli ol 1,400 gastigantojn.

En la preta libro tamen estos klare malpli da adresoj - tie aperos nur informoj pri gastigantoj kiuj konfirmis ke ilia nomo ja aperu, klarigas Stela.

(

Libera Folio

)

Redaktoro: Liu Zijia

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Ekfunkciis la projekto EKPAROLU!
[2017-01-09]
http://esperanto.china.org.cn/2017-01/09/content_40065039.htm

Edukado.net diskonigis la informon, ke ekde la 4-a de januaro funkcias sia nova projekto EKPAROLU, kiu celas doni eblon al la ĵuslernintoj de Esperanto parole apliki la lingvon, ensociiĝi kaj informiĝi pri la programoj, kursoj kaj pluaj ebloj de studoj; vaste eluzi la liberajn fortojn de la movadanoj partopreni en la plua edukado de komencintoj kaj fortigi la lokajn klubojn kaj la movadon.

EKPAROLU estas programo ene de edukado.net, kreita surbaze de la ideo faciligi kontakton inter du flankoj, nome nevoj/nevinoj (komencintoj) kaj onkloj/onklinoj (speciale trejnitaj esperantistoj), por ke ili trovu unu la aliajn kaj povu havi skajpajn parolsesiojn.

Post 150 provsesioj kaj seriozaj planado kaj konstruo de facile administrebla kaj uzebla programaro, Edukado.net ebligas al komencintoj havi 10 senpagajn parolsesiojn.

Edukado.net volonte akceptas pliajn GEONKLOJN, kiuj post mallongaj testado kaj trejnado povus paroligi la GENEVOJN. Tio estas bona okazo spertiĝi pri distanca instruado kaj esti utila en la enmovadigo de novuloj.

Interesiĝantoj trovu informojn en la projektopaĝo. Komencintoj, kiuj ŝatus profiti el servoj de Edukado.net estas bonvenaj.

Subtenintoj finance kunlaboris por la realigo de tiu projekto, kaj novaj subtenantoj povos kontribui por ĝia evoluigo. Pliaj informoj ĉe la paĝo de EKPAROLU!

(El Edukado.net)

Redaktis: Rafael Henrique Zerbetto

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Aktivulo.net: retejo por aktivuloj kaj aktivemuloj
[2017-01-11]
http://esperanto.china.org.cn/2017-01/11/content_40080789.htm

Kiel plia paŝo en la renovigo de la retejoj de UEA, lanĉiĝas nun nova paĝaro: aktivulo.net. Frukto de longa laboro fare de Dima Ŝevĉenko kaj Anna Striganova, laŭ instigo kaj gvido de la Vicprezidanto de UEA, Stefan MacGill. La nova retejo celas subteni niajn aktivulojn tutmonde per valoraj informoj kaj kontaktebloj.

Unu el la kernaj celoj de la paĝaro estas provizi kaj arkivi informojn pri la Seminarioj por Aktivula Maturiĝo -- agado, kiu jam gajnis por MacGill la honoran titolon Esperantisto de la Jaro 2016. Per kolektado de la materialoj kaj rezultoj de la seminarioj, UEA celas iom post iom krei ampleksan sciobankon por diversspecaj bezonoj sur la agadkampoj Konsciigo, Kapabligo, Komumuno kaj Kunordigo. Krome la retejo enhavas la rezultojn de strategiaj FLAM-analizoj el diversaj aranĝoj, landaj kaj internaciaj, kaj la kolekton de la Estraraj Komunikoj (EKO-komunikoj) pri la agadoj de UEA en la lastaj kelkaj jaroj.

Pri la Jaro de la Lernanto, unu el la du ĉefaj fokusoj de la agado de UEA por 2017, la retejo provizas per ĝisdataj informoj, inkluzive de listo de eventoj kaj konsiloj por lokaj grupoj.

Novaĵo estas Asocia Blogo, kiu celas doni kanalon por rekta informado pri la faroj, spertoj kaj vidpunktoj de diversaj UEA-aktivuloj, inkluzive de oficistoj kaj volontuloj en la Centra Oficejo, estraranoj kaj komisiitoj. La unua blogaĵo estas verkita de Veronika Poór, Ĝenerala Direktoro de UEA, kiu rakontas pri kelkaj el siaj spertoj kaj atingoj dum la unua jaro en Roterdamo.

Komence la retejo aktivulo.net prizorgas ĉefe unudirektan informo-donadon. Perspektive, tamen, la celo estas enkonduki teknikajn rimedojn por permesi dudirektajn dialogojn kaj faciligi la enplekton de pli vasta gamo de aktivuloj.

(Gazetaraj Komunikoj de UEA)

Redaktoro: Liu Zijia

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Rondo Familia en Luminesk, Germanio
[2017-01-11]
http://esperanto.china.org.cn/2017-01/11/content_40083388.htm

Teksto kaj fotoj de Dieter Rooke kaj Liu Jun

Lumineskanoj 2016

De la 28a de decembro 2016 ĝis la 4a de januaro 2017 okazis en junulargastejo de la urbo Kleve, Germanio, Esperanto-agado, nome Rondo Familia en Luminesk. Al la renkontiĝo venis ĉ. 50 samideanoj el Germanio, Nederlando, Svislando, Francio, Pollando, Belgio, Kubo ktp. Jen versence festivalo internacia.

Intertempe, la partoprenantojn interesis prelegoj pri diversaj temoj. S-ro Alfred Schubert, prezidanto de TEĴA (Tutmonda Esperantista Ĵurnalista Asocio), lumbilde prelegis pri la kongreso en Nitra kaj pri vizito de E-muzeo en Switavy, urbo de Ĉeĥio. S-ro Petro Kühnel prezentis la projekton de E-domo en Katmanduo, ĉefurbo de Nepalo, kaj kolektis monon por subteni la landan E-movadon. S-ro Brandenburg, eksa multjara ambasadoro en Moskvo, prelegis pri politikaj rilatoj inter Rusio kaj Germanio. Li montris lumbildojn pri la pejzaĝoj de la ĉefurbo Lisbono faritajn en libertempaj ekskursoj dum sia lasta oficperiodo kiel ambasadoro en Portugalio. Lia edzino regalis la aŭskultantojn per frandaĵoj portugalaj kaj fama dolĉa Portvino. S-ro Dieter Rooke refoje organizis komunan parkeran kantadon de la Esperanto-himno

La Espero

. S-ino Liu Jun kondukis Lumineskanojn al sia patrolando Ĉinio per videofilmoj pri la Printempa Festo, Silka Vojo, verkisto Lusin kaj aliaj temoj pri la lando, kaj intertempe lumbildoj pri tradiciaj vestoj, antikvaj kaj modernaj konstruaĵoj kompletigis la prezentadon.

Dancistoj de polonezo

Ĉiuj vesperoj de la tuta semajno estis plenaj de allogaj programeroj. Gufujo komenciĝis post la 22-a horo. Ĝin sukcese gvidis ges-roj Kleemann. Geamikoj ĝue trinkis teon, aŭskultante poemon, fabelrakonton, kvizon kaj E-ŝercojn.

Al la renkontiĝo venis E-kantisto Johnny M. Li portis mojosan etoson al ni ĉiuj. Dum internacia vespero la tri voĉa kanto

Donu al ni pacon

plenumita de Luminesko-ĥoro kortuŝis la ĉeestantaron. Juna studento el Kubo dancigis nin ĉiujn per ritmaj dancopaŝoj propraj al la suda Ameriko kaj aparte al Kubo. Kaj samtempe ni ekzercis la polonezon por silvestra balo.

La novjara sonorilo sonis, dume la lumineska ĥoro verve ekkantis:

Vino venkas

(teksto de Mark Fettes, prezidanto de UEA) kun abunda ĉampanjo, multaj interkisadoj, toste ni bondeziris unu la alian!

Esperanto-flago flirtanta antaŭ antikva katedralo

Du ekskursoj impresis nin.

Per malrapida traktoro-kaleŝo ni vizitis ekologian farm-bienon. La farmestro klarigis sian biologian entreprenon. Li bredas bovinojn, produktas furaĝon, vendas lakton, fromaĝon, viandon kaj legomojn sen artefaritaj kemiaĵoj. Poste ni trarigardis etan vilaĝon ĉe bordo de la rivero Rejno. La vilaĝestro rakontis ĝian historion de 800 jaroj kaj la konstruon de grandaj digoj. Apud la rivero ni admiris la krepuskan sunsubiron.

La dua ekskurso kondukis nin al la urbo Nijmvegen proksime de Nederlando. Romianoj fondis ĝin antaŭ 2 mil jaroj. Ni provis deĉifri la latin-lingvajn sloganojn sur muroj de fortreso. Afabla loka esperantisto, s-ro Pit ĉiĉeronis nin tra la rekonstruita urbocentro, komplete detruita dum la Dua Mondmilito. Kia ĉarma antikva bela urbo!

Kun ĝojo kaj sen fino ni himnos pri la sekva LUMINESK en la urbo Monastero de Germanio.

Redaktoro: Wang Lihua

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

La 15a Novjara Renkontiĝo en Saarbrücken
[2017-01-13]
http://esperanto.china.org.cn/2017-01/13/content_40097754.htm

Teksto kaj fotoj de Liba Gabalda el Francio

Fotoj pri la renkontiĝo

Post unu jaro ni denove renkontiĝis en Saarbrücken por kune festi la Novjaran Renkontiĝon en gaja kaj amika etoso de la 27a de decembro 2016 ĝis la 3a de januaro 2017. La evento estas organizata de la asocio EsperantoLand. La ĉeforganizanto Lu Wunsch-Rolshoven kun pluraj helpantoj pretigis interesan jarfinan semajnon. Pri la programo zorgis Betti Maul, pri tekniko okupiĝis Pjotr de Mulder kaj Klaus Rumrich. Al la programo multe kontribuis ankaŭ Ines kaj Christoph Frank. En la Novjara Renkontiĝo partoprenis 196 geesperantistoj el 15 landoj ne nur el Eŭropo. Ĉeestis multaj familioj kun infanoj kaj gejunuloj ĝis 19-jaraĝaj.

Riĉa programo kontentigis ĉiujn ĉeestantojn. Ni povis ĝui diversajn prelegojn, diskutrondojn, laborgrupojn, atelierojn, kvizojn, diversnivelajn Esperanto-kursojn. Oni povis lerni ankaŭ la hispanan. Ne mankis riĉa libroservo, variaj tabloludoj, vesperaj filmoj, malstreĉiga gimnastiko aŭ ritme vigla zumbo, kurso de tango kaj ĉendancado. Intereson vekis plibonigo de memoro per la japana lingvo, budaisma plenkonscia meditado, balada kulturo de Feroaj insuloj, la libroarto-Orimoto kaj aliaj programeroj.

Ni eksciis kiu inventis la komputilon kaj kial la homoj neas sciencon, kien iros Eŭropo post la breksiĝo, pri la dana filozofo Martinus, pri liberalaj religioj, pri Duolingo, pri la Edena ĝardeno, pri justa komerco, pri gravitaj ondoj, pri Esperanto en Afriko, pri perspektivoj de Eŭropa Unio kaj eĉ pri bano, duŝo kaj necesejoj tra la mondo. Interesis nin matematika prelego pri senfineco, ĝiaj problemoj kaj paradoksoj, la historio de Kubo kaj Usono, la vivo sur strangaj mondoj kaj la vivo sur la orient-frisaj insuloj.

Ni diskutis pri monda politiko, pri enmigrantoj, pri disvastigo de Esperanto, pri ReVo (Reta Vortaro). La projekton "Unu leciono pri Esperanto, por ĉiuj lernejanoj" proponis Lu Wunsch-Rolshoven. Pri la demando "Ĉu normalaj infanoj ankoraŭ ekzistas?", prelegis kaj diskutis Martin Markarian. Pri "Ĉu reguligita laŭ leĝigo de kanabo estas dezirinda?" raportis kaj diskutis Markos Kramer. Gijom' Armid organizis seminarion pri "Vivi por feliĉi aŭ feliĉi por vivi?"

Okazis tradukateliero kun Brian Moon kaj István Ertl, konstruo de sorobano kun Kimie Markarian, Risko-kvizo kun Edy Van den Bosch, scienca kvizo por teamoj kun eksperimentoj kun Klaus Rumrich, skeĉoj de Mirejo Grosjean okaze de la jaro de lernado.

Ni spektis bildprezentojn de Amri Wandel pri Slovakio, Slovenio, Montenegro kaj pri Petra, antikva mistera ĉefurbo en la jordana dezerto. Bernard-Regis Larue gvidis nin tra parkoj de Yellowstone kaj Colorado en Usono. Ulrich Brandenburg rakontis kaj montris interesajn bildojn pri Portugalio, kie en la jaro 2018 en Lisbono okazos la 103-a Universala Kongreso. Li donis al ni emon partopreni ĝin.

Ankaŭ la infanoj ĝuis tre riĉajn programerojn en multaj atelieroj. Interesis ilin pretigado de pilkoj por ĵonglado, origamio, fabrikado de strigoj kaj aŭtoj el kartono, pupetoj el ŝtofoj. Ne mankis rostado de bananoj kun ĉokolado, preparado de filmeto farita el fotoj, poŝtranĉiloj, kantado, ĵonglado, feltumado kaj ornamo de kandelingoj. La plej malgrandaj kun entuziasmo sekvis Mazi-kurson. Plaĉis al ili ludado kun samaĝuloj kaj libera petolado. Dum la paŭzoj virinoj trikis, iuj komputilis, legis, kartludis aŭ babilis ĉe glaso da vino, biero aŭ kafo.

Estis prezentitaj fotoj el la pasintjara NoRo, beletra Almanako. Vespere ni ĝuis pup-teatraĵon: "Avino! kriĉas Filipo" far' de Christoph Frank, koncerton de ĴeLe kun akompano de la kubano Geomar. Plezure koncertis ankaŭ Gijom' kaj Kim. Dum la Internacia vespero prezentiĝis niaj talentuloj. Ni ĝuis pian-, kontrabas-, violon-, kaj flut-ludadojn, ĵongladon, ĥor-kantadon, dancadon, kanĵi-kvizon kaj skeĉojn de István Ertl. Ĉe la fino Lu Wunsch-Rolshoven dankis al ĉiuj kontribuintoj kaj al la partoprenintoj de la aranĝo.

Gaje ni bonvenigis la Novjaron per tostoj, kisoj kaj bondeziroj de ĉio bona por la jaro 2017, esperante denove renkontiĝi jarfine en Novjara Renkontiĝo.

Redaktoro: Wang Lihua

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Itala tradukkonkurso
[2017-01-16]
http://esperanto.china.org.cn/2017-01/16/content_40112641.htm

Itala Esperanto-Federacio organizas literaturan tradukkonkurson de la itala al Esperanto.

La konkurso konsistas el du branĉoj:

poezio: maksimuma longo ne fiksita

prozo: (rakonto, novelo) maksimuma longo 13.000 tajperoj

La komisiono povos asigni ĝis tri premiojn por ĉiu branĉo.

La rezultoj estos anoncataj kadre de la itala kongreso de Esperanto en Heraclea. Ĉiu persono rajtas konkursi por ĉiu branĉo per maksimume tri verkoj, kies tradukoj devas esti neniam antaŭe eldonitaj per ajna komunikilo (prese, rete, lege, bloge, ktp). La konkursaĵojn, kune kun la originaloj, oni sendu al la sekretario, Ivan Orsini, prefere per retmesaĝo al la adreso concorso@esperanto.it indikante la branĉon, la elektitan pseŭdonimon kaj la efektivan nomon kaj adreson. Se tio ne eblas, oni sendu ilin papere al la adreso Federazione Esperantista Italiana, via Villoresi 38, 20143 Milano, Italia, indikante sur la koverto "literatura konkurso" kaj enmetante la kontribuaĵo(j)n kaj la originalajn tradukitajn verkojn sen ajna indiko kaj notante en aparta folio ĉiujn necesajn indikojn kiel supre.

Limdato por la sendado estas la 30a de aprilo 2017.

Juĝkomisiono: prezidanto Carlo Minnaja, sekretario: Ivan Orsini, por branĉo prozo: Gabriele Aquilina, Cristina de' Giorgi, Nicola Minnaja; por branĉo poezio: Giulio Cappa, Mauro Nervi, Nicola Ruggiero.

La sekretario informos ĝis la 15a de aŭgusto la gajnintojn pri la premio.

La partoprenantoj cedas senpage al IEF por la unua jaro la rajton je unua publikigo.

Por pliaj informoj: concorso@esperanto.it; FEI, concorso, via Villoresi 38, 20143 Milano, Italia.

(el

La Balta Ondo

)

Redaktoro: Niu Xueqin

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

La revuo Tra la mondo estas eldonita en Ĉinio
[2017-01-16]
http://esperanto.china.org.cn/2017-01/16/content_40112890.htm

Post malapero de la papera revuo

El Popola Ĉinio

en la jaro 2001, oni neniam legis paperan revuon pri Esperanta Movado en Ĉinio escepte la dulingva Informilo de Ĉina Esperanto-Ligo. En januaro 2017 la nova revuo

Tra la mondo

estis eldonita en Ĉinio. Ĝi estas fondita de Trezoro Huang Yinbao, direktoro de Esperanto-Centro Ora Ponto, helpe de kelkaj aktivuloj. Ĝi estas sendependa revuo pri Esperanto en Ĉinio. La sezona revuo estas eldonita kolore papera kaj reta en formato A4(202mm×268mm).

En la revuo Trezoro, ĉefredaktoro, diris: "Dum la volontula laborado en la Centra Oficejo de UEA septembre kaj oktobre 2016, foliumante amason da revuoj en Esperanto el diversaj landoj venis al mi ideo krei revuon pri Ĉinio, kies civitanoj atingas sesonon de la tutmonda loĝantaro. Agado estas pragmata ol resti en pensado. Jen aperas la revueto

Tra la mondo

. La revuo aperigas/os artikolojn pri diversaj temoj pri Esperanto en Ĉinio." Post reveno al Ĉinio li tuj komencis prepari eldonadon de la revuo.

En la 1-a numero la revuo aperigis 42 artikolojn en ĉirkaŭ dudek rubrikoj, ekzemple, Azia kongreso, Esperanto en Ĉinio, Esperantistoj, Intervjuo, Lernejoj, Ekzamenoj, Kursoj, Libroj, Kunvenoj, Seminario, Pensado, Junuloj, Infanoj, Vojaĝoj, Retejoj, Donaco kpt. El la revuo oni povas facile trovi diversajn informojn, eĉ historiajn materialojn, pri Esperanto-Movado en Ĉinio. Oni povas trovi ankaŭ artikolojn pri literaturo, scienco, arto kaj turismo. La ĵus elektita nova estrarano de ISAE kreis ankaŭ specialan rubrikon

Scienco

en la revuo. Por plifortigi kaj bonkvalitigi la revueton, la redakcio serĉas internaciajn kunlaborantojn por venontaj numeroj. Kontaktu: trezoro@qq.com aŭ agrikulturo@126.com.

Teksto de Weishan

Redaktoro: Xie Ruifeng

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

La 7-a internacia kongreso de AEH okazos en Kunštát, Ĉeĥio
[2017-01-17]
http://esperanto.china.org.cn/2017-01/17/content_40118497.htm

La Asocio de Esperantistoj -- Handikapuloj en Pardubice elkore invitas vin al la 7-a internacia kongreso de AEH, kiu realiĝos en Amuzcentro Zámeček (Kasteleto) en Hodonín ĉe Kunštát, Ĉeĥio, de la 21-a ĝis la 23-a de aprilo 2017, sekvata de lingva seminario ĝis la 28-a de aprilo 2017. La kongresa temo estas toleremo -- limo de toleremo -- interhomaj rilatoj.

La Amuzcentro Zámeček estas plene alirebla de handikapuloj, kun liftoj, sociaj salonoj kaj gimnastikejo. La tranoktado estas en 2- ĝis 4-litaj ĉambroj kun lavujo. Necesejoj kaj duŝoj estas ĉe la koridoroj.

Okazas literatura konkurso pri l kongresa temo, la plej bonaj artikoloj estos tralegitaj dum la kongreso, publikigitaj en Informilo kaj premiitaj pere de libro. Vian verkon sendu ĝis la fino de februaro 2017 en dimensio de unu paĝo A4.

Provizora programo:

Vendrede: posttagmeze alveno, organizado de aferoj por tranoktado, vespermanĝo, interkonatiĝa vespero, spektado de filmo;

Sabate: antaŭtagmeze kongresa traktado kaj balotoj por elekti novajn komitatojn, posttagmeze ekskurso: burgoj Pernštejn aŭ Svojanov, vespere danc-amuzo kun viva muziko;

Dimanĉe: antaŭtagmeze prelegoj, kunveneto de la unua nova komitato, posttagmeze forveturo hejmen; por partoprenantoj de la sekva seminario ekskurso, ekzemple Kunštát, aŭ Olešnice, kie ni povos viziti produktadon de blupreso sur teksaĵoj; vespere ni kantos kun akompano de gitaro aŭ harmoniko aŭ partoprenos en pluaj aktivaĵoj.

De lundo la 24an de aprilo ĝis vendredo la 28an de aprilo 2017 okazos lingvaj seminarioj. Antaŭtagmeze kursoj, konversacio ktp., posttagmeze ekskursoj al Letovice, burgo Svojanov, Nové Město, Moravia Karsto ktp. laŭ intereso aŭ atelieron pri manlaboroj.

Devigan aliĝilon por la 7-a kongreso de AEH sendu al la redakcio en Pardubice per poŝto aŭ retpoŝto plej malfrue ĝis la 15-a de februaro 2017. Vi pagos surloke (per monbiletojn – ne per karto).

Adreso de la redakcio: Asocio de E-handikapuloj, Na Okrouhlíku 953/21, CZ 530 03 Pardubice, Ĉeĥa Respubliko; e-mail: aeh@esperanto-aeh.eu;

La prezo: 125 eŭroj por la tuta restado, 40 eŭroj por tranoktado kun manĝoj por 2 kongresaj tagoj kaj 85 eŭroj por sekvanta seminario 5-taga kun manĝoj. La prezo por la ekskursoj estos aparte pagata surloke.

Ĝojatendas Vin la komitato de AEH.

Lenka Angelová, prezidantino, telefono por demandoj: Angelová +420 775 323 903.

(Kontribuo de Ladislav Hakl)

Redaktoro: Wang Lihua

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Alvoko por krei la novajn retejon kaj/aŭ administran sistemon de UEA
[2017-01-24]
http://esperanto.china.org.cn/2017-01/24/content_40167780.htm

La celo de la laboro, por kiu ni atendas kandidatiĝojn, estas nova, plene integrite kaj uzantamike funkcianta retejo de UEA.

Pli detale:

La nova retejo de UEA konsistos el 3 sub-retejoj:

La plene publika parto:

por ĉiu retvizitanto estas videbla sen ke oni estas ensalutinta. Ĝi donas novaĵojn kaj permesas trovi informon pri UEA. Ĝi ankaŭ permesas iĝi membro de la asocio aŭ aliĝi al kongreso, aĉeti de la libroservo.

Plusoj:

1. eblo por la landaj kaj fakaj asocioj krei simplan retpaĝon kiu prezentas al la publiko ilian asocion (fakan aŭ landan). Eventuale ĝi povu permesi skribi "novaĵojn" el la asocio, kunligi ĝin kun la sociaj retejoj ofte uzataj de la asocio.

2. eblo facile krei, rekrei aliĝilojn, kiujn la diversaj evento-organizantoj povas uzi, tiel ŝparante tempon por ili rilate al la evento-organizado

La membra parto:

parto videbla post ensaluto de la uzanto kaj donanta alirojn al ĉiuj UEA-membro-servoj:

1. La revua elŝutejo

2. La libroelŝutejo

3. La agordoj de personaj datumoj (kun kontrolo de administrantoj)

4. La kapablo sekvi sian uea-konton kaj fari ĝiron (kun kontrolo de administrantoj)

5. La delegita reto

6. La reta jarlibro/gvidlibro

7. Retmesaĝado

La administra parto:

videbla por la oficistoj, kunlaborantoj de UEA kaj la perantoj.

Ĝi permesu administri:

1. la membrojn (validigi aktualigon de datumoj, serĉi tra ili...)

2. la kongresojn kaj tie la specifajn mendojn

3. la spezfoliojn

4. la statistikojn

5. la librotenadon

6. la libroservon (katalogo kaj stoko)

7. ĉiuj ŝanĝoj estu konservitaj, kiu faris kaj kion

Ĝi devas scipovi

ĉion, kion la nunaj sistemoj scipovas (interalie la eblon doni diversajn administrajn rajtojn al diversaj uzantoj, alŝuton de pdf-oj).

Legu pli en la retejo de UEA

(el UEA)

Redaktoro: Niu Xueqin

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Intervjuo: Probal Dasgupta, prezidanto de Akademio de Esperanto
[2017-02-03]
http://esperanto.china.org.cn/2017-02/03/content_40213804.htm

Intervjuis: Rafael Henrique Zerbetto

D-ro Probal Dasgupta, intervjuata de El Popola Ĉinio en Poznano, Pollando

Konata en la Esperanta Movado, D-ro Probal Dasgupta, lingvisto, estas eks-prezidanto de UEA kaj nuna prezidanto de la Akademio de Esperanto. La intervjuo okazis en septembro, en Poznano, Pollando, okaze de studsesio pri interlingvistiko en la universitato “Adam Mickiewicz”.

RHZ: Bonvolu saluti niajn legantojn kaj rakonti al ni pri via sperto kiel leganto de El Popola Ĉinio.

PD: Saluton al la legantoj de El Popola Ĉinio, estas granda ĝojo saluti vin. En mia tempo, kiam mi komencis legi El Popola Ĉinio, ĝi estis papera revuo. Mi komencis legi ĝin en 1969, tio estis kelkaj monatoj post mia aŭskulto de radioprogramo de Ĉinio. Mi ankoraŭ memoras kiajn sentojn mi havis kiam mi aŭdis la vortojn “Parolas Pekino”. Tio estis en la epoko de Maoismo, kaj granda parto de la dissendoj kaj skriba materialo temis pri tio. Temis ankaŭ, kompreneble, pri diversaj kulturaj fenomenoj, kaj mi sekvis ĉion de El Popola Ĉinio ekde 69. Interalie mi konatiĝis kun la tre alta kvalito de literaturaĵoj, kaj originala kaj traduka, sed tiutempe ĉefrolis la tradukado, ofte temis pri tradukoj faritaj de Laŭlum, do en tiu tempo mi legis interalie la tradukon Aŝma. Poste Laŭlum, kiun mi renkontis en 1982 dum vizito al Japanujo, rakontis al mi, ke li faris tiun tradukon de Aŝma dum fervojaj vojaĝoj kiujn li faris pro laboraj kialoj. Do sidante en la trajno li tradukis Aŝman.

RHZ: Interesa rakonto. Kaj vi venis al Poznano por instrui pri Esperanta Literaturo, ĉefe pri azia literaturo en Esperanto, do mi pensas ke multaj esperantistoj ne bone konas la aziajn kreaĵojn de Esperanta Literaturo. Ĉu vi povas koncize prezenti la azian kontribuon por Esperanta Literaturo?

PD: Mi pensas ke Azio ĉefe kontribuis per tradukoj kaj komentarioj, ĉar la azianoj iomete oblikve rigardas al la scenejo konstruata ĉefe de eŭropanoj, do ni akceptas kompreneble la fakton, ke la ĉefaj konstruantoj de la arta scenejo estas eŭropanoj, do homoj el ekster eŭropo devas en diversaj manieroj el siaj propraj vidpunktoj rilati al tiu baza fakto kaj komenti pri ĝi. La ĉefaj komentoj el Azio venis ekzemple el tiu japana fonto, kiun ĉiuj rigardas kiel gravan sed neniu efektive rigardis kiel engaĝindan. Mi pensas pri la monumenta laboro de Ludovikito. Ludovikito ne nur reaperigis leterojn de Zamenhof kaj fruajn dokumentojn kaj dokumentojn ankaŭ de la unua jardeko de Esperanto, en sia monumenta volumaro. Li ankaŭ tre rigore kaj alividpunkte komentariis. Mi precipe elstarigus lian ne sufiĉe atentigitan verkon Senlegenda Biografio de Zamenhof. En tiu volumo, kiu ne nur estas biografio de Zamenhof, sed komentarias la tutan esperantan scenejon, Ludovikito kreas novan epiteton por tiuj, kiuj ĉeestas Universalajn Kongresojn kaj tiutempe deklaras la intencon dum la tuta jaro esti plenkoraj esperantistoj, sed poste forgesas tiun premison. Ludovikito nomas tiajn homojn “unusemajnaj bonuloj”, kaj li opinias, ke Zamenhof tro naive kredis en iliaj vortoj.

RHZ: Vi prelegis pri azia esperanta literaturo, por mi tio estas tre interesa temo, ĉar en pasintaj semestroj prelegantoj estis eŭropanoj kaj donis specialan atenton al eŭropaj aŭtoroj. Kial foje ŝajnas ekzisti kultura muro inter Azio kaj Eŭropo aŭ eble inter oriento kaj okcidento, en Esperanta Movado? Kio estas la kaŭzo de tiu fenomeno?

PD: Mi pensas ke en kelkaj lokoj eŭropanoj volis aparte atenti al oriento. Unu el tiaj lokoj estas libroserio kiun UEA lanĉis, sub la titolo Serio Oriento-Okcidento. Sed mi memorigu kial tio okazis, por iomete kompreni la fenomenon: UEA ligiĝis al Unesko, en 1954, kaj aliĝis al iu Unesko-iniciato. Estis iniciato de Unesko organizi sisteman dialogon inter oriento kaj okcidento. Aperis sub la egido de Unesko eta broŝuro kiu havas la titolon Oriento kaj Okcidento: ĉu al reciproka kompreno? La esperantistoj tradukis tiun broŝuron al Esperanto kaj diskonigis ĝin. Ĝi aperis en la jaro 62, se mi bone memoras. La verkinto estis Fradier. Do ĉirkaŭ tiu tempo UEA decidis ke ĉi tiun libro-serion sub diversaj eldonejoj UEA aŭspicios kaj elektos specifajn titolojn, kiuj estus inkluzivataj en la serio Oriento-Okcidento. Vi scias, certe, ke en tiu serio aperas pluraj aziaj verkoj: aperas Tagore, el mia lando, Barato, aperas aŭtoroj ĉinaj kaj japanaj, granda listo de aŭtoroj. Iasence, la Esperanto-movado, kiam ĝi lanĉas tiun iniciaton, pensas: “vidu, la laboro estas jam farita. Ni havas serion oriento-okcidento”. Do ni aranĝis dialogon inter la du mondpartoj. La problemo pri tiu iniciato estas ke ne sufiĉas aperigi la librojn, homoj devas ankaŭ legi ilin. Mi vidis neniun pruvon ke eŭropaj esperantistoj legas verkojn ĉu el la serio Oriento-Okcidento, ĉu el orient-aziaj landoj, ĉu el sud-amerikaj landoj. Ĉar la kritikantoj en esperanta kulturo kaj la verkantoj de recenzoj kaj de kritikaj libroj pri beletristiko ne okupiĝas sisteme pri la esperanta literaturo de ĉiuj kontinentoj, neeviteble la ĉefaj elektoj estas eŭropaj. Pro tiuj faktoroj ne kreskas la klera publiko kiu kapablas legi verkojn de la tuta mondo kaj ekvilibre uzi ilin. Tio laŭ mi estas grava faktoro, ke ni ne havas sufiĉe internacie klerajn kritikantojn kaj recenzantojn. Tio estas simple mia persona opinio. Povas esti, ke tio ne estas la ĉefa faktoro. Povas ankaŭ esti merkataj faktoroj. Povas esti ke libroj de unu regiono ne estas facile aĉeteblaj en aliaj aŭ ne aperas en bibliotekoj. Povas esti ke ĉinaj libroj restas ĉefe en Ĉinujo, brazilaj ĉefe en Brazilo, ĉu vi komprenas? Mi ne vere scias... Eble unu el viaj legantoj povas tion klarigi. Espereble la legantoj sendos reagojn al vi, kaj vi scios pli bone.

RHZ: Ĉi-jare vi fariĝis prezidanto de Akademio de Esperanto. Kion faras la Akademio?

PD: Ni faras la samon kiel antaŭe, sed post kelkaj tagoj mi estos en Nederlando por subskribi dokumentojn, laboro jam faritaj de la notario, kiam ni kunsidis, kaj post kelkaj pluaj paŝoj relative baldaŭ Akademio de Esperanto estos jure registrita en Nederlando. Tio estas granda paŝo antaŭen, ĉar ekde tiu registriĝo la Akademio povos, ekzemple, akcepti subvenciojn kaj aliajn sistemajn donacojn.

RHZ: Multa homoj diras, ke la Akademio de Esperanto devas respondeci pri normigo de la lingvo, sed inter esperantistoj mem multaj rifuzas akcepti normigon. Kiu estas la sinteno de la Akademio rilate al normigo de la lingvo?

PD: Esperantistoj estas tre individuismaj personoj, kaj la Akademio ne povas esti institucio kiel lernejo kun instruistoj kaj instruistinoj, kiuj senĉese admonas infanojn kaj la infanoj ne obeas. Se ni metos nin en tiu sakstrato ni komplete perdos nian kredindecon. Ni preferas respondi al demandoj kiuj venas al ni, ni plenumas petojn, kiuj venas al ni, ktp. Tio estas nia laŭstatuta devo. La statuto ne diras ke la Akademio iru ĉien kaj intervenu kaj balau la korton. La statuto diras ke ni estu respondecaj, maturaj kaj dignaj. Ni laŭeble klopodas tion fari. Mi fariĝis nun prezidanto, sed mi estis vic-prezidanto jam de 2002 kaj membro jam de 1983. Do la stilo de la akademia laborado multe ŝanĝiĝis pro la reto, la reto signifas ke ni ĉiuj povas esti multege pli aktivaj ol antaŭe. Iugrade tiu nova fakto kreis problemon ĉar iuj akademianoj entuziasme sidas ĉe la komputilo kaj multe parolas. Sekve la diskutoj fariĝis multe pli longaj ol antaŭe, ĉiuj volas detale klarigi ĉiun etan aferon, kio ne ĉiam helpas, sed kiam estas la reto oni deziras maksimume uzi ĝin. Do iurilate ni fariĝis malpli rapidaj post la apero de la interreto.

RHZ: Jes, ĉar diskutoj fariĝas pli longaj...

PD: Ĝenerale diskutoj fariĝas pli longaj.

RHZ: Kaj tio estas paradokso, ĉu?

PD: Jes, jes. Sed vidu... Ankaŭ tiurilate ni ne povas esti admonemaj, ni ne povas haltigi la liberan paroladon inter la membroj. Do simple severaj limdatoj ne solvas la problemon.

RHZ: Ĉu Akademio de Esperanto devas funkcii simile al tiuj akademioj de naciaj lingvoj, au ĉu ĝi havas specifajn trajtojn?

PD: Ĝi havas specifajn trajtojn laŭ mi, ĉar la Akademio de Esperanto estas loko kie la plej klera parto de esperanta publiko esprimas sin kaj faras decidojn pri kion fari pri la lingvo, kaj tio ne vere paralelas al tio, kio okazas en etnaj lingvoj, ĉar etnaj lingvoj havas tute alian logikon, ligitan al institucioj kiel lernejoj, universitatoj, eldonejoj... kiuj alimaniere funkcias. Rilate al etne bazitaj komunumoj, la esperanta komunumo estas tute aparta, kaj ĝi bezonas tute apartan akademion. Cetere la Akademio havas statutan devon defendi la Fundamenton kaj oficiale eldoni la universalajn vortarojn. Do iusence la Akademio de Esperanto estas bazita sur interkonsento inter la komunumo kaj la kleruloj, kiuj fondis la Lingvan Komitaton, kiu poste fariĝis la Akademio de Esperanto post pli granda reorganizado. Do tiusence la Akademio de Esperanto havas propran historion institucian kaj ni devas kunvivi kun tio. Ni ne povas draste ŝanĝi tion.

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Konsilia kunveno de la Xinxiang-a Esperanto-Asocio, Henan, Ĉinio
[2017-02-03]
http://esperanto.china.org.cn/2017-02/03/content_40215109.htm

La 21-an de januaro okazis kunveno de la konsilio de Xinxiang-a Esperanto-Asocio en la provinco Henan, meza Ĉinio. En la kunveno, la estroj de la asocio resumis pri la laboroj de 2016 kaj faris planon por la kuranta jaro. La kunveno estis prezidita de profesoro Gao Qi, vicprezidanto de la konsilio. En ĝi parolis Liu Jiahe, konsilia prezidanto, Wang Baosheng, ĝia vicprezidanto, kaj Jia Rongxia, ĝia ĝenerala sekretario.

En 2016, la asocio finplenumis du taskojn: unue, ĝi partoprenis en la Esperanta forumo de kvin provincoj kaj urboj, okazinta en Hangzhou. En ĝi membroj de la asocio estis premiitaj pro siaj artikoloj kaj prezentadoj; due, ĝi organizis en sia urbo la unuan Esperanto-kongreson de la provinco Henan, tio estis alte taksata de ĝia supera organizo Henan-a Esperanto-Asocio. Tiu aktivado antaŭenpuŝis la E-movadon de la tuta provinco.

La asocio stariĝis en la 15-a de junio 1985. Ĉiujare ĝi okazigas en Xinxiang-a Universitato prelegojn pri Esperanto. Ĉirkaŭ 4 mil personoj kontaktis esperantujon dank'al la klopodado de la asocio. La asocio ankaŭ okazigis internacian E-kunvenon kaj multfoje sendis reprezentantojn al la tutlanda E-kongreso. Multaj el ĝiaj membroj partoprenis en UK kaj Azia Kongreso de Esperanto kaj aliĝis al UEA.

Raportita de Liu Jiahe

Redaktoro: Xie Ruifeng

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Komenciĝis E-kurso por infanoj en Zhejiang-provinco, Ĉinio
[2017-02-04]
http://esperanto.china.org.cn/2017-02/04/content_40221421.htm

Antaŭtagmeze de la 14-a de januaro, okazis malferma ceremonio de E-kurso por infanoj en la centra elementa lernejo de la urbeto Fenghui sub la urbo Shaoxing de la provinco Zhejiang, sudorienta Ĉinio. La kurso estas organizita de la urbeta registaro kaj la Zhejiang-a Esperanto-Asocio. 21 lernantoj de la elementa lernejo eklernas la Internacian Lingvon en la kurso.

En la ceremonio, Zhu En, vicprezidanto de la asocio, diskonigis al la ĉeestantoj la organizadon de la kurso.

Bao Lin, vicprezidanto de la asocio, donacis al la kurso Esperantajn albumojn por infanoj kaj Esperantajn poŝtmarkojn metitajn en kadro farita de li propramane. Li ankaŭ donacis al ĉiuj lernantoj kaj ĉeestantoj memorigajn poŝtmarkojn eldonitajn de Ĉinio en 1987 celebre al la 100-a datreveno de la naskiĝo de Zamenhof.

Zhu En faris prelegon titolitan "Esperanto, lingvo de espero". En ĝi li klarigis al la lernantoj pri Doktoro Zamenhof, fono pri naskiĝo de Esperanto, interna idealo de la lingvo, E-movado en kaj ekster Ĉinio kaj tiel plu.

Posttagmeze de la sama tago, komenciĝis la unuaperioda lernado en la kurso. En la 18-a de januaro, finiĝis la komenca lernado. Oni okazigos la sekvapaŝan lernadon en marto.

Raportita de Lu Shouxian

Redaktoro: Xie Ruifeng

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Ĉiuj verkoj de Zamenhof estas legeblaj en la reto
[2017-02-06]
http://esperanto.china.org.cn/2017-02/06/content_40228275.htm

Lige al la 100-a mortodatreveno de Zamenhof, la viena Esperanto-Muzeo celis ĉi-jare prezenti ĉiujn verkojn de Ludoviko Zamenhof, aperintaj ĝis 1930, kiuj troviĝas en ilia kolekto.

125 libroj jam estas libere kaj senpage legeblaj en la retejo de la muzeo IEMW. Kelkaj ankoraŭ sekvos dum la venontaj semajnoj.

Verkoj (1887-1930) de Ludoviko Zamenhof:

https://www.onb.ac.at/eo/bibliothek/sammlungen/kolekto-por-planlingvoj/digitaj-dokumentoj/ludwik-l-zamenhof/

(www.eventoj.hu)

Redaktoro: Liu Zijia

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Nova redaktoro-paro por la revuo "Esperanto"
[2017-02-07]
http://esperanto.china.org.cn/2017-02/07/content_40237985.htm

Unuafoje en la historio de la revuo Esperanto, ĝi oficiale havos du redaktorojn, la geedzan paron Dima Ŝevĉenko (31) kaj Anna Striganova (29). Tiel decidis la Estraro de UEA, kiu intervjuis ankaŭ du aliajn bonajn kandidatojn por sekvi Attila Kaszás en tiu grava posteno.

Ni estis tre impresitaj de la propono, per kiu Dima kaj Anna kandidatiĝis,

komentas la Prezidanto de UEA, d-ro Mark Fettes.

Ili kune disponas pri granda gamo de kapabloj, ne nur pri la enhava redaktado, sed ankaŭ pri grafiko kaj enpaĝigo kaj pri la reteja flanko de la revuo. Tiu kombino de fortoj ŝajnas al ni tre promesplena

.

Ambaŭ homoj laboras parttempe ĉe la prestiĝa Rusia Universitato de Amikeco inter la Popoloj en Moskvo, kie ili studis ĵurnalismon (Dima) kaj literaturon (Anna) ĝis nivelo de magistriĝo kaj jam preparas doktorajn disertaciojn por defendo. Ĉe Dima, denaska esperantisto, la diplomverkoj ĉiam rilatas al Esperanto kaj ĝia loko en la mondo de amaskomunikiloj. Interreto grave rolas en ilia nuntempa laboro, ĉu en praktika laboro pri la retejo de la Filologia Fakultato, ĉu kiel instrutemo kaj esplorobjekto. Kvinjara laboro ĉe la rethotela kompanio "masterhost" donis al Dima multajn teknikajn konojn sur tiu kampo.

En Esperanto, ili estas konataj kiel la gvidantoj de la grava eldonejo Impeto, kiun fondis en 1992 la gepatroj de Dima, Aleksandr kaj Elena Ŝevĉenko (kune kun Dimitrij Perevalov). De tiu tempo la eldonejo aperigis pli ol 300 librojn en Esperanto kaj la rusa lingvo. Post la forpaso de la fondintoj (Aleksandr en 2012, Elena en 2015), Dima kaj Anna sukcese pluportas la torĉon. Per tiu okupo ili lernis multe pri tekstoredaktado kaj enpaĝigo, same kiel pri la interesoj kaj preferoj de la Esperanta libromerkato. Ili estas aktivaj en la moskva Esperanto-movado, kie ili organizis plurajn popularajn aranĝojn. Ili kunlaboras ankaŭ pri instruado de Esperanto en diversaj medioj.

Anna kaj Dima transprenos la revuon ekde la aprila numero 2017. Kune kun la preparado de sia unua numero, ili planas krei

modernan retejon de la revuo, kiu celos interagi kun la abonantoj kaj aŭtoroj

, kiel ili proponis en sia kandidatiĝa letero. Tia

integriĝo de la tradiciaj paperaj eldonaĵoj en la interretan mondon

estas por ili aparte interesa, teorie kaj praktike. Aldonas Fettes:

Tio plene kongruas kun niaj planoj por la evoluigo de UEA. Retaj servoj estas grava parto de nia strategio por kreskigi kaj aktivigi nian membraron, kaj ni vidas kernan rolon por la revuo kaj ĝia retejo. Ni antaŭĝojas kunlabori kun la novaj redaktoroj por realigi tiun vizion

.

(Gazetaraj Komunikoj de UEA)

Redaktoro: Liu Zijia

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

UEA invitas prelegi en la 70-a IKU-sesio en Seulo: nova limdato
[2017-02-07]
http://esperanto.china.org.cn/2017-02/07/content_40238069.htm

Kongresejo de la 102-a UK en Seulo

Kadre de la 102-a UK en Seulo okazos la jubilea 70-a sesio de la Internacia Kongresa Universitato. UEA invitas profesorojn, docentojn kaj personojn kun similaj kvalifikoj sendi proponojn pri prelegoj al la sekretario de IKU rete (amri@huji.ac.il) aŭ paperpoŝte: prof. Amri Wandel, 767 Makabim, IL-7179901 Modiin, Israelo.

La proponoj alvenu plej laste la 1-an de marto 2017.

Lige kun la IKU okazos studsesio de Akademio Internacia de la Sciencoj (AIS). Kandidatoj por IKU-prelego povas samtempe proponi AIS-kurson, kiu konsistos el unu prelego kadre de IKU kaj el du kromaj prelegoj. Bv. indiki, ĉu la IKU-propono estu konsiderata ankaŭ kiel AIS-kurso.

La prelegoj estu pri interesaj, allogaj temoj kaj taŭgaj por klera publiko. Ĉiu propono enhavu mallongan resumon de la prelego kaj koncizan biografieton de la preleganto -- sume ne pli ol unu paĝo. Proponoj kiuj ne estos elektitaj por IKU, povos tamen esti utiligitaj en aliaj kadroj, kiel Scienca Kafejo.

Ĉiu preleganto devas esti kongresano kaj mem zorgi pri sia aliĝo. Akceptita IKU-prelego estos rekompencita per honorario de 260 EUR. Duono de la honorario dependas de la ĝustatema livero de la teksto por la IKU-libro kaj duono - de la efektiva okazigo de la prelego. Pliaj detaloj kaj antaŭaj prelegoj kaj resumoj troviĝas en la retejo (http://www.uea.org/kongresoj/universitato) de IKU.

(el Gazetaraj Komunikoj de UEA)

Redaktoro: Niu Xueqin

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Alvoko por labori por Gazetara Kampanjo "Zamenhofjaro"
[2017-02-13]
http://esperanto.china.org.cn/2017-02/13/content_40276254.htm

UEA serĉas administrajn helpantojn!

La Estraro de UEA decidis pri speciala gazetara kampanjo okaze de la "Zamenhofjaro". La celo estas informi plejeble multajn gazetojn, radiostaciojn, televidstaciojn, retpaĝojn aŭ blogojn pri Zamenhof kaj Esperanto.

Por tiu tasko UEA serĉas administrajn helpantojn, kiuj kune organizu la koncernan kampanjon. Unu el la plej gravaj taskoj estas la kolektado de kontaktinformoj de amaskomunikiloj el ĉiuj partoj de la mondo kaj posta kontaktado kaj informado al kaj pri la koncernaj amaskomunikiloj.

La koncernaj homoj havu komputilon kaj lerton uzi ĝin, la kapablon rapide serĉi kaj esplori la interreton kaj laŭeble rapidan tajp-kapablon (ja temas pri registrado de datumoj).

UEA serĉas kaj volontulojn kaj homojn, kiuj pretus labori kontraŭ eta honorario. Se vi interesiĝas pri kandidatiĝo, bv. sendi informojn pri vi (eta vivresumo, kapabloj, konoj, lingvokonoj, movada historio) al zamenhofjaro100@gmail.com ĝis la 14-a de februaro 2017. Bv. mencii kiom da tempo vi planas elspezi pri la tasko kaj kiajn rimedojn kaj eventualajn rekompencojn vi bezonus kaj kiom ili kostus.

(Gazetaraj Komunikoj de UEA)

Redaktoro: Liu Zijia

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Pekina Esperanto-Asocio Tekunvenis post la Printempa Festo
[2017-02-14]
http://esperanto.china.org.cn/2017-02/14/content_40284065.htm

Ipernity: El Popola Chinio

--------------------------------------------------------------------------------

Nova paĝaro por la Zamenhof-Jaro
[2017-02-22]
http://esperanto.china.org.cn/2017-02/22/content_40338181.htm

Per la Konkurso por paĝaro pri Zamenhof UEA havos novan plurlingvan paĝaron. La realigo de la paĝaro estos de Guillem Sevilla, magistro pri tipografio, profesia reteja dezajnisto kaj enpaĝigisto el Barcelono.

La strukturo de la retejo konsistus el 8 ĉefaj paĝoj:

1. Hejma paĝo

2. Vivo de Zamenhof

3. Verkaro

4. Fotoj

5. Filmetoj

6. Citaĵoj

7. Idearo

8. Kontakto/Kolofono

Teknike ĝi ebligos tradukon al pli ol 50 lingvoj, kaj depende de volontulaj tradukantoj, ni intencas prezenti la vivon kaj verkon de Zamenhof al plej multaj popoloj.

Ni bonvenigas konsilojn, sugestojn, historiajn faktojn kaj fotojn, traduk-proponojn al zamenhofjaro100@gmail.com aŭ en la oficiala forumo de UEAhttp://forumo.esperanto.net/index.php?board=30.0.

La retejo estos preta en la komenco de marto, kaj la tradukado komenciĝos tuj poste.

Ni profitas la okazon por rememorigi vin, ke ni bezonos la helpon de ĉiuj por disvastigi la retejon kaj kontakti la gazetojn. Bonvolu legi ankaŭ nian Alvokon por labori por la Gazetara Kampanjo Zamenhofjaro http://uea.org/gk/668a1.

(el Gazetaraj Komunikoj de UEA)

Redaktoro: Niu Xueqin

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Ekspozicio pri Zamenhof kaj pola kulturo Okazigos en Zaozhuang septembro
[2017-03-09]
http://esperanto.china.org.cn/2017-03/09/content_40435166.htm

La 6-an de marto 2017, s-inoj Ewa Szkdelska kaj Huang Lin, kulturaj oficistinoj de pola ambasadorejo en Ĉinio vizitis Esperanto-Muzeon en la Zaozhuang-a Universitato en orienta Ĉinio akompanitaj de s-roj Wang Ruixiang, vicprezidanto kaj ĝenerala sekretario de ĈEL kaj Jiang Limin, asistanta ĝenerala sekretario de ĈEL. S-roj Hu Xiaolin, ĉefa estro de la universitato kaj vicprezidanto de ĈEL kaj Cao Shengqiang, rektoro de la universitato kaj konstanta komitatano de ĈEL akompanis la vizitintojn.

Post vizito oni okazigis kunsidon por diskuti preparon de la ekspozicio por omaĝi al d-ro Zamenhof, kiu forpasis antaŭ 100 jaroj. Ili decidis, ke en septembro ili kunlabore okazigos ekspozicion pri Zamenhof kaj pola kulturo en la Antikva Urbo Tai'erzhuang, kiu detruiĝis en la dua mondmilito kaj rekontruiĝis kiel la urbo Varsovio.

(Sun Mingxiao)

Redaktoro: Chen Ji

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Plantado de Arboj Okazis en Arbara Parko kun Esperanta Kulturo en Zaozhuang
[2017-03-14]
http://esperanto.china.org.cn/2017-03/14/content_40455776.htm

En la 12-a de marto 2017, la Arboplanta Tago， pli ol 40 esperantistoj kaj amikoj de Esperanto en Zaozhuang plantis arbojn en la Arbara Parko kun Esperanta Kulturo en Zaozhuang de orienta Ĉinio.

La plano pri konstruo de la parko estas permesita de loka registaro kaj la investanto estas s-ro Sun Shoude, la dumviva membro de UEA. Antaŭ tri jaroj li establis Internacian Arbaron de Esperanto sur la monto, kie li loĝas, s-ro Chen Haosu, la prezidanto de ĈEL, nomis la arbaron. La esperantistoj, kiuj plantis la arbojn en tiu tago, venis el Shandong-a Esperanto-Klubo, Esperanto-Asocio de Zaozhuang-a Universitato kaj Esperanto-Societo en Zaozhuang-a Profesia Instituto.

S-ro Sun Mingxiao (Semio), la vicĝenerala sekretario de ĈEL kaj prezidanto de Shandong-a Esperanto-Klubo gvidis la plantadon kaj mondonacis arbon memore al Detlev Blanke, la germana fama esperantisto, lingvisto, interlingvisto kaj esperantologo, kiu forpasis en la pasinta jaro.

Redaktoro：Gao Shuyuan

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Inaŭgurita bazo de Anhui-a Esperanto-Asocio
[2017-03-15]
http://esperanto.china.org.cn/2017-03/15/content_40459686.htm

Antaŭtagmeze de la 12a de marto en Handaotang-a Ŝton-Kultura Muzeo, Huainan-urbo, Anhui-provinco, inaŭguriĝis bazo de Anhui-a Esperanto-Asocio. Prezidanto de la asocio Ling Bo kaj kuratoro de la muzeo Liu Daoyuan faris parolojn en la soleno. Ling diris, ke la asocio multe dankas la muzeon pri livero de la loko por Esperanto-aranĝoj, kaj la asocio disvastigos la muzeon al fremdlandanoj per Esperanto. Liu diris, ke la muzeo volas doni plej grandan subtenon al la asocio por okazigo de Esperanto-aktivecoj kaj kontribui al diskonigo de Esperanto kaj la ŝtona kulturo.

Krom lokaj esperantistoj el la urboj Hefei kaj Huainan, ĉeestis la inaŭguron ankaŭ kelkaj lokaj oficialuloj kiel subtenantoj de Esperanto, ekzemple prezidanto de Huainan-a Asocio de Projektado Song Renzhi, eksa ĉefredaktoro de Huaihe-a Matenĵurnalo Li Qingnan, vicĉefo de Xiejiaji-a filio de Huainan-a Buroo de Imposto Xu Guofu ktp.

(Liu Baoguo)

Redaktoro: Liu Zijia

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Xinxiang-a Esperanto-Asocio komencis kunlabori kun loka entrepreno
[2017-03-17]
http://esperanto.china.org.cn/2017-03/17/content_40468202.htm

La tetrinkejo, kie okazis ankaŭ la ĉi-foja ceremonio, funkcias kiel kunvenejo de malgrandaj aktivadoj de la asocio. (Maldekstre estas Liu Jiahe, prezidanto de la asocio)

Je la 14-a horo de la 5-a de marto, okazis ceremonio por lanĉi kunlaboron inter la Xinxiang-a Esperanto-Asocio kaj la frostoĉena kompanio Dengke en la "Ĝardena Tetrinkejo", malfermita de la Esperanto-asocio. Dek du personoj, inkluzive de estroj de la kompanio kaj prezidanto de la asocio Liu Jiahe, ĉeestis al la ceremonio. Ambaŭ flankoj subskribis la dokumentojn pri kunlaboro kaj interŝanĝis ilin.

Unu el la roloj atendataj de Esperanto estas, ke ĝi funkciu kiel ilo de lingvaj interŝanĝoj en la internacia socio. La asocio volas, paralele al la disvastigo de Esperanto, fari ion por helpi la kreskadon de loka komercado. La produktaĵoj de la kompanio Dengke ĝuste taŭgas por la plano de la asocio. Antaŭe, la asocio sukcese faris similan kunlaboron. Do, la du flankoj klopodos por glate kombini komercon kaj Esperanton kaj akiri "kungajnon".

Lastatempe la asocio ankaŭ okazigis plivastigitan konsilian kunvenon. Dek kelkaj partoprenantoj diskutis pri la Esperanto-aranĝoj en la kuranta jaro.

Raportita de Liu Jiahe kaj Jin Jianxiong

Redaktoro: Xie Ruifeng

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Inaŭguriĝis la Shandong-a Esperanto-Klubo en la Zaozhuang-a Universitato
[2017-04-10]
http://esperanto.china.org.cn/2017-04/10/content_40592497.htm

En la 9-a de aprilo, en la Zaozhuang-a Universitato okazis la inaŭgura ceremonio de la Shandong-a Esperanto-Klubo. Al ĝi ĉeestis s-ro Sun Mingxiao, vicĝenerala sekretario de ĈEL kaj respondeculo de la Esperanto-Muzeo en la universitato, d-ro Sasaki Teruhiro el Japanio, eksa prezidanto de KAEM kaj profesoro de la universitato, d-ro Bak Giwan el la Korea Respubliko, vicprezidanto de la klubo kaj profesoro de la universitato, kaj kelkaj junaj klubanoj.

La Shandong-a Esperanto-Klubo fondiĝis en decembro 2016 kaj nun havas 54 membrojn kiel nova organizo de Esperanto en Shandong-provinco. La klubo apartenas al la Esperanto-muzeo de la universitato. S-ro Sun Mingxiao, la respondeculo de la muzeo, estas ĝia prezidanto.

（Teksto: Sun Mingxiao, foto: Yuanye)

Redaktoro: Xie Ruifeng

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Omaĝe al la 100-a datreveno de forpaso de L. L. Zamenhof
[2017-04-14]
http://esperanto.china.org.cn/2017-04/14/content_40621939.htm

Ipernity: El Popola Chinio

--------------------------------------------------------------------------------

Esperanta PoŝtKruciĝo revenis!
[2017-04-14]
http://esperanto.china.org.cn/2017-04/14/content_40623061.htm

En 2013 Moskva Esperanto-Asocio MASI organizis la agon PoŝtKruciĝo okaze de la Internacia Tago de Poŝto. Ĝi konsistis de interŝanĝo de bildkartoj inter Esperantistoj de diversaj landoj kaj regionoj kaj estis plensukcesa.

Nun, post kvar jaroj, PoŝtKruciĝo revenis kaj ĉifoje ne estas limdato por partopreni en ĝi.

Aliĝu, se plezurigus vin elektadi plaĉan bildkarton kaj surskribi ĝin mane, per simpla skribilo. Kaj poste trovi en via poŝtkesto bildkarton de iu el ie kun amika mesaĝo en Esperanto!

Kion fari?

- Plenigu la aliĝilon ĉe http://bildkarto.weebly.com/

- Trovu aŭtomatan mesaĝon en via retpoŝta kesto.

- Aĉetu kaj plenigu la bildkarton.

- Vizitu poŝtejon kaj sendu la bildkarton al tiu, kies adreson vi ricevis.

(Dato) (Via PK-nomo) sendis bildkarton al (lando).

Ekzemple:

La 29-an de marto 2017 Mirina sendis bildkarton al Rusio.

- Kontroladu vian ĉepordan poŝtkeston! Iam ankaŭ vi ricevos la bildkarton!

(Dato) (Via PK-nomo) ricevis bildkarton de (nomo de la sendinto).

Ekzemple:

La 30-an de majo 2017 Mirina ricevis bildkarton de Markus. + (dezirinde) foto de la ricevita bildkarto kaj dankaj vortoj al Markus.

Demandojn oni povas sendi al bildkarto@gmail.com

Partoprenu!

Informis Irina Goncharova

Redaktis Rafael Henrique Zerbetto

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Konstrui amikan ponton inter junuloj: aktivaĵo en universitato memore al la centjariĝo de la forpaso de Zamenhof
[2017-04-14]
http://esperanto.china.org.cn/2017-04/14/content_40623109.htm

Memore al la 100-a datreneno de la forpaso de la iniciatinto de Esperanto, Lazaro Ludoviko Zamenhof, vespere de la 13-a de Aprilo, en Pekina Lingva kaj Kultura Universitato, okazis la malferma aktivaĵo “Krei amikan ponton inter junuloj”, organizita de la Pekina Esperanto-Asocio kaj malferma al ĉiuj interesatoj kaj kun la celoj diskonigi Esperanton per elmontro de ĝia praktika uzo kaj samtempe omaĝi al Zamenhofo per modesta aktivaĵo cele al alproksimigo, per Esperanto, de homoj kiuj parolas malsamajn denaskajn lingvojn. En la evento partoprenis pli ol 30 homoj, inter ili ĉirkaŭ 20 studentoj, ne nur de tiu universitato, sed ankaŭ de aliaj.

Unue D-ro Li Weilun, profesoro de la Pekina Lingva kaj Kultura Universitato, rakontis kelkajn el siaj travivaĵoj en eksterlando kaj substrekis la valoran helpon kiun li ricevis de Esperantistoj dum siaj vojaĝoj.

Sekve Juana, loka esperantistino kiu magistriĝas pri lingvistiko en tiu universitato, prezentis Esperanton pere de siaj spertoj en Esperanto-kongresoj en Ĉinio kaj aliaj landoj. Ŝi substrekis la oportunojn kiujn Esperanto donas al la junularo. La sekva parto de la evento konsistis de babilado kun esperantistoj de aliaj landoj per Skajpo. Juana peris la debaton kaj interpretis por ĉinaj studentoj kiuj ne scipovas Esperanton. Partoprenis Edgaro, litova esperantisto konata pro sia partopreno en la muzikgrupo Asorti, kiu el Israelo salutis la ĉeestantojn kaj eĉ kantis kanzonon, kaj Sarah Monteiro el Brazilo, kiu parolis pri sia lando kaj pri sia intenco viziti Pekinon post kelkaj monatoj.

Prezidantino de la Pekina Esperanto-Asocio, Yu Jianchao, parolis pri la vivo de Zamenhof kaj lia kontribuo por alproksimigi la popolojn, atentante pri la evoluo de originala literaturo en Esperanto, kiu atestas la kulturan viglecon de la lingvo.

La lasta parto de la aktivaĵo estis prezento de unu el la filmetoj konkurantaj en la filmokonkurso Teo kaj Amo, organizita de Ĉina Radio Internacia. La prezentita filmo nomiĝas Mi Soifas kaj rakontas pri du fratinoj serĉantaj ion por trinki, ĝis kiam ili trovas ĉinan verdan teon. La filmeto, subtitolita en la ĉina, amuzigis la spektantojn, kiuj gaje revenis hejmen post informiĝi pri kiel aliĝi al la esperanto-kurso, kiu okazas sabate en tiu sama universitato.

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Pekina Esperanto Asocio kunvenis omaĝe al la centjariĝo de la forpaso de Zamenhof
[2017-04-17]
http://esperanto.china.org.cn/2017-04/17/content_40637090.htm

En la 15-a de aprilo okazis speciala kunveno de Pekina Esperanto-Asocio omaĝe al la centjariĝo de la forpaso de Zamenhof, iniciatinto de la Internacia Lingvo Esperanto. La kunveno okazis en Pekina Lingva kaj Kultura Universitato, kie jam de multaj jaroj regule okazas Esperanto-kursoj kaj aliaj aktivaĵoj organizitaj de la Pekina Esperanto-Asocio.

Ĉifoja kunveno ne okazis en ĉambro, sed en unu el la belaj ĝardenoj de la universitato, kiuj dum printempo pleniĝas de floroj kaj verdo. Eblis aŭdi la kantadon de birdoj kaj ĝui la trankviligan etoson. Multaj vizitantoj iras al la universitato dum semajnfinoj por pasigi la tagon, inter ili gepatroj kun infanoj kaj fotemuloj kiuj profitas la printempon por foti la belajn peoniojn en la universitato.

Esperantistoj renkontiĝis en la ĝardeno je la naŭa matene kaj pendigis ĉe kiosko la flagon de Esperanto kaj la nomon de la evento en la ĉina lingvo por kapti la atenton de scivolemaj preterpasantoj, kiuj dum iom da tempo restis ĉe ni kaj informiĝis pri la lingvo. Multaj pekinaj esperantistoj ne povis ĉeesti, sed inter la ĉeestantoj estis homoj junaj kaj maljunaj, fluparolantoj kaj komencantoj, kaj la etoso estis tre agrabla.

La kunsidon gvidis samideano Fortego, kiu salutis la ĉeestantojn kaj invitis la parolantojn paroli en tiu solenaĵo omaĝe al Zamenhof. Unue parolis D-ro Li Weilun, veterana esperantisto kaj profesoro de Pekina Lingva kaj Kultura Universitato, kiu koncize prezentis la vivon de Zamenhof kaj sekve parolis pri la reguloj de Esperanto, ofte komparante ĝin al aliaj lingvoj.

La sekva parolanto estis Liu Junfang, kiu rakontis pri la historio de Esperanto-redakcio de Ĉina Radio Internacia, fondita de li mem en decembro 1964.

Sekve Rafael Henrique Zerbetto, el Brazilo, kiu vivas en Pekino kaj laboras en la Esperanta Redakcio de El Popola Ĉinio, laŭtlegis parton de parolado de Zamenhof dum la solena malfermo de la unua Universala Kongreso de Esperanto, okazinta en 1905 en Francio, kaj Ĝoja, ĵurnalisto de Ĉina Radio Internacia, laŭtlegis la saman tekston en la ĉina lingvo.

Choi Manwon, esperantisto el Korea Respubliko, kiu vivas en Pekino kaj laboras kiel raportisto de El Popola Ĉinio, parolis pri la lernado de Esperanto, substrekante, ke malgraŭ tio, ke Esperanto estas pli facile lernebla ol etnaj lingvoj, oni devas diligente studi por esti kapabla flue paroli ĝin, kaj konsilis al lernantoj ĉiutage legi tekston en Esperanto kaj korespondi kun aliaj homoj per ĝi.

La lasta parolanto estis samideanino Lin Lisha, kiu rakontis pri sia vojaĝo al Pollando, precipe al Bjalistoko, kie naskiĝis Zamenhof.

Post la fino de la kunsido samideanoj agrable babilis dum iom da tempo kaj sekve adiaŭis.

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Lanĉita poŝtelefona aplikaĵo Amikumu!
[2017-04-25]
http://esperanto.china.org.cn/2017-04/25/content_40686399.htm

Estis oficiale lanĉita la poŝtelefona aplikaĵo Amikumu, kiu celas helpi la uzanton trovi kaj kontakti proksimajn homojn, kiuj scipovas specifan lingvon, ekzemple Esperanto. La programo uzas la GPS-aparaton de poŝtelefono por kontroli la pozicion de la uzantoj kaj prezenti liston de plej proksimaj parolantoj de specifa lingvo por faciligi, ke ili renkontu unu la alian kaj amikiĝu.

La aplikaĵo, kiu havas UEA kiel oficiala sponsoro, estas tre ŝatata de esperantistoj de la tuta mondo kaj faciligas la kontakton inter Esperantistoj. Ekzemple dum vojaĝo aŭ eĉ promeno en sia hejmurbo, eblas per Amikumu trovi esperantistojn en la ĉirkaŭaĵoj. Estas du manieroj trovi alian esperantiston (aŭ parolanton de alia lingvo):

1. Per la listo, kiu montras proksimajn esperantistojn ordigitaj laŭ distanco

2. Per mapo, kiu montras proksimajn esperantistojn laŭ la loko, kie ili lastfoje publike deklaris, ke ili estas (ne realtempa, ĉar pro sekurecaj kaj privatecaj kialoj pozicio en la mapo ne aktualiĝas aŭtomate, nur kiam la uzanto volas)

Amikumu estas elŝutebla de uzantoj de Androjdo kaj iOS: https://amikumu.com/eo/

En Ĉinio oni povas elŝuti ĝin ĉe https://pan.baidu.com/s/1i5FVsI5

Oficiala retejo de Amikumu (en Esperanto): https://amikumu.com/eo/

Provu la novan aplikaĵon kaj amikumu!

(Rafael Henrique Zerbetto)

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

La vivoverko de Zamenhof daŭre inspiras, 100 jarojn post lia morto
[2017-05-02]
http://esperanto.china.org.cn/2017-05/02/content_40731671.htm

La 14-a de aprilo 2017 estas la 100-a datreveno de la morto de Ludoviko Zamenhof, iniciatinto de Esperanto. En tiu ĉi solena tago, Universala Esperanto-Asocio ree substrekas la gravecon kaj daŭran valoron de lia vivoverko, pri kiu eblas nun legi en trideko da lingvoj ĉe la nova retejo www.zamenhof.life.

“Zamenhof ne nur havis genian intuicion pri lingvoj,” komentas d-ro Mark Fettes, prezidanto de UEA. “Li ankaŭ sukcesis vortumi, interalie per siaj kongresaj paroladoj, kernan etikan vizion por la Esperanto-movado. Temas pri la konvinko, ke la kunvenado kaj kunparolado de ‘homoj kun homoj’ estas ne nur praktike utila sed ankaŭ spirite profunda paŝo al interkompreniĝo.”

Ludoviko Zamenhof naskiĝis en 1859 en mezklasa juda familio en Bjalistoko, urbo tiam situanta en la okcidenta parto de la Rusa Imperio. Jam ekde sia adoleska aĝo li komencis eksperimenti pri la kreo de neŭtrala lingvo. Finfine en 1887 en Varsovio aperis la Unua Libro pri la Lingvo Internacia de d-ro Esperanto. Dum la sekvaj 25 jaroj Zamenhof, kune kun sia edzino Klara, dediĉis grandan parton de siaj tempo, energio kaj financaj rimedoj al la flegado de la frua movado. Li vaste korespondis, redaktis revuojn kaj librojn, aŭtoris artikolojn kaj poemojn, tradukis verkojn de la monda literaturo kaj ekde la unua Universala Kongreso en 1905 prezentis ankaŭ serion de inspiraj kongresaj paroladoj. Estas eksterdube, ke lia konstanta, senlaca kaj saĝa agado tra tiuj ofte malfacilaj jaroj estis nepra por la stabiligo de la lingvo kaj ĝia komunumo.

“Kune kun sia etika vizio, Zamenhof obstine tenis sin al la ideo, ke Esperanto apartenas al ĉiuj siaj parolantoj,” aldonas Fettes. “Malsame ol multaj aliaj planlingvaj aŭtoroj, li dekomence serĉis manieron fordoni sian gvidan rolon. Tial li reagis tre pozitive al la fondo de UEA en 1908, ĉar li prave vidis, ke la movado bezonas komunan tegmentan organizon en kiu ĉiuj esperantistoj povas kunlabori, sendepende de siaj naciecoj kaj siaj diversaj ideaj tendencoj. Liaj ideoj kaj lia ekzemplo restas inspiraj por ni ankoraŭ hodiaŭ”.

Okaze de la centa datreveno de la naskiĝo de Zamenhof, en 1959, Unesko rekonis lin kiel unu el la Grandaj Personecoj de la Homaro. Ankaŭ ĉi-foje, lia mortodatreveno estas listigita de Unesko inter la notindaj datrevenoj de la jaro 2017. Agante laŭ tiu instigo, la pola parlamento la 7-an de aprilo aklame akceptis rezolucion pri la signifo de lia vivoverko. Solenaĵoj, simpozioj kaj aliaj datrevenaj eventoj okazados tra la mondo ĝis la jarfino; kalendaro troveblas ĉe www.gazetaro.org.

Al ĉiuj UN-funkciuloj, misioj, neregistaraj organizaĵoj: Ni invitas vin!

Simpozio pri la Celoj por Daŭripova Evoluigo kaj atingo de vundeblaj homgrupoj, 11-12 majo.

17-a de aprilo 2017. Ofte ripetata aspiro de la Celoj por Daŭripova Evoluigo estas tio, ke ili “neniun postlasu” kaj ke ili aparte atentu la plej vundeblajn homgrupojn. Ili ankaŭ apogu dudirektan komunikadon, ne nur desuprajn solvojn. Sed ĉu oni sufiĉe konsideras la rolon de lingvoj en tio? Ne sufiĉe, laŭ la Studogrupo pri Lingvo kaj Unuiĝintaj Nacioj, kies jara simpozio de 2017 esploros la temon “Lingvo, la Celoj por Daŭripova Evoluigo, kaj Vundeblaj Homgrupoj.” La dutaga simpozio okazos ĵaŭdon kaj vendredon, 11-a kaj 12-a de majo, ĉe UN Church Center, 777 United Nations Plaza, Novjorko, ekde la 9-a horo matene ambaŭtage.

La simpozio enhavos dudekkvinon da referaĵoj prezentitaj de profesiuloj pri evoluigo, sciencistoj kaj specialistoj ligitaj al UN kaj Unesko, pri diversaj demandoj, inkluzive de la edukado de rifuĝintaj infanoj, migrula edukado, kaj lingvaj problemoj en evoluigo. Prezentantoj venos ne nur el Usono sed ankaŭ el Aŭstrio, Barato, Britio, Francio, Hungario, Italio, Kanado, Libano, Pakistano, Svedio, Svislando kaj Turkio. Ĉefparolantoj estos Christine Hélot (Universitato de Strasbourg) kaj François Grin (Universitato de Ĝenevo).

Pro sia forta interesiĝo pri aspektoj de lingva diskriminacio kaj lingva egaleco, Universala Esperanto-Asocio estas fonda partnero de la ĉeforganizanto de la aranĝo, nome la Studogrupo pri Lingvo kaj UN. Kunlaborantaj organizantoj estas la Centro de Aplika Lingvistiko (Vaŝintono) kaj la Centro de Esploro kaj Dokumentado pri Mondaj Lingvo-Problemoj (CED). Subvencias la simpozion la Centro de Aplika Lingvistiko kaj Esperantic Studies Foundation (ESF).

La simpozio, kiu estas malferma al UN-oficistoj, neregistaraj organizaĵoj, esploristoj kaj aliaj, celas konsciigi evoluigo-fakulojn pri la neceso kompreni kaj aŭskulti la voĉojn de tiuj kiujn oni ofte lasas neaŭskultataj, kaj la bezonon de esplorado pri tiuj problemoj. Detalojn pri la simpozio oni povas trovi ĉe www.languageandtheun.org.

Sekvos la simpozion prelego pri persektuado de esperantistoj sub Hitler kaj Stalin

14-a de aprilo 2017. Germana historiisto Ulrich Lins, aŭtoro de La danĝera lingvo, nove eldonita en la angla lingvo en duvoluma traduko de Humphrey Tonkin, prezentos la kvaran Prelegon "Tivadar Soros" la 12-an de majo. Lia temo estos la persekutado de Esperanto-parolantoj sub Hitler kaj Stalin, epizodo en la historioj de Germanio kaj Rusio relative nekonata ekster la Esperanto-movado. Ne nur okazis, ke la familianoj Zamenhof estis aparte markitaj por ekstermo fare de la Hitlera reĝimo, sed ankaŭ, ke la tuta Esperanto-movado en Sovetunio estis eliminita kaj multaj ĝiaj membroj estis murditaj aŭ forportitaj en siberiajn malliberejojn. Lins kaj Tonkin esperas, ke aperigo de la angla traduko igos tiun hontigan historion pli bone konata.

La prelego okazos je la 4-a horo posttagmeze de la 12-a de majo, tuj post la supre menciita simpozio, kaj en la sama loko: UN Church Center, 777 United Nations Plaza, New York (44a Strato kaj Unua Avenuo). La prelego estas senpaga kaj malferma al la publiko.

Ebligas la Prelegojn "Tivadar Soros" donaco de la familio Soros al Esperantic Studies Foundation. La prelegoj okazas sub aŭspicio de la Lingvistika Programo ĉe la Postdiploma Centro de la Urba Universitato de Novjorko.

Pli fruajn prelegojn en la serio prezentis Esther Schor (Universitato Princeton), aŭtoro de Bridge of Words, studo pri Zamenhof kaj lia spirita heredaĵo al la Esperanto-movado; Michael Gordin (Universitato Princeton), pri Max Talmey, interlingvisto kaj fondinto de la Novjorka Esperanto-Societo, kaj Brigid O’Keeffe (Kolegio Brooklyn), pri esperantistaj vizitantoj al la frua Sovetunio.

Dangerous Language: Esperanto under Hitler and Stalin kaj Dangerous Language: Esperanto and the Decline of Stalinism eldoniĝis de Palgrave Macmillan. Nova eldono de la Esperanto-originalo, La Danĝera Lingvo estas havebla de UEA.

Oficejo de Universala Esperanto-Asocio ĉe Unuiĝintaj Nacioj:

777 United Nations Plaza, New York, NY 10017.

212-687-7041

www.esperantoporun.org

El Esperanto por UN, majo 2017

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Okazis Tria Esperanto-Kunveno de Nordokcidenta Ĉinio
[2017-05-03]
http://esperanto.china.org.cn/2017-05/03/content_40738239.htm

La Tria Esperanto-Kunveno de Nordokcidenta Ĉinio okazis inter la 29-a de aprilo kaj la 1-a de majo en Xi'an, ĉefurbo de Shaanxi-provinco.

La kunveno estis malgranda kaj modesta, ĝi okazis en la oficejo de LKK -- Xi'an-a Esperanto-Asocio kun ĉeesto de 20 personoj el la regiono. LKK klopodis fari ĝin altkvalita kun abundaj programeroj.

Al ĝi ne mankis la kutimaj programeroj, ekzemple interkonatiĝo de partoprenantoj, arta vespero, prelego, raporto pri regionaj aktivecoj, kaj ankaŭ aliaj kiel deklam-konkurso pri la poemo

Espero

memore al centjara forpaso de Zamenhof, prelego pri la Silka Vojo, anonco de honoraj Esperanto-aktivuloj, ekskursoj al miljara pagodo, muzika fontano, antikv-kultura strato en vespero, imperiestra ĝardeno kaj ĉemonta ripozloko.

Ĉiuj ĉeestantoj estis kontentaj. Post la kunveno junaj komencantoj el Xi'an decidis, ke en ĉiu semajnfino ili lernos Esperanton kaj diskutos en Esperanto en la oficejo de la asocio.

Jen estas kelkaj fotoj de la kunveno:

Gajnintoj de la konkurso

Prelegas Ĉielismo.

Foto-ekspozicio

Donaco al la kunveno

Ekskurso

Ĉeestantoj el Gansu-provinco

Raportis Ĉielismo WANG Tianyi

Redaktoro: Liu Zijia

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Tra la mondo - ankaŭ rete
[2017-05-08]
http://esperanto.china.org.cn/2017-05/08/content_40765917.htm

Post malapero de la renoma revuo "El Popola Ĉinio" en 2001, ĉi-jare ree aperis Esperanta, kolora papera gazeto en Ĉinio, kun la nomo "Tra la mondo". Ĝi estas fondita de s-ro Trezoro Huang Yinbao, direktoro de Esperanto-Centro Ora Ponto. Formato de la revuo estas A4, aperas trimonate, kaj ĝi temas pri Esperantaj kaj kulturaj aferoj en Ĉinio.

La unua numero aperis en januaro, kaj jen ĵus estis publikigita la 2-a numero.

La reta versio de la revuo estas SENPAGE elŝutebla el la retejo http://tra-la-mondo.esperanto-urbo.de -- kiel rezulto de kunlaboro kun Interkultura Centro Herzberg (ICH) en Germanio.

Pri abonoj de la papera versio oni povas kontakti la eldoninton Trezoro Huang Yinbao ĉe trezoro@qq.com.

Szilvási László

(el Ret-Info)

Redaktoro: Liu Zijia

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Ĉinio: eldoniĝis lernolibro Bazo de Esperanto
[2017-05-09]
http://esperanto.china.org.cn/2017-05/09/content_40776471.htm

En la 6-a de majo 2017 en la Zaozhuang-a Universitato okazis la kunveno pri la lernolibro

Bazo de Esperanto

. La libro estas kompilita de s-ro Semio, vicĝenerala sekretario de ĈEL kaj respondeculo de la Esperanto-Muzeo en la Zaozhuang-a Universitato kaj s-ino Li Hui, instruistino de la universitato. La libro konsistas el 15 lecionoj kaj enhavas pli ol 600 vortojn pri komerco, turismo, interreto, historio, literaturo, medicino kaj aliaj kampoj. Ĝin eldonis la Eldonejo de la Shandong-a Universitato.

Prezidis la kunvenon prof. d-ro Bak Giwan, fama korea esperantisto, kiu nun instruas en la Zaozhuang-a Universitato. Prof. d-ro Sasaki Teruhiro, eksa prezidanto de KAEM, alte taksis la lernolibron kaj la Esperanto-movadon en la universitato.

(Sun Mingxiao)

Redaktoro: Xie Ruifeng

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Per peticio, esperantistoj premas la firmaon Apple aldoni esperantajn klavaron kaj flagon en iOS-sistemo!
[2017-05-10]
http://esperanto.china.org.cn/2017-05/10/content_40782586.htm

Peticio kreita de rusa esperantisto Daniell Gertsegov en la retejo Change.org celas premi la firmaon Apple aldoni esperantan klavaron al iOS, la sistemo uzata en poŝtelefonoj, komputiloj kaj aliaj produktoj de Apple. Per la sama peticio oni ankaŭ postulas, ke Apple aldonu la flagon de Esperanto en sia emocikonaro. Esperanta klavaro en iOS estos tre utila por Esperantistoj kiuj uzas Apple-produktojn, kiel iPhone kaj iPad. Jen la teksto, originale verkita en la angla:

Ni, subskribantoj de tiu ĉi peticio, petas al Apple aldoni esperantan klavaron al “klavaroj en iOS” kaj la flagon de Esperanto al la emocikonaro.

Pli ol du milionoj da homoj tra la mondo, en pli ol 120 landoj, en malsamaj niveloj, parolas Esperanton. Esperanto estis agnoskata de UNESKO en 1954, kiu rekomendas ĝian uzon al internaciaj ne-registaraj organizaĵoj.

Ni esperas, ke Aplee donu al vi la oportunon diskonigi niajn emociojn per la flago de Esperanto en emocikonaro kaj komuniki per esperanta klavaro en la lingvo kreita por komuna munda celo: kunigi ĉiujn popolojn.

Tiu peticio estos sendita al:

Apple

Tim Cook

Arthur D. Levinson

Por subskribi la peticion oni devas uzi la jenan retadreson: https://www.change.org/p/apple-add-esperanto-keyboard-and-flag-to-ios-keyboard-and-emoji

Redaktis: Rafael Henrique Zerbetto

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Stafeto de silka rulaĵo kun subskriboj por ĉi-jara UK
[2017-05-12]
http://esperanto.china.org.cn/2017-05/12/content_40796831.htm

Zhenjiang

Lastatempe la silka rulaĵo kun subskriboj por diskonigo de la 102a UK atingis Zhenjiang-urbon de Jiangsu-provinco, kaj okazis ceremonio pri subskribado sur la rulaĵo en Baotalu-a Element-Lernejo de la urbo en la 9a de majo. La ceremonio estis simpla kaj mallonga tamen riĉa. Entute 32 homoj ĉeestis, inter ili estis kvar gvidantoj de la lernejo, dek lokaj esperantistoj kaj 18 membroj de la lerneja Esperanto-asocio.

Ŝanhajo

Por disvastigi la 102an UK en Sud-Koreio en julio, ĉinaj esperantistoj spontanee transigas silkan rulaĵon kun subskriboj ekde la unua tago de la kuranta jaro en Xuanzhen-templo, Shanxi-provinco. Ĝis nun estas pli ol 800 subskribintoj el 16 ĉinaj urboj, ekzemple Ŝanhajo, Kantono, Xiamen, Changzhou, Wuxi kaj Lianyungang. La rulaĵo estos transdonita al la LKK dum UK.

Kantono

Xiamen

Changzhou

Wuxi

Lianyungang

(Shi Xueqin kaj Ĉielismo Wang Tianyi)

Redaktoro: Liu Zijia

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Esperanta artotrupo de Xinxiang faris sian unuafojan prezentadon
[2017-05-12]
http://esperanto.china.org.cn/2017-05/12/content_40800205.htm

En la periodo de la ferioj por la Internacia Tago de Laboro, sur la pilkoludejo de la loka kompanio Xinxiang-a Aviada Industria Grupo okazis la unuafoja prezentado de Esperanta artotrupo por alvoki al la socio alte taksi la gloron kaj belecon de laborado. La kompanio sin trovas en la urbo Xinxiang, Henan-provinco, centra Ĉinio. La du prezidantoj respektive uzis la ĉinan lingvon kaj Esperanton. Jia Rongxia, ĝenerala sekretario de la Xinxiang-a Esperanto-Asocio anoncis la programerojn Esperante, kaj disdonis materialojn pri la lingvo al la spektantoj. La prezentado ne nur fariĝis okazo por danki al laborantoj, sed ankaŭ bona ŝanco por diskonigi Esperanton.

La artotrupo, kun 3 artoteamoj, estas la suba organizo de la Xinxiang-a E-asocio. La prezidanto de la asocio Liu Jiahe ankaŭ estras la trupon. La prezentado de la artotrupo efektiviĝis en la kunlaboro kun aliaj artaj trupoj.

Raportis: Liu Jiahe

Redaktoro: Xie Ruifeng

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Kunveno pri Esperanto kaj Shitai de Anhui-provinco
[2017-05-22]
http://esperanto.china.org.cn/2017-05/22/content_40865350.htm

En la 19a de majo en Shitai-gubernia biblioteko, Anhui-provinco okazis kunveno pri Esperanto kaj Shitai paralele de laborkunsido de la Anhui-a Esperanto-Asocio.

S-ro Tu Bihong

Pli ol 40 homoj partoprenis en la kunsido, inkluzive de s-ro Tu Bihong, vicestro de Shitai-a Buroo pri Kulturo, Radio, Televido, Filmo, Gazetaro kaj Eldono.

S-ino Su Juanjuan

S-ino Su Juanjuan, direktoro de la Shitai-a biblioteko, prelegis pri Esperanto kaj Shitai. Shitai estas la hejmloko de s-ro Su Amang, konata esperantista poeto de Ĉinio. La loka registaro donis grandan honoron al Su Amang.

S-ro Ling Bo

S-ro Ling Bo, prezidanto de la asocio, konigis al la aŭskultantoj kiel lerni kaj apliki Esperanton.

S-ro Liu Baoguo

S-ro Liu Baoguo, asistanta ĝenerala sekretario de la asocio, prezentis anekdotojn pri Esperanto kaj la loka Tianfang-a Te-Kompanio.

S-ro Li Guoxuan (la tria de dekstre en la supra vico)

S-ro Li Guoxuan, vicprezidanto de la asocio, prezidis la laborkunsidon. 18 esperantistoj el diversaj lokoj de Anhui-provinco partoprenis en la diskuto pri la planoj de Esperanto-aranĝoj. Ankaŭ tri esperantistinoj el Ŝanhajo kaj provincoj Jiangsu kaj Guangdong partoprenis en la laborkunsido.

En la sekvanta tago oni ekskursis al proksimaj vidindejoj.

Shitai situas en suda Anhui-provinco. Shitai akiris famon pro teo abunda je seleno kaj belaj pejzaĝoj.

(Liu Baoguo kaj Wang Yunfang)

Redaktoro: Liu Zijia

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Ĉinaj esperantistoj subskribis por seula UK
[2017-06-08]
http://esperanto.china.org.cn/2017-06/08/content_40987066.htm

Matene de la 3a de junio en la Ŝton-Kultura Domo Handaotang (Huainan-a bazloko de Esperanto-aktivecoj de Anhui-a Esperanto-Asocio) en la urbo Huainan de Anhui-a provinco, Anhui-a Esperanto-Asocio okazigis aktivecon de subskribado sur propaganda rubando por bonvenigi la 102an UK-on.

S-ro Li Guoxuan, vicprezidanto de la provinca Esperanto-asocio, prezidis la eventon.

En la nomo de la provinca Esperanto-asocio, Li esprimis sinceran dankon kaj bonvenigon al la novaj kaj malnovaj esperantistoj, ŝatantoj kaj subtenantoj de Esperanto, kiuj partoprenis en la evento. Poste li detale prezentis la preparadon de la 102-a UK-o, kaj ĉiuj partoprenantoj serioze subskribis sian nomon sur la rubandon por esprimi anticipan gratulon al la 102a UK.

S-ro Liu Daoyuan, direktoro de la Ŝton-Kultura Domo Handaotang, diris, ke li plue subtenos la aktivecojn de la provinca Esperanto-asocio.

Fine ĉiuj partoprenantoj kunfotiĝis kun la propaganda rubando.

(Raportis Li Guoxuan)

Redaktoro: Liu Zijia

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Japana esperantisto vizitis Hefei
[2017-06-20]
http://esperanto.china.org.cn/2017-06/20/content_41062015.htm

Inter la 1a kaj 14a de la kuranta monato japana esperantisto Toshiaki IItaka vizitis Hefei, ĉefurbo de Anhui-provinco por kunlaboro inter sia kompanio kaj Hefei-a Teknologia Universitato. Dume li dufoje renkontiĝis kun kelkaj lokaj esperantistoj.

Japana esperantisto Toshiaki IItaka

Toshiaki IItaka renkontiĝis kun s-roj Liu Baoguo kaj Liu Jianguo en la 6a de junio.

S-ro Liu Baoguo prezentas alkoholaĵon kun esperanta marko al Toshiaki IItaka.

Matene de la 11a de junio s-ino Chen Min akompanis Toshiaki IItaka viziti Wujia-ĝardenon.

En Wujia-ĝardeno

Posttagmeze de la 11a de junio s-roj Ling Bo, Huang Zhengsu, Wang Lunde, Wang Yunfang kaj s-ino Chen Min akompanis Toshiaki IItaka viziti la novan kaj malnovan partojn de Anhui-a Universitato kaj Feicui-lagon. Vespere lokaj esperantistoj regalis Toshiaki IItaka per bankedo. Ili ĝuis la vesperan pejzaĝon de la bela urbo. Toshiaki IItaka perceptis entuziasmon de la lokaj esperantistoj.

S-roj Ling Bo kaj Toshiaki IItaka

Lokaj esperantistoj Wang Yunfang (maldekstre), Wang Lunde (dekstre) kaj Toshiaki IItaka

(Liu Baoguo)

Redaktoro: Liu Zijia

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

La magazino MONATO aŭkcias oran moneron!
[2017-06-21]
http://esperanto.china.org.cn/2017-06/21/content_41071924.htm

"Stelo" estis en la 1960-aj jaroj oficiala internacia Esperanto-mono kaj pagilo (vidu: https://eo.wikipedia.org/wiki/Stelo_(monunuo) ).

La ora monero de 25 steloj estas tre valora kolektindaĵo, ne nur inter esperantistoj, sed ankaŭ inter numismatoj en la tuta mondo. Ĝi pezas 50 gramojn kaj konsistas el 98,3 % da pura oro kaj do nur la oro jam valoras 1800 eŭrojn. De ĝi estis faritaj nur 10 numeritaj ekzempleroj. Ne estas konate, kiom da ili restas en la mondo, sed MONATO sukcesis akiri unu el tiuj dek ekzempleroj, en la originala kesteto, la moneron kun serinumero 7.

MONATO aŭkcias tiun oran moneron inter siaj legantoj. Se vi deziras aĉeti ĝin, sciigu al ora_stelo@monato.net kiun sumon vi pretas pagi por ĝi. La minimuma sumo estas 2520 eŭroj. Se via propono estas la plej alta, vi estos la feliĉa posedanto de tiu unikaĵo! La plej alta sumo ĝis nun proponita estas 2,510 eŭroj.

La gajno de la aŭkcio estos uzata por la ordigo de nova Esperanto-domo en Antverpeno, kie MONATO estas administrata.

La aŭkcio daŭros ĝis la 1-a de septembro 2017 je la 12:00-a horo laŭ mez-eŭropa tempo. Se la gajninto de la aŭkcio ne estos paginta la proponitan sumon antaŭ la 1-a de oktobro 2017, la monero estos proponita al la persono, kiu faris la due plej altan proponon.

Nur proponoj de personoj, kiuj klare montras sian nomon kaj adreson, estos konsiderataj.

http://www.monato.net/ora_stelo.php

(Ret-Info)

Redaktoro: Liu Zijia

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Per subskriboj studentoj subtenas seulan UK
[2017-06-22]
http://esperanto.china.org.cn/2017-06/22/content_41077657.htm

La 20an de junio en Harbino de nordorienta Ĉinio, ricevinte la silkan rulaĵon por propagando de la 102a UK senditan de Liaoning-a Esperanto-Asocio kaj Shenyang-a Esperanto-Asocio, Heilongjiang-a Esperanto-Asocio okazigis aktivecon de subskribo sur la rulaĵon en la kampuso de Heilongjiang-a Universitato de Scienco kaj Teknologio.

Pli ol 30 studentoj, inter kiuj unu el Nepalo, ĉeestis la aktivecon. Ĉiu subskribis sian nomon sur la rulaĵon, kun bondeziroj al la 102a UK. Post la subskribo ĉeestantoj kunfotiĝis.

Matene de la sekva tago daŭris subskribo en Yutong-a Esperanto-Kurso de Harbino. Posttagmeze la rulaĵo estis sendita al Hohhot de Interna Mongolio.

La aktiveco estis aranĝita de Song Ping, vicprezidanto de Heilongjiang-a Esperanto-Asocio.

(raportis Song Ping el Harbino)

Redaktoro: Liu Zijia

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Chuck Mays fariĝis nova Ĉefdirektoro de ESF
[2017-06-22]
http://esperanto.china.org.cn/2017-06/22/content_41078818.htm

Esperantic Studies Foundation nomis Charles O. Mays kiel sian novan Ĉefdirektoron ekde la 1-a de julio 2017. Lia antaŭulo Joel Amis eksiĝas por kompletigi siajn magistrajn studojn pri religio, survoje al pastriĝo en la Anglikana Eklezio de Kanado.

Laŭprofesie Chuck Mays estas elektra inĝeniero kaj projektogvidisto. Li diplomiĝis pri elektra inĝenierado ĉe la Nord-Karolina Ŝtata Universitato.

En la daŭro de sia kariero, li pasigis longajn periodojn eksterlande, inkluzive unu jaron en Honkongo kaj dek jarojn en Aŭstralio. Lige kun sia profesio, li vaste vojaĝis en Eŭropo kaj Azio kaj ankaŭ vizitis Sud-Amerikon kaj Afrikon.

Chuck jam kelkajn jarojn aktivas en la aferoj de ESF. Interalie, li aranĝis multjaran sidejon por NASK, la Nord-Amerika Somera Kursaro kiun ESF organizas ĉiujare, ĉe Universitato William Peace en Raleigh, Nord-Karolino. Li elektiĝis kiel estrarano de la Fondaĵo en 2013.

“Ni estas ja feliĉaj, ke ni trovis tiel multflanke spertan homon por okupi la streĉan postenon de Ĉefdirektoro,” diris la prezidanto de ESF Humphrey Tonkin. “Nia laboro subtene al lingva interkompreniĝo kaj esplorado daŭre vastiĝas, kaj Chuck alportos la ĝustan kombinon de klarvido, internaciismo kaj administra kompetento por teni superrigardon de tiu procezo.”

“ESF estas konata pro sia investado en la estonteco de Esperanto kaj lingva justeco ĝenerale per faka esplorado kaj progresemaj projektoj kiel NASK, Lernu.net kaj Edukado.net,” Mays rimarkis. “Mi ĝojas havi la okazon kunlabori kun bonega estraro en la rolo de Ĉefdirektoro dum ESF daŭrigas subvenciadon de gravaj esploroj kaj valoraj programoj kaj eventoj.”

“Ni bedaŭras noti la finon de la servado de Joel Amis, almenaŭ en lia nuna rolo,” Tonkin komentis. “Joel helpis fortigi ESF kaj pretigis nin por la venonta paŝo. Ni deziras al li ĉiun sukceson en la venonta stadio de liaj studoj kaj kariero.”

“Estis granda privilegio labori por ESF,” aldonis Joel Amis. “La profunda engaĝiĝo kun multfaceta organizaĵo ligita al la Esperanto-komunumo kaj kun la universitata medio, min multflanke riĉigis. Kompreneble mi sentos la mankon de kunlaboro kun la talentaj, interesaj homoj en ESF – sed kvankam mia profesia kariero min gvidos laŭ alia vojo, mi daŭre restos entuziasma subtenanto kaj, laŭeble, kunlaboranto de ESF. Miajn plej sincerajn dankojn al ESF kaj la kolegoj ligitaj al ĝi, kaj miajn bondezirojn al Chuck Mays, en kies tre kapablajn manojn mi transdonas la administradon de la Fondaĵo.”

Per tiu nova enoficigo, la centro de agado de la Fondaĵo transiros el Montrealo, Kanado, al Raleigh, Nord-Karolino, Usono.

Havante estraron el Usono kaj Kanado kaj tutmondan konsilantaron, Esperantic Studies Foundation laboras por antaŭenigi la komprenon kaj praktikon de lingva justeco en multkultura mondo. Per siaj subvencioj kaj aliaj agadoj, la Fondaĵo celas evoluigi kaj subteni la plej altajn normojn en esploroj, edukado kaj interlingva komunikado.

El www.esperantic.org

Redaktis Rafael Henrique Zerbetto

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

El Popola Ĉinio invitas vin filme prezenti gastronomion de via lando!
[2017-06-23]
http://esperanto.china.org.cn/2017-06/23/content_41085482.htm

Ĉu vi ŝatas kuirarton kaj volas diskonigi la kuirarton de via lando al tuta Esperantujo? Jen via ŝanco! El Popola Ĉinio volas aperigi videaĵojn pri kuirarto de malsamaj landoj tra la mondo! Faru videaĵon pri tradicia plado de via lando, preferinde kun iom da klarigo pri ĝia rilato al nacia kulturo, kaj sendu al ni(elpopolachinio@126.com)!

Atentigo:

Videa datenaranĝo: MP4

Teksta lingvo: Esperanto

Filmado: horizontale

Maksimuma daŭro: 6 minutoj

La filmeto estu ju pli klare des pli bone.

Se la videaĵo estas tro granda por sendi per retpoŝto, vi povas alŝuti ĝin en Dropbox kaj sendi nur la ligilon.

Estas atendite, ke ni ricevas vian videaĵon aŭ ligilon kun via nomo kaj landnomo.

Antaŭdankon por via partopreno!

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Interlingvistikaj Studoj en Poznano akceptas aliĝojn por 2017-2020
[2017-07-12]
http://esperanto.china.org.cn/2017-07/12/content_41198798.htm

Collegium Novum, kie okazas la lecionoj de Interlingvistikaj Studoj

Aliĝu al la nova grupo de la unikaj Interlingvistikaj Studoj en Poznano por 2017-2020 kaj festu ilian 20-jariĝon kadre de la Kvara Interlingvistika Simpozio ĉi-septembre!

Nur ĉiun trian jaron komencas siajn studojn nova grupo ĉe la Interlingvistikaj Studoj de la Universitato Adam Mickiewicz (UAM) en Poznano, kaj la sekva ebleco estos en septembro por la jaroj 2017-2020. Unu el la plej prestiĝaj universitatoj en Pollando, UAM ofertas programon unikan en la tuta mondo: trijarajn eksterajn postdiplomajn studojn pri interlingvistiko kaj esperantologio, tute en Esperanto! La speciala programo estis aprobita antaŭ 20 jaroj, la unua grupo komencis siajn studojn en 1998, kaj la sesa grupo finos siajn studojn ĉi-septembre. Por marki tiujn okazos, speciala festo okazos dum la Kvara Interlingvistika Simpozio (21-22-a de sepbtembro 2017), tuj post la interlingvistika sesio kaj antaŭ la tradicia kultura festivalo Arkones.

La Interlingvistikaj Studoj okazas en la Lingvistika Instituto de UAM, sub la gvido de la fondinto, prof. Ilona Koutny. Inter la prelegantoj de la Interlingvistikaj Studoj ĉiam estis kaj estas elstaraj esperantologoj (interalie, Duncan Charters, Renato Corsetti, Probal Dasgupta, Sabine Fiedler kaj Humphrey Tonkin, por nomi nur kelkajn). La Interlingvistikaj Studoj donas superrigardon pri ĝenerala kaj aplikata lingvistiko por havi bazon por la studado de la lingvistikaj aspektoj de Esperanto, ili fokusiĝas al internacia kaj interkultura komunikado, traktas planlingvojn kaj detale okupiĝas pri gramatiko, literaturo, kulturo kaj historio de Esperanto. En la tria jaro eblas specialiĝi pri komunikado, lingvistiko, literaturo, tradukado, planlingvistiko aŭ pri lingvopedagogio.

Unusemajnaj intensaj sesioj (surlokaj kursoj de po kvar studobjektoj kaj ekzamenoj) okazas unufoje dum la semestro (fine de septembro kaj komence de februaro), intertempe la gestudentoj laboras pri siaj taskoj hejme kaj rete, en konsultiĝo kun la prelegantoj. La gestudentoj pretigas diplomlaboraĵon kaj post la fina ekzameno ricevos atestilon de UAM pri la plenumo de Interlingvistikaj Studoj. Aliĝu ĝis la 15-a de aŭgusto 2017 por la la studjaroj 2017-2020, kaj informu ĉiujn, kiuj povas interesiĝi! La unua sesio okazos inter la 16-a kaj la 22-a de septembro 2017. Postuloj: baza diplomo pri superagradaj studoj kaj bona scio de Esperanto. Kotizo por unu semestro: 1850 PLN (ĉ. 460 EUR), reduktita 700 PLN (ĉirkaŭ 175 EUR) por B-landoj. Kelkaj stipendioj estas antaŭvidataj dank' al ESF.

Informoj kaj aliĝilo: http://www.amu.edu.pl/~interl/, kontakto: interlin@amu.edu.pl aŭ ikoutny@amu.edu.pl

Fonto: Esperantic Studies Foundation

Redaktis Rafael Henrique Zerbetto

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Informilo de UN-oficejo de Universala Esperanto-Asocio - Julio 2017
[2017-07-12]
http://esperanto.china.org.cn/2017-07/12/content_41202065.htm

Simpozio memorigis ke malatento al lingvaj diferencoj obstaklas la Celojn por Daŭripova Evoluigo

27-a de junio 2017. La Celoj de UN por Daŭripova Evoluigo (CDE) estas mankaj rilate al atento al lingvaj demandoj, ĉefe pro ĝenerala malatento al la konsekvencoj, pozitivaj kaj negativaj, de lingva diverseco. Tiel asertis la Provizoraj Konkludoj de simpozio organizita de la Studo-Grupo pri Lingvo kaj Unuiĝintaj Nacioj, kun subteno de Universala Esperanto-Asocio kaj aliaj organizaĵoj.

Pli ol cent universitatanoj, diplomatoj, UN-oficistoj kaj reprezentantoj de neregistaraj organizaĵoj (NROj) ĉeestis la simpozion ĉe 777 United Nations Plaza, Novjorko, la 11-an kaj 12-an de majo. Ĝia celo estis ekzameni demandojn pri lingvoj kaj vundeblaj homgrupoj kaj ilia centreco en la disvolvo, realigo kaj sukcesa kompletigo de la CDE.

La simpoziaj ĉefparolantoj estis Christine Hélot, de la Universitato de Strasburgo, Francio, kaj François Grin, de la Universitato de Ĝenevo, Svislando, kaj referaĵojn prezentis fakuloj el dekduo da pliaj landoj. La simpozion malfermis podia diskuto inter reprezentantoj de la diplomatia korpuso, UN-oficistoj, NROj kaj la universitata medio: Ambasadoro Michael Ten Pow, Konstanta Reprezentanto de Gujano ĉe UN, Carole Maisonneuve, Kunordiganto de Publika Informado kaj Multlingvismo en la Fako de UN pri Ĝeneralasemblea kaj Konferenca Mastrumado, Christina Diez de ATD Kvaramonda Movado, kaj Humphrey Tonkin, emerita prezidanto de la Universitato de Hartford, Usono.

La referantoj, multaj el kiuj estis specialistoj kiuj dediĉas sian profesian vivon al komprenado de la rolo de la lingvo en la socio, ekzamenis individuajn komunumojn, evoluigajn projektojn kaj plej bonajn praktikojn. Ili substrekis la esencan rolon kiun ludas lingvoj en faciligo aŭ obstaklado de daŭrigebla evoluigo, precipe rilate al vundeblaj homgrupoj, esence heterogena grupo de unuavicaj interesohavantoj en atingo de la CDE. Tri specoj de vundeblaj homgrupoj konsistigis la fokuson de la simpozio: konstante setlintaj rifuĝintoj/enmigrintoj, portempe setlintaj rifuĝintoj/enmigrintoj, kaj indiĝenaj aŭ lingvoheredaj lingvaj minoritatoj. Ene de tiuj tri grupoj, plenaĝuloj kaj infanoj montriĝis sperti signife malsamajn lingvorilatajn defiojn.

La simpozion aŭspiciis pluraj organizaĵoj, inkluzive de Universala Esperanto-Asocio (organizaĵo en konsultaj rilatoj kun la Ekonomia kaj Socia Konsilio de UN kaj kunlaboranta kun la Fako de UN pri Publika Informado), Centro por Aplika Lingvistiko (CAL), Centro de Esploro kaj Dokumentado pri Mondaj Lingvaj Problemoj kaj ties revuo Language Problems and Language Planning, kaj Esperantic Studies Foundation (ESF). Subvenciis CAL kaj ESF. Lokaj esperantistoj kiuj helpis en la organizado inkluzivis Ulrich Becker, Michael Brandini, Raul Garcia, Sofiya Soskina, and Allison Thorsen. Fina simpozia raporto aperos baldaŭ.

Germana fakulo priskribis persekutadon de Esperanto-parolantoj sub Hitler kaj Stalin

13-a de majo 2017. En la plej lastatempa prezento (12-a de majo) en la prelegserio Tivadar Soros realigata en Novjorko de Esperantic Studies Foundation, la germana historiisto Ulrich Lins pridiskutis la klopodojn de Adolf Hitler kaj Josef Stalin subpremi la Esperanto-movadon en Germanio sub la Tria Regno kaj en Rusio dum la soveta periodo. En sia fonda dokumento de Nazismo,

Mein Kampf

(Mia Lukto), Hitler karakterizis la internacian lingvon Esperanto kiel ilon de tutmonda juda dominado. Baldaŭ post la instaliĝo de la Nazioj, la instancoj komencis premi germanajn Esperanto-organizaĵojn, finfine fermante ilin komplete. Multaj judaj esperantistoj pereis en ekstermejoj, kaj, kiam la Nazioj invadis Pollandon, speciala ordono estis farita por aresti familianojn de L.L. Zamenhof, la fondinto de Esperanto. Ĉiuj pereis, krom unu, kiu estis savita de kristana familio.

En Soveta Unio, Esperanto ĝuis favoron sub Lenin en la fruaj tagoj postrevoluciaj, kiam la ribelo en Rusio estis rigardata kiel la unuan stadion en tutmonda revolucio kaj Esperanto estis konsiderata de multaj homoj kiel la taŭga lingvo por tutmonda komunismo. Sed sub Stalin, kiam kreskis naciismaj sentoj, la internaciaj kontaktoj de esperantistoj kaj ilia facila interkomunikado kun aliaj landoj perceptiĝis kiel minaco. Oni arestis multajn kiel spionojn. La plejparto de la gvidantoj de la Esperanto-movado estis ekzekutitaj dum la Grandaj Purigoj de la malfruaj 1930aj jaroj kaj aliaj estis transportitaj en gulagon. Nur post la morto de Stalin Esperanto iom post iom reaperis en la satelitaj landoj kaj fine en Sovetunio.

La studo de Lins pri Esperanto sub Hitler kaj Stalin ĵus aperis en la angla en du volumoj:

Dangerous Language: Esperanto under Hitler and Stalin

, kaj

Dangerous Language: Esperanto and the Decline of Stalinism

(London: Palgrave Macmillan).

La Prelegoj Tivadar Soros omaĝas la internaciistan patron de la financisto George Soros. Tivadar Soros publikigis du membiografiajn verkojn en Esperanto priskribantajn liajn spertojn en la Unua kaj Dua Mondmilitoj. Ambaŭ haveblas en la angla (

Masquerade

2001;

Crusoes in Siberia

2010) kaj aperis en pluraj aliaj lingvoj – plej laste

Maskerado

en la franca kaj la japana.

En la venonta prelego Tivadar Soros, vendredon la 13-an de oktobro, Profesoro de la angla Nico Israel (Hunter College, CUNY) pridiskutos "James Joyce kaj Esperanto".

Reprezentanto de Universala Esperanto-Asocio atentigis: “Ni lertas decidi la sorton de aliuloj, sed ne tiel lertas unue aŭskulti ilin”

22-a de junio 2017. Baldaŭa “tago de diskutado” inter neregistaraj organizaĵoj titolita “Intergeneraciaj Dialogoj” kaj okazonta la 1-an de aŭgusto ĉe la sidejo de UN en Novjorko estis samtempe laŭdata kaj kritikata de reprezentantoj de Universala Esperanto-Asocio. La Dialogoj, okazo por pridiskutado de la Celoj por Daŭripova Evoluigo kaj ilia realigo, estos, plej verŝajne, realigataj komplete en la angla lingvo kaj estos malfermaj ĉefe al reprezentantoj de neregistaraj organizaĵoj (NROj) kiuj mem ne estas inter tiuj kiujn la Celoj estis ĉefe starigitaj por helpi. Kvankam tia diskutado estas en si mem bona afero, UEA-reprezentanto Humphrey Tonkin atentigis en lastatempa informa kunveno de la kunvokanto de la Dialogoj, la Branĉo NROj de la Fako de UN pri Publika Informado, ke gravas noti la malĉeeston de la voĉoj de la plej vundeblaj homgrupoj, kiuj havas nek la rimedojn por vojaĝi nek, plejparte, la lingvojn de internacia komunikado – kaj efektive la malĉeeston de ĉiuj kiuj ne opinias sin kompetentaj en la angla lingvo. “Malfacilas superi lingvan diskriminacion,” komentis Tonkin, “sed ne estus tiel malfacile almenaŭ rekoni kaj celi mildigi ĝin.”

Londona konferenco diskutis la ekaperon de lingvopolitiko de Unuiĝintaj Nacioj

26-a de majo 2017. “La Lingvoj de Internaciismo” estis la temo de konferenco ĉe Birkbeck, Universitato de Londono, la 24-an ĝis 26-a de majo organizita de la Projekto Reluctant Internationalists (Kontraŭvolaj Internaciistoj). La konferenco arigis interesan grupon de plejparte junaj historiistoj kaj aliaj fakuloj por trakti demandojn kiel ekzemple internaciajn planlingvojn, lingvon kaj ekspertizon en internaciaj organizaĵoj, kaj lingvouzon en internaciaj sociaj kaj politikaj movadoj. Inter la referaĵoj estis historio de la lingvopolitika evoluo de Unuiĝintaj Nacioj de Humphrey Tonkin (Universitato de Hartford, Usono) kaj Lisa McEntee-Atalianis (Birkbeck, Universitato de Londono), kaj retrorigardo al la kresko kaj malkresko de Esperanto en Sovetunio prezentita de Brigid O’Keeffe, Brooklyn College, CUNY, Usono.

Slovaka ambasadoro raportis pri lingvopolitika deklaro emfazante la bezonon de lingva justeco kaj nediskriminacio

11-a de majo 2017. Ĉeestante la Simpozion pri Lingvo, la Celoj por Daŭripova Evoluigo kaj Vundeblaj Homgrupo organizita sub aŭspicio de Universala Esperanto-Asocio, Richard Galbavy, Vica Konstanta Reprezentanto de Slovakio ĉe Unuiĝintaj Nacioj, raportis pri la Deklaracio de Nitro pri lingvopolitiko, akceptita de la kvarlanda grupo Visegrad (Ĉeĥio, Hungario, Pollando, Slovakio) ĉe sia konferenco en Nitro, Slovakio, pasintan julion. La konferenco estis fiksita por koincidi kun la 101-a Universala Kongreso de Esperanto samtempe okazanta en Nitro. La deklaracio traktis tri ĉefajn temojn:

-- Engaĝiĝon de civitanoj

-- Multlingvismon en la ekonomio kaj la socio

-- Edukan inkludon

La Deklaracio emfazis la bezonon “kreskigi publikan konscion pri la graveco de lingvopolitiko” kaj lanĉi dialogon inter ŝlosilaj interesatoj pri lingvopolitika laboro.” Ĝi atentigis, ke neemfazo de multlingvismo povas konduki al socia ekskludo kaj generi maljustan diskriminacion. Rilate edukan inkludon, la Deklaracio emfazis la neceson lerni kaj uzi “pli malgrandajn/najbarajn lingvojn” kaj la uzadon de lingvolernado por antaŭenigi “eŭropan identecon kaj solidarecon.” Krome, ĝi rekomendis pliajn esplorojn “por konstati kiun fremdan lingvon oni lernu unue por instigi plian lingvolernadon” kaj por redukti la oftecon de frua forlaso de la lernejo.

“La konkludoj de la konferenco de Nitro,” aldonis Ambasadoro Galbavy, “konsistigas malgrandan sed konstruan kontribuon fare de Slovakio kaj la Visegrad-landoj al la daŭranta diskutado de la estonteco de Eŭropo, kiu celas fortigi lingvan justecon kaj demokration, farante eŭropan integriĝon signifoplena por ĝiaj civitanoj.”

TEJO partoprenis Internacian Forumon en Rijad (Saùda Arabio)

5-a de majo 2017. UNESKO provas kiel eble plej bone elparizigi siajn aranĝojn. Sekve la Ligkomitato de la NROj organizis sian 7an Forumon en oficiala partnereco kun UNESKO en Rijado (Sauda Arabio) de la 3a ĝis la 5a de majo. Ĉar la temo rilatis al la junularo, Universala Esperanto-Asocio sendis du reprezentantojn, membrojn de TEJO, la junulara organizaĵo en kunlaboro kun UEA. La Forumo estis trilingva: araba, angla kaj franca; plej ofte uziĝis la araba kaj la angla. Kiel ofte en tiaj aranĝoj, la koridoraj konversacioj estis same fruktodonaj kiel la oficialaj rondaj tabloj ĉar tie eblis atentigi la oficialulojn, oficistojn kaj membrojn de NROj pri la manko de lingvo-egaleco ĉe UN.

El Esperanto Por UN

Redaktis Rafael Henrique Zerbetto

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Daŭris subskribo por 102a UK
[2017-07-12]
http://esperanto.china.org.cn/2017-07/12/content_41202361.htm

Matene de la 10a de julio en Kunming-a Profesia Artkolegio, sidejo de Yunnan-a Esperanto-Asocio, okazis aktiveco pri subskribo por la 102a Universala Kongreso de Esperanto. Pli ol 50 esperantistoj partoprenis la aktivecon.

Duan Yongxing

S-ro Duan Yongxing, prezidanto de la asocio kaj de la kolegio, estis la unua kiu subskribis sian nomon sur la longa rubando.

Zhang Lianjin

Saiyong Zhuoma

Duan Fu

Ankaŭ ĝenerala sekretario de la asocio s-ro Zhang Lianjin, ĝiaj vicĝeneralaj sekretarioj s-ino Saiyong Zhuoma kaj s-ro Duan Fu partoprenis la aktivecon.

Yu Dalin

Shi Ronghua

Li Ting

S-roj Yu Dalin kaj Shi Ronghua, kaj s-ino Li Ting, aliaj estroj de la kolegio, subskribis sian nomon.

Alessandra Madella

Oleg Sheremeta

En la aktiveco troviĝis ankaŭ d-rino Alessandra Madella, esperantistino el Italio kaj s-ro Oleg Sheremeta, esperantisto kaj fluto-instruisto el Ukrainio.

Per la aktiveco ni diskonigis Esperanton, kaj instigis studentojn en la kolegio lerni Esperanton.

(Zhang Lianjin)

Redaktoro: Liu Zijia

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Inaŭgurita Aktivula Akademio de TEJO!
[2017-07-13]
http://esperanto.china.org.cn/2017-07/13/content_41207083.htm

Tutmonda Esperantista Junulara Organizo (TEJO) donis novan gravan paŝon en sia programo pri aktivula trejnado: la estigo de Aktivula Akademio, spaco kiu celas arigi dokumentojn rilatajn al trejnado de aktivuloj, kunigi aliajn ekzistantajn materialojn kaj stimuli la kreadon de novaj, por ke ili estu uzeblaj de la vasta publiko.

La disponeblaj materialoj estas dividitaj en kvar kategorioj: Kursoj, Materialoj, Dokumentoj pri Projektoj kaj Artikoloj pri Diversaj Temoj.

La jam disponeblaj kursoj estas la jenaj: Eksteraj Rilatoj, Kiel Organizi Kurson, Subvencipetado, Negocado, Kiel labori en Teamo, Organizado de Eventoj, Krei Novan Lokan Grupon, Reto 2.0 kaj specifa trejnado por novaj TEJO-komitatanoj. Por kelkaj kursoj eblas ricevi oficialan diplomon por aldoni al persona vivresumo.

En la sekcio Materialoj oni trovas fotarojn, informilojn kaj gvidiliniojn pri pluraj temoj ligitaj al mastrumado de organizo, la nunaj estas Taskdivido por Landaj Sekcioj, Organizado de Retaj Kunvenoj, Kiel Delegi taskojn, Grupaj Kultur-interŝanĝoj, Verki Sciencan Artikolon, Kiel Efike Varbi, Nova Komisionano, Komisiongvidado, Novaj Rettrejnistoj kaj Novaj Estraranoj de TEJO.

En la sekcio Projektoj troviĝas informoj pri du projektoj de TEJO: Afrika-Eŭropa Junulara Kapabligo (AEJK) kaj Volontulado kiel Persona Evoluigo (Grundtvig). En la sama retejo estas listigitaj 27 trejnistoj en tri kontinentoj.

Por scii pli detalajn informojn, aliĝi al reta trejnado aŭ elŝuti disponeblajn dokumentojn, vizitu la retejon http://akademio.tejo.org/. Per la sama retejo ankaŭ eblas senpage aboni la informilon TEJO-aktuale kaj ricevi informojn pri surlokaj trejnadoj kaj novaj trejnmaterialoj, krom aliaj novaĵoj de TEJO.

El TEJO-retejo

Redaktis Rafael Henrique Zerbetto

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

UEA serĉas PHP-programiston por tuj eklabori en siaj retservoj
[2017-07-18]
http://esperanto.china.org.cn/2017-07/18/content_41238951.htm

Kadre de la planoj por renovigi la retservojn de UEA, oni alvokas programistojn PHP por tuj eklabori. Tiu homo ricevos entute 5000 eŭrojn, kiuj estos pagitaj laŭ la liveroj de la sube menciitaj taskoj.

Antaŭvide, la bezonata laborkvanto estas ĉirkaŭ 20 horoj semajne (eble en kelkaj semajnoj malpli, eble en kelkaj semajnoj pli, sed tio ne iĝos plentempa okupo) de frua aŭgusto ĝis la mezo de decembro. La programisto povos labori el ie ajn en la mondo, kondiĉe ke li aŭ ŝi havu komputilon kaj interretan konekton, kaj devas esti kapabla fakturigi la valoron, ĉar la pago okazos laŭ livero de fakturoj.

Se vi estas kvalifikita kaj interesiĝas, sendu vian vivresumon (preferinde kun ligiloj al jam faritaj PHP-projektoj) kaj motivigleteron ĝis la 22-a de julio al novaretejo@co.uea.org.

Taskoj:

La tasko de la programisto estos resume kunligi formularojn kaj HTML-paĝojn al programata REST-API de UEA per PHP, uzante specife la framon Symfony. La programisto devos mem krei kelkajn formularojn kaj paĝojn, do kono pri UX kaj baza dezajno, kvankam ne deviga, estas ege dezirinda.

Profilo:

Bezonataj trajtoj:

·Kono pri PHP kaj Symfony;

·Kono pri HTTP-j petoj (GET, POST, PUT, DELET, ktp);

·Kono pri HTML, CSS kaj baza kono pri JS;

·Baza kono pri Git kaj kontrolversio;

·Emo labori en internacia teamo, kaj partopreni en retaj kunsidoj konsiderante malsimilajn horzonojn;

Dezirindaj trajtoj:

·Kono pri UX (uzanta sperto);

·Baza kono pri Reta Dezajno;

·Kono pri QA (Garantio pri Kvalito) per aŭtomataj testoj;

·Kono pri Node.js;

·Sperto pri Apache-serviloj;

·Sperto pri Wordpress;

Fonto: UEA

Redaktis: Rafael Henrique Zerbetto

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Ĉe El Popola Ĉinio gastis transsiberia karavano esperantista
[2017-07-20]
http://esperanto.china.org.cn/2017-07/20/content_41249354.htm

Tagmeze de la 19-a de julio 2017 la eŭrazia karavano esperantista, kiun iniciatis d-ro So Gilsu el la Korea Respubliko, vizitis la sidejon de

El Popola Ĉinio

kaj renkontiĝis kun pluraj oficistoj de EPĈ kaj de la Ĉina Esperanto-Ligo.

D-ro So Gilsu (la tria de maldekstre) subskribas sur la silka rulaĵo.

Sur la rulaĵo subskribas Irene Spinola el Hispanio (plej maldekstre).

Dum la vizito la membroj de la karavano ankaŭ subskribis la verdkoloran silkan rulaĵon sur kiu oni legas "Ĉina stafeto por la 102-a Universala Kongreso de Esperanto". Dum pluraj monatoj sur la rulaĵo oni kolektis subskribon de multaj esperantistoj el diversaj lokoj de Ĉinio por esprimi la senton de subteno al la kongreso, kaj planas kunporti ĝin al Seulo por elmontri en la kongresejo.

Pledo por paca reunuiĝo de la korea duoninsulo

D-ro So ekhavis la ideon organizi fakte du karavanojn, lastjare de Seulo al Nitra, la urbo kiu tiam gastigis la Universalan Kongreson, kaj ĉi-jare de Berlino al Seulo, ne nur por doni al esperantistoj interesajn spertojn kune vojaĝi per la transsiberia fervojo, sed ankaŭ por pledi por paca reunuiĝo de la korea duoninsulo. Kvankam lia revo survoje viziti ankaŭ la Korean Popoldemokratian Respublikon ne realiĝis pro la intertempe streĉita politika situacio, li ja organizos la "Pontokunvenon", kiu en la sidejo de la sudkorea parlamento priparolos la problemon de la korea reunuiĝo el la popolnivela vidpunkto kiel ekstra programero de la ĉi-jara UK.

En la kunsidejo de

El Popola Ĉinio

Antaŭ la pordego de la Ĉina Internacia Eldona Grupo

Pekino estis la lasta haltejo por la karavano, kiu dum la restado en la urbo konsistis el 13 personoj, kiuj venis el la Korea Respubliko (7 personoj), Hispanio (2), Japanio (2), Pollando (1) kaj Nederlando (1). Du francaj samideanoj pli frue forlasis la grupon por rekte flugi al Seulo, kaj de Pekino al la karavano aliĝis Nan Youli, kiu servis al la grupo kiel ĉiĉerono en tiu urbo.

(USUI Hiroyuki)

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Rezulto de la Internacia Pedagogia FilmFestivalo de ILEI okaze de la Jaro de la Lernanto
[2017-07-20]
http://esperanto.china.org.cn/2017-07/20/content_41252699.htm

Alvenis al ILEI kvar filmetoj. Ili iris al internacia ĵurio, kie membris tri profesiaj filmistoj kaj kvar ŝatantoj de filmoj kaj amatoraj filmistoj.

Jen la rezultoj :

La unua premio, 200 EUR uzotaj por partopreni internacian kongreson kiel IJK au UK au ILEI-kongeson, iras al KANG Caiqi, de El Popola Ĉinio, por shia filmo « Esperanto nia lingvo » en la kategorio «interkultura harmonio».

La dua premio, 100 EUR uzotaj por partopreni internacian kongreson kiel IJK au UK au ILEI-kongreson, iras al QUI Jieming kaj ZHENG Kexin, de Ĉina Radio Internacia, kiuj kune muntis du filmetojn. Gajnis la filmo « Printempa Festo 2 » en la kategorio « interkultura harmonio ». Ili devos inter si dividi la premion.

Okaze de la 50-a kongreso de ILEI en Busano la 19-an de julio 2017 la kongresanoj donis la premion de la publiko, kiu estos diplomo, al la filmo «Fenestro al la mondo» de XIE Ruifeng, de El Popola Ĉinio, en la kategorio «interkultura harmonio ».

ILEI kreos kanalon ĉe Youtube kaj metos tien la kvar filmetojn.

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Memoragado pri Zamenhofa Jaro en Liaoning
[2017-07-24]
http://esperanto.china.org.cn/2017-07/24/content_41274679.htm

La 23an de julio en Shenyang la Internacia Ekonomia kaj Kultura Klubo sub Liaoning-a Asocio de Industrio kaj Komerco okazigis agadon por memori la 130an datrevenon de la eldono de la

Unua Libro de Esperanto

kaj la Zamenhofan Jaron.

Liu Weijie, membro de Universala Esperanto-Asocio (UEA), membro de Ĉina Tradukista Asocio, prezidanto de la klubo kaj membro de Liaoning-a Verkista Asocio, faris prelegon en la agado. Najie-a deklam-studio de Liaoning-a Televid-Stacio deklamis poemon de Zamenhof; Dongfang Yafeng, pentristino de Liaoning, faris portreton de Zamenhof; konata kaligrafo skribis la surskribon de prezidanto Mao Zedong en la ekspozicio pri Esperanto en Yan'an, 1939: Mi diras ankoraŭ la samon: Se oni prenas Esperanton kiel formon por porti la ideon vere internaciisman kaj la ideon vere revolucian, do Esperanto povas esti lernata kaj devas esti lernata; aliaj esperantistoj kaj Esperanto-ŝatantoj skribis poemon, versduon, kaligrafaĵon ktp.

Eksa prezidanto de UEA Renato Corsetti, Germana Esperanto-Asocio kaj aliaj ĉinaj kaj eksterlandaj Esperanto-asocioj subtenis la agadon, kaj sendis gratulleterojn. La agadon partoprenis pli ol cent homoj, inkluzive de koncernaj gvidantoj de la urbo Shenyang kaj la provinco Liaoning, kaj esperantistoj kaj Esperanto-ŝatantoj el Shenyang, Dalian, Fuxin, Tieling kaj aliaj lokoj.

La 26a de julio ĉi-jare estos la 130a datreveno de la eldono de la

Unua Libro de Esperanto

. La eldono de la libro markas la naskiĝon de Esperanto, tial tiu tago estis difinita kiel Esperanto-Tago. Ĉi jaro estas la centjara datreveno de la forpaso de la kreinto de Esperanto Zamenhof, kaj UEA nomis tiun ĉi jaron Zamenhofa Jaro por memori tiun grandan homon, kiu faris grandan kontribuon al la homaro.

(Liu Weijie)

Redaktoro: Liu Zijia

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Intervjuo: Danka Leyk, pri amo kaj psikologio
[2017-08-04]
http://esperanto.china.org.cn/2017-08/04/content_41347860.htm

Intervjuis: Rafael Henrique Zerbetto

La varsovia psikologo Danka Leyk estas konata en pluraj esperantistaj rondoj. Multaj konas ŝin pro metiejoj pri rondodancoj en pluraj esperantaj aranĝoj en Eŭropo, sed ŝi ankaŭ estas bona preleganto, kaj allogis multegon da homoj al sia prelego dum pasintjara ArKonEs - Artaj Konfrontoj en Esperanto, tritaga evento kiu okazas ĉiuseptembre en Poznano, Pollando. Parolante elokvente kaj per simpla lingvaĵo, ŝi transdonis kelkajn el siaj scioj kaj spertoj pri psikologio per interesa prelego pri kiel prizorgi amrilatoj.

EPĈ: Antaŭ ol paroli pri la temo de via prelego en ArKonEs, bonvolu iom rakonti pri via profesia vivo.

DL: Mi estas polino vivanta en Varsovio kaj profesie mi estas infana psikologo. Kiam oni okupiĝas pri infanoj oni kompreneble okupiĝas pri gepatroj kaj rilatoj inter infanoj kaj gepatroj. Kaj ĉar amo estas bazo por ke estu bonaj rilatoj inter ili, mi nature koncentriĝas en tiu ĉi temo. Pro longdaŭraj spertoj mi decidis iom dividi miajn sciojn pri tiu temo kun aliaj esperantistoj.

EPĈ: Kaj vi prelegis en ArKonEs. Sed via prelego fokusas en amrilatoj inter plenkreskuloj, kaj speciale menciinda afero estas tio, ke multaj homoj venis spekti vian prelegon. Kial tiu temo estas tiom atentokapta?

DL: Estas bone por preleganto elekti temon pri kiu multaj homoj spertas aŭ ŝajnas sperti. Ĉiu el ni aŭ amis, aŭ amas, aŭ amos aŭ ĉio samtempe, do estas vere temo pri kiu ĉiuj spertas, sekve estas temo interesa kaj por homoj kiuj aŭskultas kaj por preleganto, ĉar oni facile kaj abunde ricevas kaj demandojn kaj rimarkojn, kiujn homoj poste utiligas. Mi enkondukis mian prelegon per Teorio de Amo, de Robert Sternberg, Usonano, kiu kreis la Trifaktoran Teorion pri Amo, do mi dividis tion kun miaj aŭskultantoj, por ke amo ekzistu aŭ por ke ni parolu pri amo necesi tri elementoj: intimeco, pasio kaj engaĝiĝo. Mi priskribis kiel kompreni ĉiun unuopan elementon kaj ankaŭ priskribis la fazojn de ĉiu amrilato: amrilato komenciĝas per enamiĝo, poste venas romantika komenco, tiu kompleta amrilato pri kiu ĉiu revo okazas kiam tiuj tri elementoj samtempe estas viglaj, vivantaj kaj subtenataj, kaj se tio ne funkcias, tiu rilato povas iom ŝanĝiĝi, transiri al partnereca rilato, en kiu mankas iomete pasio aŭ ĝi ne tiom viglas, kaj se intimeco falas, tio ankaŭ igas la rilaton malplena, kaj rilato malplena tendencas al la fino, kio estas kompreneble malagrabla, ofte vere drama, malfacila travivaĵo kiu lasas spurojn. Tio estis komenco, kaj poste mi ankaŭ rakontis kaj dividis miajn sciojn pri kiel subteni rilaton. Kaj tio ne temas nur pri rilatoj inter paroj aŭ plenkreskuloj, sed fakte, laŭ mi, miaj konsiloj estas ankaŭ taŭgaj por amikecaj rilatoj, por rilatoj kun familio, kaj certe ankaŭ por rilatoj inter infanoj kaj gepatroj, speciale ĉar temas pri Kvin Lingvoj de Amo.

EPĈ: Kiuj estas la kvin lingvoj de amo?

DL: Kompreneble, mi komencu de tio, ke denove usonano, Gary Chapman, surbaze de sia longdaŭra laboro kiel konsilanto por partneroj/gepatroj, li konstatis ke malgraŭ la uzado de la sama lingvo ni kvazaŭ uzas ĵargonojn de ĝi, kaj tio, ke oni uzas unu kaj alia la duan povas kaŭzi mankon ne nur de interkompreno, sed ankaŭ la sento esti amata ne funkcias tiel, kiel ni atendus. Mi diris, ke ekzistas kvin lingvoj de amo: la unua lingvo estas kuraĝigo, kiu estas esprimado per vortoj, la dua lingvo estas helpo, la tria estas tempo, la kvara estas donacoj, kaj la kvina estas tuŝo.

EPĈ: Kiel oni povas uzi tiujn lingvojn cele al prizorgo de amrilato? Kiun konsilon vi povas doni al niaj legantoj?

DL: Laŭ mi, kio gravas estas rekoni kio estas nia propra lingvo, la plej ŝatata aŭ plej grava, ĉar fakte ni ĉiuj uzas tiujn kvin lingvojn, tamen ne samgrade. Povas esti ke unu el ili estas tiom grava ke fakte aliaj apenaŭ funkcias en niaj vivoj. Do oni devas unue ekkonscii pri kiu estas sia propra lingvo de amo, poste ekkonscii pri kiu estas la plej grava lingvo de amo de sia partnero, infano, gepatro, ĉiu persono kun kiu vi ŝatus, estas por ni plej grave ke la rilato funkciu. Estas diversaj manieroj rekoni sian lingvon de amo, ofte pripensado lasas nin diveni kiun lingvon estas por ni la plej grava, sed estas ankaŭ ebleco respondi kelkajn demandojn por trovi respondon sur la retejo de Gary Chapman (http://www.5lovelanguages.com, anglalingve), tio utilas se ne sufiĉas cerbumado. Mi proponas, ke oni uzu iom da tempo por rekoni la lingvon de amo, propra kaj de niaj proksimuloj, ĉar fakte sen ĝusta konscia uzado de tiuj lingvoj oni kelkfoje, malgraŭ multaj penoj, dediĉado de tempo kaj atento, oni venas al la okazo, ke la alia ne sentas sin amata, kiam la amujo, kiun ĉiu el ni enhavas, sentas sin malplena, kaj tio estas kompreneble tre frustriga. Do provu, por bonigo de viajn rilatojn, dediĉi iom de via tempo al tiu temo.

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Raporto pri la 90-a SAT-Kongreso
[2017-08-10]
http://esperanto.china.org.cn/2017-08/10/content_41392324.htm

La 90-a Kongreso de SAT (Sennacieca Asocio Tutmonda) okazis de la 27-a de julio ĝis la 5-a de aŭgusto en la urbeto Gimpo, Seulo, Koreio. Dum la semajna kongreso 103 kongresanoj plenplene ĝuis liberecan kaj sennaciecan etoson de la kongreso, kiu estis unuafoje okazigita en Azio.

Pli ol 20 prelegoj estis preparitaj por la kongresanoj el 22 landoj. Krom la tagoj de la kongresa ekskurso, energiaj prelegoj kaj intensaj diskutoj daŭris dum la kongreso pri jenaj temoj: veganismo, nuklea akcidento en Japanio, unuiĝo de Nord- kaj Sudkoreio, lingvoproblemoj ktp.

Samtempe okazis laborkunsidoj de SAT en kiuj estis proponitaj diversaj opinioj pri la administrado kaj evoluplanoj de la SAT-movado, kaj kunsidoj de diversaj frakcioj de SAT, kiaj komunista, liberecana, sennaciista, vegetara ktp.

Multaj prezentaĵoj, kiaj korea folklora danco, koncerto de la familia muzikgrupo el Litovio Sepa Asorti, dramo "Malfermilo" ktp, gajigis la ĉeestantojn ĉiuvespere.

La 90-a SAT-Kongreso finiĝis esprimante esperon pri kiel eble plej rapida okazigo de la duafoja SAT-Kongreso en Azio. La SAT-flago estis transdonita al la reprezentanto de la urbo Kragujevac de Serbio, kiu gastigos la 91-an kongerson en 2018.

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

REZOLUCIO de la 102-a Universala Kongreso de Esperanto
[2017-08-11]
http://esperanto.china.org.cn/2017-08/11/content_41391431.htm

Seulo, Korea Respubliko, 23-30 julio 2017

Ni, 1174 partoprenantoj en la 102-a Universala Kongreso de Esperanto, venintaj el 61 landoj de ĉiuj mondopartoj al Seulo, Koreio,

Volante kontribui

al la laboroj por la Internacia Jaro de Daŭripova Turismo por Evoluigo, proklamita de Unuiĝintaj Nacioj (UN) por 2017,

Diskutinte

la temon "Turismo kaj evoluo: Vojoj al daŭripovo" en pluraj sesioj kaj el multaj vidpunktoj tra la kongresa semajno,

Konstatante

la gravecon de daŭripova turismo por la tutmonda Esperanto-lingvokomunumo, kies anoj ofte vojaĝas por renkonti unu la alian kaj por ekkoni la riĉecon de aliaj kulturoj,

Emfazante

la esencan rolon kiun ludas komuna lingvokono en la perado de reciprokaj kontaktoj inter homoj de malsamaj kulturoj, kaj la unikajn kontribuojn de Esperanto sur tiu kampo;

Asertas

la urĝecon redukti la ekologiajn kaj sociajn damaĝojn

, kiujn kaŭzas multaj formoj de turismo, kaj disvolvi novajn kaj pli daŭripovajn formojn;

Invitas

aktivulojn pri daŭripova turismo konsciiĝi pri la grandaj avantaĝoj de komuna neŭtrala lingvo por la kultivado de respondecaj kaj reciprokaj rilatoj inter turistoj kaj gastigantoj;

Konfirmas

la volon de nia movado daŭre labori por aktive engaĝi, eduki kaj inspiri homojn en ĉiuj landoj al pli inkluziva kaj konscia turisma kulturo.

Universala Esperanto-Asocio, Nieuwe Binnenweg 176, 3015BJ Rotterdam, Netherlands

www.uea.org info@uea.org

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

TEJO kongresas en Afriko kaj elektis novan estraron
[2017-08-11]
http://esperanto.china.org.cn/2017-08/11/content_41392197.htm

La 5-an de aŭgusto malfermiĝis en la urbo Aneho, en Togolando, la ĉi jara Internacia Junulara Kongreso (IJK) de TEJO, kiu por la unua fojo okazas en afrika lando. Dum la kongreso estis elektita de la komitato la nova estraro de TEJO, kun membroj el tri kontinentoj. Jen la novaj estraranoj de TEJO:

Prezidanto: Enric Baltasar, el Hispanio

Vic-prezidanto 1: Konstanze Schönfeld (Tuŝka), el Germanio

Vic-prezidanto 2: Francesco Maurelli, el Germanio

Ĝenerala Sekretario: Hoan Tran (Ĝojo), el Vjetnamio

Kasisto: Mung Bui (Feliĉa), el Vjetnamio

Estrarano: Charlotte Scherping Larsson, el Germanio

Estrarano: Doniben Jimenez Jaramillo, el Kolombio

La novaj estraranoj ĵus enposteniĝis por dujara oficperiodo. El Popola Ĉinio deziras fruktodonan laboron al la nova estraro de TEJO!

Redaktis: Rafael Henrique Zerbetto

Fonto: TEJO-retejo

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Intervjuo : Kajto tridekjariĝas
[2017-08-31]
http://esperanto.china.org.cn/2017-08/31/content_50005831.htm

La muzikgrupo Kajto, tre ŝatata de esperantistoj, ĉijare festas sian tridekjariĝon per speciala turneo. Simpatiaj kaj bonhumoraj, la muzikistoj estis intervjuitaj de El Popola Ĉinio dum la 102-a Universala Kongreso de Esperanto en Seulo.

EPĈ: Kiel vi interkonatiĝis kaj decidis estigi muzikgrupon?

Nanne: Tio estis en la 80-aj jaroj de la lasta jarcento, ni (Nanne kaj Ankie) ludis nian muzikon, kaj Marita kaj Marian, ili faris ilian muzikon. Ni renkontis, mi pensas, en la unua parto de la 80-aj jaroj, kaj ni decidis fari muzikon kune, unue en la nederlanda kaj frisa lingvoj, kaj en  87 (jaro) ni komencis kanti esperantlingve.

EPĈ: En kiuj lingvoj vi ĉiuj kantas nuntempe?

Nanne: Marita kaj Marian ofte kantas en la nederlanda lingvo kaj ankaŭ esperantlingve...

Marita: kaj en la frisa lingvo.

Nanne: Ankie kaj mi ankaŭ en la frisa lingvo kaj nederlanda kaj ankaŭ en la angla, la franca, platgermana...

Ankie: kaj Esperanto!

EPĈ: Nanne kaj Ankie jam de kelkaj jaroj koncertas ĉefe duope. Kio okazas ke subite vi venis denove kvarope?

Nanne: Ni komencis kanti esperantlingve en 87, do nun en 2017 estas jubilea jaro por ni, ĉar antaŭ 30 jaroj ni komencis. Do ni pripensis la ideon fari turneon kvarope denove por la jubileo. Ni estas en tiu turneo ne nur en Seulo sed ankaŭ Hispanio, kaj Germanio, kaj Francio, kaj Nederlando, ni faras koncertojn kvarope.

EPĈ: Marian kaj Marita partoprenas ankaŭ en la grupo Kapriol'. Ĉu Kapriol' daŭras?

Marita: Jes, certe, ĝi estas muzikgrupo kiu speciale ŝatas muziki por dancantoj, kaj ni faras tion nederlandlingve, frislingve kaj ankaŭ esperantlingve por ja dancigi la homojn.

EPĈ: Por dancigi esperantistojn, ĉar esperantistoj estas dancemaj. Aŭ ne?

Marita: Jes, kaj mi klarigas la dancon en Esperanto kaj ja oni ŝatas fari tion.

EPĈ: Ĉu muziko de Kajto estas ankaŭ danciga?

Nanne: Kiam la homoj volas, jes, mi pensas, jes. Sed nia afero estas la kantoj, ni volas fari koncertojn kun kantoj kaj ankaŭ ni volas kantigi la homojn, per kanonoj, kaj ankaŭ per refrenoj de kantoj, kaj kelkfoje eklernas la publiko la harmonion por refreno, ktp. Do ni estas por la kantoj.

EPĈ: Pro tio vi ankaŭ aranĝis ĉi tie en la kongreso atelieron pri kanto, ĉu ne? Tio estis interesa aktivaĵo kaj multaj kongresanoj ŝatis.

EPĈ: Ĉu Kajto kaj ankaŭ Kapriol' planas lanĉi novajn diskojn? Ĉu vi nuntempe prilaboras novajn muzikojn? Kiujn planoj vi havas kiujn vi povas rakonti al ni?

Nanne: Jes, ni ĉiam faris diskojn ne nur esperantlingve, sed ankaŭ frislingve kaj nederlandlingve kaj ni faris internacilingvajn diskojn... Do, por nova esperanta kompaktdisko ni ne ankoraŭ havas la repertuaron, dum la venontaj jaroj ni vidos kiam ni estos pretaj, kaj ni ne scias ĉu estos disko de Kajto kvarope aŭ Kajto duope, ni ankoraŭ ne scias.

EPĈ: Kio pri Kapriol’?

Marita: Same. Ni preparas novajn kantojn kaj dancmelodiojn, sed ni ne ankoraŭ estas pretaj, do... ankoraŭ ne scias.

EPĈ: Por fini, ĉu vi povas kanti iun kanonon por niaj spektantoj?

Nanne, Ankie kaj Marita: Jes!

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Forpasis Marjorie Boulton (1924-2017)
[2017-09-04]
http://esperanto.china.org.cn/2017-09/04/content_50009039.htm

La 30-an de aŭgusto 2017 forpasis d-ino Marjorie Boulton.

Marjorie Boulton (naskiĝis la 7-an de majo 1924) diplomiĝis pri literaturscienco en 1948. La postan jaron ŝi lernis Esperanton. Ŝi debutis kiel Esperanta verkisto i.a. en la Belartaj Konkursoj de UEA. En 1958 ŝi estis la unua ricevanto de la Arĝenta Sprono de la eldonejo Koko. Boulton oficis kiel sekretario de Internacia Somera Universitato (1957-1962), de la Internacia Ekzameno (1961-1967) kaj prezidanto de Societo de Britaj Esperanto-Instruistoj (1969). Ekde 1967 ŝi estis membro de la Akademio de Esperanto. En 1998 ŝi ricevis la Esperanto-Kulturpremion de la urbo Aalen, de la FAME-fondaĵo, en 2004 la premion Deguĉi, en 2014 la premion de la Fondaĵo Grabowski. Ekster la Esperanto-movado Marjorie Boulton estis vaste konata kiel verkinto de didaktikaj libroj pri literaturo.

La plej gravaj Esperantaj verkoj de Boulton estas Kontralte (1955), poezio, Cent ĝojkantoj, (1957, '77), poemoj, Virino ĉe landlimo: Drameto kaj skeĉoj (1959), Eroj kaj aliaj poemoj (1959), Zamenhof, Creator of Esperanto (1960, '80), anglalingva bibliografio, Zamenhof, aŭtoro de Esperanto (1962), Dek du piedetoj (1964), noveloj, Okuloj: novelaro (1967), Nia sango (1970), teatraĵo, Rimleteroj (1976), poemaro kun William Auld, Poeto fajrakora; La verkaro de Julio Baghy (1983), literatura studo, Faktoj kaj fantazioj (1984), prestiĝa legolibro, Ne nur leteroj de plum-amikoj; Esperanta literaturo - fenomeno unika (1984) kaj Du el (1985), poemaro kun Poul Thorsen, Lumo, mallumo kaj kelkaj memoroj (2005), eseo. En 1999 aperis, sub la redaktado de Vilmos Benczik festlibro: Lingva Arto. Jubilea libro omaĝe al Wiliam Auld kaj Marjorie Boulton.

En 1985 ŝi estis elektita kiel Honora Membro de UEA.

Redaktoro: Liu Zijia

(el Gazetaraj Komunikoj de UEA)

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Mesaĝo al la 9-a Pintkunveno de Gvidantoj de BRICS-landoj okazonta en Xiamen, Ĉinujo
[2017-09-04]
http://esperanto.china.org.cn/2017-09/04/content_50009282.htm

La parolantoj de la internacia lingvo Esperanto loĝantaj en la 5 BRICS-landoj salutas la partoprenantojn de la grava 9-a renkontiĝo de gvidantoj de BRICS-landoj, kiu okazos en septembro en Xiamen, Ĉinujo. Ni, kiel okupiĝantoj pri intenaciaj rilatoj, havas grandajn atendojn pri la evoluo de la kunlaboro inter la 5 landoj. Ni atendas pacon, sekurecon kaj internacian kunlaboron en ĉiuj kampoj. Ni esperas ke la kunlaboro en la BRICS-landoj estos modelo por la ceteraj landoj.

Nia aparta labor-kampo estas la kunlaboro lingva kaj kultura inter homoj el malsamaj landoj. La internacia lingvo Esperanto ofertas justan kaj neŭtralan manieron interkompreniĝi inter parolantoj de malsamaj lingvoj. Ni mem utiligas ĝin en rilatoj inter Esperanto-parolantoj de la BRICS-landoj.

Ĉar unu el viaj celoj estas disvolvi kulturan kaj edukan interŝanĝojn kaj firmigi edukan kunlaboron, ni pensas ke la utiligo de la internacia lingvo Esperanto, ekzemple en lernejoj, povus multe helpi ĉi-rilate. Ni atentigas, ke jam kelkajn fojojn Unesko alvokis pri tio al la membro-ŝtatoj kaj ke la Monda Asocio por Esperanto komencas eldoni la Esperanto-version de la oficiala revuo de Unekso, Unesko-kuriero, de julio 2017. Ni restas je dispono por konkretaj kunlaborproponoj al la komuna kreota instanco pri ĉi tiu temo.

Sukceson al la 9-a Pintkunveno de la BRICS-landoj!

Labor-grupo de parolantoj de Esperanto en la Brics-landoj

Sekretariejo: Elisée Byelongo, P.O.BOX 61223, Bishopsgate 4008 Durban, Suda Afriko

Tel. +27 72 597 8754, brics@esperanto.org.

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Esperantistoj el Jiangxi kaj Hubei vivitis Esperanto-Muzeon
[2017-09-21]
http://esperanto.china.org.cn/2017-09/21/content_50023009.htm

La 20-an de septembro 2017, 6 esperantistoj el E-asocioj  de Jiangxi kaj Hubei vizitis Esperanto-Muzeon en Zaozhuang-a Universitato en orienta Ĉinio sub gvido de sinjoro Hu Fengsheng, prezidanto de Huangshi-a Esperanto-Asocio. La universitato oficiale akceptis ilin per kunsido, en kiu partoprenis profesoro Ming Qinghe, vicprezidanto de la universitato. Li prezentis la universitaton kaj Esperanto-muzeon en la kunsido. Oni diskutis pri eldonado de Strangaj Noveloj Liaozai kaj Tang-poemoj, esperantigitaj de fama esperantisto Hu Guozhu. S-ro Zheng Xuejun en la nomo de la Huangshi-a Esperanto-Asocio kaj s-ro Xiong Qiuhua, asistanta ĝenerala sekretario de la Jiangxi-a Esperanto-Asocio en la nomo de la asocio donacis al la muzeo la esperantaĵojn. Post la kunsido la esperantistoj vizitis la muzeon kun granda miro kaj intereso. Ili ankaŭ vizitis Arbaran Parkon kun Esperanta Kulturo en Zaozhuang.

(Teskto kaj foto: Semio)

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

La Artkolegio de Kunming malfermos devigan kurson de Esperanto
[2017-09-22]
http://esperanto.china.org.cn/2017-09/22/content_50023875.htm

Posttagmeze de la 18a de septembro Duan Yongxing, prezidanto de la Artkolegio de Kunming, faris raporton pri Esperanto al la novaj lernantoj de la Kolegio de Aeronaŭtika Inĝenierado kaj Kolegio de Amaskomunikilo sub la Artkolegio de Kunming. La du subkolegioj malfermos devigan kurson de Esperanto, instruotan de Alessandra Madella el Italio, Choi Manwon el Sud-Koreio, Liu Baoguo kaj Li Lin el Ĉinio.

(Liu Baoguo)

Redaktoro: Liu Zijia

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Okazas en Ĉinio Ekspozicio por Paco kaj Amikeco inter Ĉinio kaj Pollando kaj 100-a Mortodatreveno de L. L .Zamenhof
[2017-09-29]
http://esperanto.china.org.cn/2017-09/29/content_50028784.htm

Antaŭtagmeze de la 26-a de septembro okazis en la rekonstruita antikva urbo Tai'erzhuang (nuna memorejo pri la batalo en Tai'erzhuang), distrikto de la urbo Zaozhuang, Shandong-provinco de Ĉinio, inaŭguro de la Ekspozicio por Paco kaj Amikeco inter Ĉinio kaj Pollando kaj tiu por la 100-a Mortodatreveno de L. L. Zamenhof, Kultura Famulo en la Mondo. La ekspozicio, kun la temo "Semi esperon, trezori pacon kaj firmigi amikecon", estas subtenata de la Ĉina Ministerio de Eksterlandaj Aferoj kaj organizita de la kultura sekcio de la pola ambasadorejo en Ĉinio kaj la Ĉina Esperanto-Ligo (ĈEL).

Al la ceremonio ĉeestis gravaj invititoj, inkluzive de Chen Haosu, prezidanto de ĈEL; Fang Zhenghui, vicestro de la Ĉina Internacia Eldona Grupo kaj vicprezidanto de ĈEL; Cao Shengqiang, estro de la Zaozhuang-a Universitato; s-ino Magdalena Czechonska, direktoro de la kultura sekcio de la pola ambasadorejo en Ĉinio; kaj d-ro Pawel Ukielski, vicdirektoro de la Muzeo de la Varsovia Ribelo.

Chen Haosu

Fang Zhenghui

Magdalena Czechonska

Pawel Ukielski

Kaj Varsovio, kie L. L. Zamenhof longe vivis kaj nun eterne dormas, kaj Zaozhuang, kie situas la plej granda Esperanto-Muzeo en Azio, estas rekonstruitaj urboj post la detruo en la Dua Mondmilito, kaj pro tio ili starigis amikajn rilatojn en la lastaj jaroj. Ĉi-foja ekspozicio, kiu prezentas per bildoj la polan urbon en la jaro 1944 kaj per filmeto ĝiajn barakton kaj reviviĝon dum la periodo de 1939 ĝis 1955, ĉiuflanke rakontas al la publiko la neforgeseblan historion de Varsovio. La dokumentoj alportitaj de la pola muzeo elvokis kortuŝan eĥon de ĉinoj, kies lando estis same torturita de faŝistoj. La memorigo pri la forpasdatreveno de Zamenhof ne nur servis por diskonigi Esperanton, sed ankaŭ por akceli la interkomprenon kaj amikecon inter la ĉina kaj pola popoloj, kiu estas identa kun la eterna celo de la Internacia Lingvo: antaŭenpuŝi pacon de la homaro. La organizantoj esperas, ke popolanoj de ambaŭ landoj ekhavos la idealon saman al tiu de Zamenhof kaj komencos pli multe zorgi pri la nuna paco, post kiam ili finrigardos la eksponadon pri la kruela milito.

En sia salutparolo Pawel Ukielski iom klarigis la eksponotajn bildojn kaj filmeton kaj dankis la organizantojn pro la donita ŝanco fari tian eksponadon en Tai'erzhuang (Zaozhuang), urbo same brava kiel Varsovio. Sekve, kiam en la dua ĉenero de la programo oni vizitis la ĵus malfermitan ekspozicion, li helpis klarigi la dokumentojn kopiitajn de lia muzeo. Kiam komenciĝis la filmeto kiu prezentas la sindediĉon de la tiamaj herooj en Pollando, la atento de preskaŭ ĉiuj spektantoj estis altirita al ĝi. La ekspozicio pri Zamenhof kaj Esperanto utilas al la diskonigo de la vivo de la iniciatinto de la Internacia Lingvo kaj ĝia refoja disvastigo.

La partoprenintoj de la inaŭguro plantis arbojn simbole al paco kaj amikeco. La arboplantado ne nur estis memore al la ĉi-foja kunlaboro inter la du urboj, sed ankaŭ celebris la 68-an datrevenon de la stariĝo de la diplomatiaj rilatoj inter Ĉinio kaj Pollando. Ĝuste kiel diris Magdalena Czechonska, la sameco de la spiritoj de la dulandaj popoloj, kiuj trafis danĝeron, faris barakton, dediĉis sian vivon kaj bataladis kontraŭ faŝismo, donis unikan signifon al la okazigo de la ekspozicio.

La pola muzeo kaj la loka memorejo pri la batalo en Tai'erzhuang okazigos seriajn aktivadojn dum la ekspozicio. La ekspozicio finiĝos en la 26-a de oktobro.

Raportita de Chen Ji, Jiang Limin kaj Xie Ruifeng

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

CDELI festis 60- jariĝon
[2017-10-12]
http://esperanto.china.org.cn/2017-10/12/content_50035818.htm

S-ro  Claude Gacond prelegas.

S-ro Claude Gacond kaj S-ro Tomas Chmielik  prezentas libron pri Edmond Privat.

La 30-an de septembro kaj 1-an de oktobro okazis solenaĵo pro la 60- jariĝo de CDELI (Centro de Dokumentado kaj Esploro pri la Lingvo Internacia) Stefano Keller rakontis pri la historio kaj nuna stato de la biblioteko, kaj ties mondsignifa rolo. D-rino Zorana Sokolovska el universitato de Friburgo studis en la biblioteko esplorante ĉiajn dokumentojn pri la E- movado en svislando. Lernantoj de la "granda ursino" prezentis spektaklon kun la temo: biblioteko.Claude Gacond, la nelacigebla motoro de CDELI, rakontis verve pri la pozitiva efiko de esperanto- instruado. Posttagmeze, Tomas Chmielik studinte en CDELI dum tridek jaroj la artikolojn de Edmond Privat - rakontis pri la verkaro de la eminentulo. Junulo Cesco ( Chesko ) Reale informis pri la poliglotaj kunvenoj, kaj knabo Luc ( Luk) Allemand amuze skeĉis pri la "literatura" E- alfabeto. La vespero konkludiĝis per kanta recitalo de S-ino Elisabeth de Mestral en konservatorio de La chaux de fonds.

( Raportis Dieter Rooke )

Pri CDELI

Biblioteko CDELI  en La Chaux de fonds

La Centro de Dokumentado kaj Esploro pri la Lingvo Internacia en La Chaux-de-Fonds, Svislando, estis fondita en 1967. Ĝi estas fako de la Urba Biblioteko kaj enhavas pli ol 20.000 bibliografiajn unuojn. Interlingvistike neŭtrala (tial la nomo en la franca), CDELI ne entenas nur esperantaĵojn, sed celas konservi dokumentojn en ĉiuj planlingvoj: tie situas la plej riĉaj bibliotekoj en Volapuko kaj en Okcidentalo, interalie. Ĝi estas unu el la Interlingvistikaj instancoj de Esperantujo.

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

UN-Reprezentanto de UEA alparolis la tradukan servon de Unuiĝintaj Nacioj
[2017-10-24]
http://esperanto.china.org.cn/2017-10/24/content_50043860.htm

17-a de oktobro 2017. Je invito de la direktoro de la Dokumentada Fako de UN s-ino Cecilia Elizalde, la reprezentanto de UEA ĉe Unuiĝintaj Nacioj, d-ro Humphrey Tonkin, hodiaŭ prelegis ĉe la Tradukaj Servoj de UN pri "La Graveco de Lingvoj en la Tagordo de UN". Lia prelego emfazis, ke la oficistoj de UN, ekster la lingvaj servoj, emas subtaksi la gravecon de lingvoj ne nur ene de la strukturoj de UN sed ankaŭ en la programo de internacia evoluigo. "Bedaŭrinde la lingvaj servoj de UN foje kompareblas kun la UN-sidejaj akvotuboj," li asertis: "Dum ili funkcias, neniu laŭdas la tubistojn; sed se ili misfunkcias, ĉiu plendas.” Li atentigis pri la fakto, ke lingvoj entute ne menciiĝas inter la 17 Celoj por Daŭripova Evoluigo, nek inter la 169 "celtabuloj" kiuj akompanas ilin.

Aliflanke, li notis, ke en UN kreskas la interesiĝo pri multlingvismo. En majo, rezolucio de la Ĝenerala Asembleo kreis novan Internacian Tagon de Tradukado, kiun oni festos ĉiujare la 30-an de septembro; kaj nova rezolucio pri multlingvismo, akceptita de la Ĝenerala Asembleo kaj baldaŭ aperonta en sia fina formo, emfazas la gravecon de dialogo – do ne nur unudirekta komunikado – en la daŭrigeblo de la agado de UN, kaj atentigas pri la valoro de scipovo kaj utiligo ankaŭ de lokaj lingvoj, aldone al la ses oficialaj lingvoj de la Ĝenerala Asembleo.

Li same atentigis, ke lingva diskriminacio kaj ĝia forigo estas aferoj ne nur de identeco (oni ne diskriminaciu kontraŭ homoj pro la lingvoj kiujn ili parolas, same kiel oni ne diskriminaciu pri ilia haŭtkoloro aŭ sekso) sed, multe pli grave, aferoj de komunikado (oni ne uzu lingvojn kiujn la alparolatoj ne komprenas, sed serĉu lingvojn komunajn al ĉiuj, en kiuj plena kaj dudirekta komunikado povas okazi).

La menciita rezolucio pri multlingvismo proponas ankaŭ, ke oni inventaru la lingvajn kapablojn de la pli ol 40.000 dungitoj de UN, tiel ke oni utiligu pozitive la lingvajn rimedojn de la organizaĵo. "Lingva diverseco ne estas nur problemo," diris Tonkin, "sed ankaŭ pozitiva afero." "Ideale, UN trovu internajn solvojn al lingva komunikado kiuj estas samtempe justaj kaj efikaj, kaj eksterajn lingvajn kanalojn kiuj ebligu komunikadon kun la popoloj de la mondo en iliaj lingvoj, por efikigi aŭtentikan dialogon.”

D-ro Tonkin estis invitita kiel fakulo pri lingvaj demandoj – rekono samtempe de la rolo de UEA en la stimulado de serioza kaj realisma debatado pri la lingva politiko de UN, kaj de nur flanka pritrakto de la pretendoj specife de Esperanto. Ĉi-lasta tamen okazis, precipe en la postprelega diskutado inter la trideko da partoprenantoj. Montriĝis ke inter tiuj personoj estis almenau unu iama lernanto de Esperanto, kaj ke la fina rezulto de la kunveno estis nepre pozitiva ankaŭ por nia lingvo.

El Esperanto por UN

Redaktis Rafael Henrique Zerbetto

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Ĉina Klasika Libro Mozi havas Esperantan version
[2017-10-27]
http://esperanto.china.org.cn/2017-10/27/content_50046948.htm

Dank'al la Centro por Esplorado kaj Diskonigo pri Ĉina Kulturo de la Zaohuang-a Universitato la ĉina klasila libro Mozi kun 389 paĝoj kaj estas lukse eldonita en ĉina lingvo kaj Esperanto de la Eldonejo Xueyuan. La libro estas esperantigita de profesoro SASAKI Teruhiro, eskprezidanto de KAEM. La eldono de la libro estas unua fojo por Esperantujo kaj kontribuas al Esperanta kulturo kaj havas grandan signifon por diskonigo de ĉina kulturo al mondo.

La 22-an de oktobro 2017, profesoro Li dong，prezidanto de la universitato donacis la libron al s-ino Zhang Weihong, direktoro de la Shandong-a Federacio de Socisciencaj Rondoj kaj profesoro SASAKI donacis la librojn al esploristoj pri ĉina kulturo Ma Shiyuan, prezidanto de Akademio de Konfucejo en Qufu-a Instruista Universitato kaj Sun Junheng, fakulo pri Mozi.

（Semio)

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

En Guizhou-provinco okazis la premidona ceremonio de la 2-a Internacia Konkurso de Mallongaj Filmoj "Teo kaj Amo"
[2017-11-02]
http://esperanto.china.org.cn/2017-11/02/content_50050568.htm

En la lasta tagdeko de oktobro okazis serio da aranĝoj ligitaj al la 2-a Internacia Konkurso de Mallongaj Filmoj "Teo kaj Amo". Ĝin okazigis kunlabore kun diversaj organizaĵoj la Esperanto-sekcio de Ĉina Radio Internacia. La aranĝoj disvolviĝis en Hangzhou de Zhejiang-provinco, en Dushan de Guizhou-provinco, en Ŝanhajo, kaj en Zhenjiang kaj Wuxi de Jiangsu-provinco.

La ĉi-fojan konkurson partoprenis 79 filmoj senditaj el 27 landoj. Kiel kulmino de la tuta serio da aranĝoj, vespere de la 26-a de oktobro en la gubernio Dushan okazis la premidona ceremonio de la konkurso. Ĉeestis la ceremonion ne nur altrangaj gvidantoj de Dushan, sed ankaŭ s-ro Ren Qian, vicdirektoro de Ĉina Radio Internacia, d-ro Mark Fettes, prezidanto de Universala Esperanto-Asocio kaj s-ino Margaret Zaleski-Zamenhof, pranepino de d-ro Zamenhof, la kreinto de Esperanto.

Dum la ceremonio la premion ricevis la premiitoj de diversaj kategorioj de la konkurso, kaj ankaŭ estis donitaj la diplomoj de la anĝeloj, t.e. kvazaŭ ambasadoroj, de "Teo kaj Amo" kaj tiuj de la urboj de "Teo kaj Amo". La publiko, kiu inkluzivis ne malmultajn loĝantojn de Dushan, ĝuis krome muzikludadon de la litova muzikgrupo Sepa kaj Asorti, kaj prezentadon de kaj diskutadon pri la premiitaj filmoj.

Raportas Usui Hiroyuki

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

La 2-a E-Forumo de 5 provincoj kaj urbo okazis en Ŝanhajo
[2017-11-07]
http://esperanto.china.org.cn/2017-11/07/content_50053893.htm

Dum la 3-5a de novembro la Ŝanhaja Esperanto-Asovio okazigis la 2-an Esperanto-Forumon de Ŝanhajo kaj 4 provincoj, nome Zhejiang, Jiangsu, Henan kaj Shanxi. La 1a Esperanto-Forumo okazis pasintjare en urbo Hangzhou de provinco Zhejiang.

La ĉeftemo de la Forumo estas: Esperanto konektas la mondon --- nova ŝanco en la Zono kaj Vojo.

En la 3-a de novembro inaŭguriĝis la Forumo en insulo Chongming，Ŝanhajo. Sinjoro Wang Minhao, prezidento de Ŝanhaja Esperanto-Asocio faris salutvorton.

Dum la Forumo laŭ la ĉeftemo ĉeestantoj kun granda intereso aŭskultis 7 prelegojn:

1.Esperanto --- Ŝlosilo kontraŭ kultura obstaklo sur la itineroj de la Zono kaj Vojo. (Ĉhielismo，Shanxi)

2. Pri Zheng He --- la pioniro de la Zono kaj Vojo. (Wang Ling, Jiangsu)

3. Penso pri nova medio kaj Esperanto laŭ la Zono kaj Vojo.(Xu  Jing, Ŝanhajo)

4. Agado de niaj pioniroj en Esperanto-movado.(Zheng Yu, Ŝanhajo)

5.Konciza prezento pri insulo Chongming.(Tang Yon, Ŝanhajo)

6.Ĉarma Zhengzhou (Kong Lei, Henan)

7.Esperanto-movado en provinco Zhejiang.(Zhu Baolon, Zhejiang)

Dum la Forumo partoprenantoj ankaŭ ĝuis interkonan vesperon kaj artan vesperon, en kiuj esperantistoj el diversaj lokoj prezentis brilajn programerojn.

La forumo decidis, ke la 3-a Forumo okazos venontjare en urbo Xinxiang de la provinco Henan.

(Raportis Wang Minhao)

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Rakoen Maertens parolis nome de UEA en la Ĝenerala Konferenco de UNESKO
[2017-11-10]
http://esperanto.china.org.cn/2017-11/10/content_50057117.htm

UNESKO- funkciulo: Mi donas la parolon al s-ro Rakoen Maertens, reprezentanto de Universala Esperanto-Asocio.

Rakoen: viaj prezidantaj moŝtoj de la Ĝenerala Konferenco, via Ĝenerala Sekretaria moŝto, viaj delegitaj moŝtoj kaj aliaj ĉeestantoj, komunikado, jen la kialo de nia ĉeesto. Ni estas ĉi tie por trovi komunajn interesojn. Ni estas ĉi tie por kreskigi interkomprenon inter ni ĉiuj. Ni ĉiuj volas estigi partnerecojn ĉirkaŭ niaj valoroj, niaj kredoj kaj niaj komunaj vidpunktoj. Cetere, komunikado ne ĉiam estas tio, kion ĝi ŝajnas esti: ekzistas baroj. Unu el tiuj baroj povas esti lingvo. Diferencoj en lingvonivelo kaj lingvaj spertoj depende de kie ni kreskis. La interpretado de simboloj kaj gestoj ligitaj al specifa kulturo, en malegaleco de memesprimado, ĉar kelkaj lingvoj ne estas vaste agnoskataj, dum aliaj estas. Per uzo de specifa lingvo ligita al specifa kulturo kreiĝas komunika antaŭjuĝo. Universala Esperanto-Asocio klopodas kontraŭbatali tion kune kun pli ol 100 landaj Esperanto-asocioj kaj pli ol 60 alligitaj fakaj asocioj. Nia asocio defendas bonan komunikadon, egalecon inter lingvoj kaj kulturoj, lingvan diversecon kaj kulturajn interŝanĝojn. Fondita en 1908, nia asocio havas longan historion pri defendo de tiuj valoroj. Jam de pli ol 60 jaroj nia asocio estas alligita al UN kaj UNESKO en konsulta statuso. Dum Ĝeneralaj Konferencoj de UNESKO en Montevideo, en 1954, kaj en Sofio, en 1985, niaj laboro kaj atingoj estis oficiale agnoskitaj kiel kontribuoj por interkompreno inter la popoloj de la mondo. La fonto de internacia lingvo Esperanto estas  la neceso de internacia komunikado per egaleca lingvo, facile lernebla kaj sen ligo al ajna politika potenco. Ĉi jare, ni kune kun UNESKO celebras la centjariĝon de la forpaso de la humanisto kiu kreis Esperanton, Ludoviko Zamenhof. Ni sincere dankas UNESKON kaj la polan delegitaron pro ilia helpo en realigo de tiu ĉi celebrado, kaj invitas vin ĉiuj al nia evento en la 11-a de decembro en tiu ĉi konstruaĵo. Kun ĝojo ni ankaŭ anoncas, ke ekde tiu ĉi jaro la ĵus relanĉita UNESKO-kuriero havas esperantan version. Komunikado. Mi komencis mian parolon emfazante la gravecon de bona komunikado. Por fini, mi deziras al vi profundan, signifoplenan kaj fruktodonan dialogon surbaze de malfermeco kaj komprenemo. Dankon!

Parolo okazinta matene de la sesa de novembro 2017 en la Ĝenerala Konferenco de UNESKO.

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Bangladeŝa esperantisto vizitis Artkolegion de Kunming
[2017-11-15]
http://esperanto.china.org.cn/2017-11/15/content_50061088.htm

Lastatempe bangladeŝa esperantisto Muhammad Huq vojaĝis en la urbo Kunming, ĉefurbo de la provinco Yunnan, Ĉinio. Invitite de Esperanto-instruistoj el la Artkolegio de Kunming, li vizitis la artkolegion vespere de la 14a de novembro.

En Esperanto-kurso, lernantoj salutis lin kaj ili simple interparolis. Kelkaj demandis lin pri liaj lando kaj lernado de Esperanto. Li ĝoje respondis la demandojn kaj donacis du verdajn stelojn al du lernantoj, kiuj plej aktive parolis kun li. Post vizito en Kunming, li flugis al Pekino.

(Raporto de Liu Baoguo kaj fotoj de Alessandra Madella kaj Li Lin)

Redaktoro: Liu Zijia

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Prof. d-ro Liu Haitao prelegis en Pekino
[2017-11-17]
http://esperanto.china.org.cn/2017-11/17/content_50063324.htm

De la 2-a ĝis la 4-a posttagmeze, la 16-an de novembro en la Pekina Lingva kaj Kultura Universitato (PLKU) okazis prelego de prof. d-ro Liu Haitao, eminenta profesoro de la Zhejiang-a Universitato en la urbo Hangzhou, orienta Ĉinio, kaj i.a. membro de la Akademio de Esperanto. La prelegon okazigis la Centro de Esplorado pri la Ĉina kiel Dua Lingvo de PLKU. La titolo de la prelego tekstis: "La posta kaj nuna vivoj de scienca artikolo: strukturo, kontribuo al scienca gazeto, citado, kaj serĉado".

Liu Haitao dum la prelego

Liu Haitao respondas al demando

La prelego ĉefe celis postdiplomajn studentojn de PLKU. La elekton de la preleganto pravigas la fakto, ke prof. d-ro Liu estis honorita kiel unu el la plej ofte citataj ĉinaj scienculoj fare de la nederlanda scienca eldonejo Elsevier por tri sinsekvaj jaroj: 2014-2016. La preleganto emfazis la gravecon de sciencaj artikoloj por atingi la nacian celon de Ĉinio fariĝi grandpotenco en esplorado, kaj detale klarigis pri iliaj preparado kaj verkado kaj ne laste ankaŭ pri la signifo esti citata de aliaj scienculoj. La prelego montriĝis ne nur serioza kaj energia sed samtempe humurplena, kaj la profesoro rigora en esploroj ofte ridigis la tutan klasĉambron per siaj ŝercaj komentoj.

La rolo de Esperanto

Prof. d-ro Liu Haitao okupiĝas pri diversaj esplorkampoj, kiuj inkluzivas kvantan kaj komputilan lingvistikon, dependan gramatikon, lingvajn kompleksajn retojn, lingvoplanadon kaj lingvopolitikon, kaj ne laste interlingvistikon. Li estas membro de la redakta komitato de tiaj sciencaj revuoj kiaj

Language Problems and Language Planning

kaj

Esperanto Studies - Esperantologio

inter multaj aliaj.

Rideto post la intensa prelego

Fafo (Xiao Houli, staranta sinjoro) starigas demandon pri Esperanto.

Inter la ĉeestantoj sin trovis multaj studentoj kaj pluraj profesoroj, sed ankaŭ tri esperantistoj: Fafo (Xiao Houli), vicprezidanto de la Pekina Esperanto-Asocio; Juana (Shi Linjuan), magistriĝanta studentino de PLKU; kaj USUI Hiroyuki, redaktoro de

El Popola Ĉinio

kaj membro de la Akademio de Esperanto. Dum la sesio de demandoj kaj respondoj Fafo demandis prof. d-ron Liu pri la rolo, kiun ludis Esperanto en la esplorista vivo de tiu ĉi lasta. La preleginto antaŭ ĉio respondis, ke la lingvo helpis al li studi eŭropajn lingvojn. Li ankaŭ menciis la nederlandan maŝintradukan projekton DLT (Distruibuita Lingvo-Tradukado), kiu funkciis inter 1985 kaj 1990 kaj uzis Esperanton kiel pontolingvon, ke ĝi instigis lin okupiĝi pri dependa gramatiko kaj ĝi nun fariĝis unu el liaj ĉefaj esplorkampoj. Laste sed ne balaste li substrekis helpon de multaj eksterlandaj esperantistoj, kiuj havigis al li diversajn sciencajn librojn kaj materialojn siatempe malfacile troveblaj en Ĉinio.

Prof. d-ro Liu prelegis ankaŭ en la sekva tago en la Komunika Universitato de Ĉinio en Pekino kun la temo: "Konciza prezento de kvanta lingvistiko: historio, teorioj, metodoj kaj resursoj". Sian universitatan karieron prof. d-ro Liu komencis ĝuste en tiu ĉi universitato en la jaro 2002, kaj instruis tie ĝis 2010, kiam li transiris al la Zhejiang-a Universitato.

Redaktoro: USUI Hiroyuki

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

UEA  serĉas novajn estraranojn
[2017-11-27]
http://esperanto.china.org.cn/2017-11/27/content_50071587.htm

Ekde la 1-a de januaro 2018 Martin SCHÄFFER transprenos la funkcion de Ĝenerala Direktoro de UEA kaj forlasos la postenon de Ĝenerala Sekretario. La Estraro de UEA krome esprimis ke la nunaj laborfortoj ne estas sufiĉaj por taŭge mastrumi la kompleksan fakaron de la organizo.

La Elekta Komisiono petas ĉiujn membrojn de UEA helpi trovi taŭgajn kandidatojn por iĝi estrarano de UEA. Necesas elekti novan Ĝeneralan Sekretarion kaj eventuale kromajn estraranojn (pri tio decidas nuntempe la Komitato). Temus ankaŭ pri spertiĝoŝanco por tiuj kiuj ŝatus plukandidatiĝi por la Estraro en la fino de ĉi tiu mandato.

Taskoj

Laŭ la Statuto kaj la regularoj, la Ĝenerala Sekretario zorgas pri la efektivigo de la decidoj de la Komitato kaj de la Estraro, respondecas pri la kontaktoj kun la Komitato, inkluzive de kunvokado de la kunsidoj, protokolado kaj gvidado de la voĉdonoj, mastrumas la retan voĉdonsistemon, gvidas la sekretarian servon kaj zorgas pri la administrado de la organizo kiun gvidas la Ĝenerala Direktoro.

Preter tiuj taskoj Martin SCHÄFFER respondecis en la estraro pri financoj, retejoj kaj landa agado en Ameriko. La nova Ĝenerala Sekretario tamen ne nepre respondecu pri la samaj laborkampoj de Martin.

Krome, konsiderante la nunan estraran laboron, estas tamen ankaŭ aliaj fakoj kiuj bezonus novan respondecan estraranon por pli taŭga disvolviĝo. Jen la listo:

Faka kaj Scienca Agado, Financoj, Ĝemelaj Urboj, Landa Agado en Ameriko, Landa Agado en Eŭropo, Kongresoj, Kulturo, Merkatiko, Retejoj kaj Retlistoj.

Kondiĉoj

Dezirindas ricevi kandidatiĝojn de homoj kun sperto kaj/aŭ interesiĝo pri iuj el tiuj estraraj laborkampoj. Aliaj dezirindaj kvalitoj de ĉiuj kandidatoj estas sperto en gvidado de volontula organizo, sperto en la Esperanto-movado, laboremo kaj fleksebleco.

Kandidato kiel estrarano de UEA devas esti Komitatano. Se membro de UEA, kiu ankoraŭ ne estas Komitatano, volas kandidatiĝi por la Estraro de UEA, tiu devas unue elektiĝi kiel Komitatano de UEA; tiucele ni antaŭvidas elektojn de komitatanoj C antaŭ la elektoj de la novaj estraranoj.

Kondiĉo por komitataneco estas individua membreco de UEA jam dum du jaroj antaŭ la elektiĝo kaj resti individua membro tra la tuta oficperiodo.

Kandidato al komitaneco C kaj al estraraneco devas esti proponita de almenaŭ du komitatanoj.

Krome la nova estrarano estu preta partopreni skajpan estrarkunsidon dufoje monate, vojaĝi al Roterdamo por la Estrarkunsidoj okazontaj de la 20-a ĝis la 22-a de aprilo 2018 kaj al Lisbono por la Komitatkunsido okazonta dum la Universala Kongreso de la 28-a de julio ĝis la 4-a de aŭgusto 2018.

Kontakto

Por kandidatiĝi, sendu mesaĝon al elekta.komisiono@co.uea.org ĝis ĵaŭdo la 30-a de novembro 2017 kun motivata kandidatiĝo, kiun akompanas, krom la skriba konsento de la kandidato, ankaŭ biografieto kaj laŭeble foteto, klarigo pri la motivoj de kandidatiĝo, kaj konciza deklaro de la movadaj kaj poroficaj celoj (aŭ de pli konkreta agadoprogramo). Bonvenus ankaŭ indiko pri proponantaj komitatanoj (kaze ke jam estas).

Se vi scias pri alia taŭga kandidato, konvinku tiun membron sendi sian kandidatiĝon aŭ sendu mesaĝon al elekta.komisiono@co.uea.org kaj ni mem enketos ĉe la membro.

Se vi havas demandojn pri la elektoj, sendu mesaĝon al elekta.komisiono@co.uea.org.

El gazetara komuniko de UEA

Redaktis: Rafael Henrique Zerbetto

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Belartaj Konkursoj de UEA en 2018
[2017-11-27]
http://esperanto.china.org.cn/2017-11/27/content_50071617.htm

La Sekretario de la Belartaj Konkursoj de UEA, unu el la plej gravaj kaj jam klasikaj manifestiĝoj de  esperanta kulturo, invitas verkemulojn al partopreno en ilia 68-a okazigo. La rezultojn oni anoncos kadre de la 103-a Universala Kongreso en Lisbono. Kiel kutime, partopreno estas libera al ĉiuj kaj ne ligita al aliĝo al la UK. La konkursaĵoj devas esti neniam antaŭe publikigitaj en ajna formo, krom en la branĉo Infanlibro de la Jaro. Oni rajtas sendi maksimume tri konkursaĵojn por sama branĉo au subbranĉo. Endas sekvi jenajn regulojn:

Poezio: maksimuma longo ne fiksita.

Prozo: maksimuma longo 200 x 65 karaktroj (kvino da paĝoj).

Prozo, subbranĉo mikronoveloj: (maksimuma longo 100 vortoj). Aljuĝata estas nur unu premio, kiu nomiĝas Premio Paula Adúriz.

Teatraĵoj: maksimuma longo ne fiksita.Teatraĵoj, subbranĉo monologoj (unupersonaj teatraĵoj) kaj skeĉoj (unu- au divers-personaj): daŭro inter 10 kaj 15 minutoj. Aljuĝata estas nur unu premio, kiu nomiĝas Premio María Cuevas.

Eseo: teme ligita kun Esperanto aŭ kun la kongresa temo, proksimuma longo 400 x 65 karaktroj (deko da paĝoj). La unua premio nomiĝas Premio Luigi Minnaja.

Infanlibro de la Jaro: originala aŭ tradukita libro por infanoj presforme aperinta en 2017. Aljuĝata estas nur unu premio.

La absoluta limdato por ricevo de konkursaĵoj estas la 31-a de marto 2018.

Oni sendu po unu ekzempleron de ĉiu konkursaĵo – krom en la brancho Infanlibro – al Belartaj Konkursoj de UEA, ĉe Miguel Gutiérrez Adúriz, prefere retpoŝte al la adreso: sciosfero@gmail.com; aŭ, se tio ne eblas, papere al la adreso: Los Coteros 1-C, 2 Izda, 390600 Muriedas; Cantabria; Hispanio, indikante la elektitan pseŭdonimon por gardi la anonimecon de la aŭtoro. Por la branĉo Infanlibro oni sendu unu ekzempleron de la koncerna libro al la adreso de Miguel Gutiérrez Adúriz kaj tri ekzemplerojn al Ionel Oneț, Centra Oficejo de UEA, Nieuwe Binnenweg 176, NL-3015 BJ Rotterdam, Nederlando.

Premioj: en la branĉoj Poezio, Prozo, Teatraĵoj kaj Eseo: unua premio 260 €, dua premio 182 €, tria premio 104 €; Nova Talento 182 €. En la branĉo Infanlibro de la Jaro 546 €. En la du subbranĉoj Mikronoveloj kaj Monologoj kaj skeĉoj po 125 €.

Noto: Kiel konstateblas, ĉi-jare eksplice konkretiĝas la ideo diversmedie manifestita de la Prezidanto kaj la Sekretario de la Belartaj Konkursoj de UEA, ke ili volas potencigi tri ĝenrojn: mikronovelon aŭ mallongan rakonton, ene de la branĉo Prozo, kaj skeĉon kaj monologon (unupersonan ordinare mallongan teatraĵon), ene de la branĉo Teatraĵoj. Unue, por ke la E-beletro ne fremdu al la furoro spertata de tiuj ĝenroj kadre de etnaj literaturoj. Due, ĉar ĉi-ĝenraj kreaĵoj konsistigas materialon plej interesan kaj oportunan por ludado kuntekste de niaj kongresoj kaj renkontiĝoj. Trie, por malfermi la BK-pordojn al kiel eble plej diversa konkursantaro. Atentu tamen, ke la ĉi-jaran enkondukon de ambaŭ subbranĉoj ni faras nur prove. Ilia definitiva aligo al la BK-fakoj dependos de la reago far la BK-partoprenantoj.

Detala regularo troviĝas en la retejo de UEA [http://uea.org/teko/regularoj/belartaj_konkursoj]. La verkoj de la Belartaj Konkursoj, premiitaj en 2017, legeblos en la volumo Belarta rikolto 2017, eldonota de Mondial. La premiolistoj ekde la komenco de la Belartaj Konkursoj en 1950 troviĝas ĉi tie: http://esperanto.net/literaturo/bk/index.html

El Gazetara Komuniko de UEA

Redaktis Rafael Henrique Zerbetto

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

El Popola Ĉinio serĉas e-istan redaktoron
[2017-11-28]
http://esperanto.china.org.cn/2017-11/28/content_50074012.htm

El Popola Ĉinio

(

www.espero.com.cn

) estas Esperanta retejo, kiu dissendas informojn pri socio, kulturo kaj ekonomio de Ĉinio kaj ankaŭ tiujn pri Esperanto-movado.

El Popola

Ĉinio nun serĉas e-istan redaktoron, kiu respondecas pri verkado, lingvopolurado de artikoloj en Esperanto, muntado de filmetoj . La kandidato nepre:

.

Havi universitatan diplomon

.Posedi tre bonan skriban kaj parolan lingvonivelon en Esperanto kaj la ĉinan lingvon aŭ la anglan lingvon (por faciligi la vivon en Ĉinio kaj instruadon)

.Esti malpli-ol-50-jara

.Esti sperta en redaktado, verkado kaj pli bone en muntado de filmetoj

.Minimume havi du-jaran laboran karieron per Esperanto

.Bone kompreni la ĉinan kulturon

Por kandidatiĝi, oni sendu al la redakcio de

El Popola Ĉinio

(13693326472@163.com) elektronikan dokumentaron kun jenaj enhavoj:

- sinprezenta letero, inkluzive de la motivoj por kandidatiĝi;

- vivresumo (persona, eduka, profesia, movada);

- mallonga artikolo en Esperanto aperigita en publikaj revuoj;

- nomoj kaj kontakt-informoj de du rekomendantoj (nepre esperantistoj);

- laŭplaĉe, aliaj dokumentoj kiuj atestas la redaktajn aŭ movadajn kapablojn de la kandidato.

Redaktoro: Chen Ji

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Alparolo de UEA dum 10-a sesio de la Forumo pri Minoritatoj de UN
[2017-12-11]
http://esperanto.china.org.cn/2017-12/11/content_50097176.htm

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

En Pekino okazis Seminario pri Esperanto por 2017
[2017-12-11]
http://esperanto.china.org.cn/2017-12/11/content_50097618.htm

La 9-a de decembro estis sabato. Pro tio plejparto de la studentoj ne havis lecionojn kaj la kampuso de Pekina Lingva kaj Kultura Universitato estis pli trankvila ol en la semajnaj tagoj. Sed en la klasĉambro 104 de la 4-a instrua konstruaĵo regis vigleco. Tie kunsidis ne nur membroj de Pekina Esperanto-Asocio, sed ankaŭ tiuj de Tianjin-a Esperanto-Asocio, studentoj de Pekina Normala Universitato, Zaozhuang-a Universitato, Postdiploma Lernejo de Nanchang-a Univesitato, kaj lernantoj de Elementa Lernejo Baiyangshu de la urbo Taiyuan en Shanxi-provinco, Elementa Lernejo Baotalu de la urbo Zhenjiang en Jiangsu-provinco, kaj Elementa Lernejo Yongtai en Pekino. Fakte temis pri la ĉiujara Seminario pri Esperanto okazigata de Pekina Esperanto-Asocio. La temo de la ĉi-jara seminario estis: "Esperanto, heredado de multkulturismo kaj ĝia novkreado".

S-ino Yu Jianchao, prezidanto de Pekina Esperanto-Asocio kaj s-ro Li Jianhua, vicdirektoro de la fako pri disvolvado de

El Popola Ĉinio

faris priteman paroladon, en kiu ili rimarkigis, ke la Esperanta vortoprovizo estas kombinaĵo de vortoj el multaj lingvoj kaj UK estas kunveno de homoj el diversaj kulturoj. Samtempe, novan energion al la disvolviĝo de Esperanto aldonas nova enhavo kaj novaj formoj kiaj konkurso de mallongaj filmoj, aranĝoj por librolegado en Esperanto, kaj surreta instruado.

Paroladon faris ankaŭ s-roj Zheng Bocheng, esploristo de la Ĉina Centro por San-Edukado; Zhou Liuxi, profesoro de Pekina Normala Universitato; Li Weilun, emerita profesoro de Pekina Lingva kaj Kultura Universitato; kaj Ye Nianxian, emerita vicesploristo de Instituto pri Sociologio de Ĉina Akademio de Sociaj Sciencoj. La rakontado de Li Weilun pri lia surreta instruado estis tre impresa. Dum li loĝis en hospitalo pro frakturo, li instruis Espertanton al kuracistoj kaj flegistinoj per interreto. Li aranĝis la enhavon precipe tiel, ke ĝi estu facila kaj inkludu ĉiutagajn vortojn uzatajn de kuracistoj kaj flegistinoj. Krome, li diskonigis pri tiuj lecionoj ankaŭ al membroj de Esperanta Medicina Asocio, kaj fine estis entute ĉirkaŭ cent surretaj lernantoj. Pro lia kontinua kontribuo al la instruado de Esperanto, Internacia Ligo de Esperantistaj Instruistoj ĉi-jare honoris lin per aparta atestilo.

La enhavoriĉan seminarion sekvis programeroj kaj instruaj kaj distraj inkluzive de "Deklama konkurso por la jaro de Zamenhof" kaj prezentado de filmoj premiitaj en "Internacia konkurso de mallongaj filmoj: Teo kaj amo". La deklaman konkurson partoprenis entute 10 geknaboj, 9 plenkreskuloj kaj unu tuta familio. Wang Yujin, vicprezidanto de PEA, verkis poemon en la ĉina lingvo kaj legis ĝin en la ĉina kaj en Esperanto kun siaj familianoj. La poemo temis pri familio plena de amo kaj harmonio. Ilia deklamado tiom emociis la publikon, ke du teamoj surloke anoncis sin por partopreni en la deklama konkurso. Sekve lernantoj de Elementa Lernejo Yongtai en Pekino prezentis sian prezentaĵon "Ranidoj serĉas sian patrinon", kaj ilia viva kaj interesa prezentado ĝiskulmine vigligis la etoson.

Sekve estis prezentado de kelkaj filmoj premiitaj en "Internacia konkurso de mallongaj filmoj: Teo kaj amo", aŭkcio kaj ceremonio, en kiu Zaozhuang-a Universitato donacis al Pekina Esperanto-Asocio nove eldonitan libron

Mozi

.

La unutaga aranĝo estis enhavoriĉa, profunda kaj ankaŭ interesa. Plej grave, ke ĝi povis sentigi al la ĉeestantoj, ke al la mondo de Esperanto aliĝas novaj personoj, kaj aldoniĝas nova enhavo kaj novaj formoj donante al la lingvo plian vivecon.

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Fermo de Zamenhof-Jaro okazis en UNESKO-sidejo en Parizo
[2017-12-13]
http://esperanto.china.org.cn/2017-12/13/content_50100922.htm

UNESKO aldonis la 100-an datrevenon de la forpaso de L. L. Zamenhof sur la listo de festindaj datoj de 2017. Pro tiu okazo, okazis solenan eventon konklude je la Jaro Zamenhof, la 100-a datreveno de la forpaso de la kreinto de Esperanto, lundon, la 11-an de decembro 2017, de la 9a30 ĝis la 13a, en la salono II de la sidejo de UNESKO en Parizo.

Ĝin ebligis la pola delegacio ĉe UNESKO, kiu kunlabore kun UEA aranĝis la eventon, kaj ĝia moŝta konstanta delegito, Krystyna Żurek, kun rango de ambasadoro. UEA estis reprezentata de sia vicprezidanto Stefan MacGill. Inter aliaj gravuloj ĉeestis la nepo de Zamenhof, s-ro Ludoviko Kristoforo Zaleski-Zamenhof, lia filino Margaret, kaj ties filo Pierre. Ĉeestis ankaŭ pli ol 140 aliĝintoj, kvarono da ili ne estas esperantistoj.

Sub la temo "Tutmondiĝo, Interreto, Unesko-Kuriero : kiel statas Esperanto, cent jarojn post la morto de Zamenhof?", la programo estis la jena:

9a30 : Akceptado, bonveniga kafo

10a00 : Malfermo

Alparolo de

Krystyna Zurek

, konstanta delegito de Pollando ĉe UNESKO

Alparolo de

Maryse Wanda Zaleski-Zamenhof

10a30 :

Sébastien Moret

, docento pri slavaj lingvoj kaj civilizoj en Universitato de Lausanne (Svislando), specialisto pri slavistiko kaj interlingvistiko: "

Kial Esperanto venkis

".

10a50 :

Jean-Claude Lescure

, profesoro pri historio de la nuntempo en Universitato de Cergy-Pontoise (Francio): "

Esperanto fronte al tutmondiĝo

".

11a10 :

Guilherme Fians

,  doktoriĝanto pri la Esperanto-komunumo laŭ soci-antropologia vidpunkto en la Universitato de Manchester (Britio), kie li ankaŭ instruas: "

Esperanto nuntempe kaj fronte al sia estonto: komunumo kaj siaj komunikiloj

".

11a30 : Paŭzo

11a45 :

Chuck Smith

, fondinto kaj ĉefa teknika oficisto de Amikumu, apo por trovi lingvopartnerojn proksime: "

La modernaj komunikiloj serve al Esperanto

".

12a10 :

Trezoro Huang Yinbao

, ĉina agronomo kaj

entreprenestro

, redaktoro de UNESKO-Kuriero en Esperanto: "

UNESKO-Kuriero en Esperanto

".

12a35 :

Giorgio Novello

, ambasadoro de Italio ĉe la Reĝlando de Norvegio kaj la Respubliko de Islando: "

Ĉu nova lingvo por UNESKO?

"

13a00 : Koktelo

Resumoj de la prelegoj estas legeblaj en la retejo de Espéranto-France:

https://esperanto-france.org/jaro-zamenhof

Ĉiu prelego okazis en Esperanto aŭ en la franca, kun interpretado en la angla, franca kaj Esperanto, danke al profesiaj Esperanto-interpretistoj.

Renée Triolle, ĉefdelegito de UEA ĉe UNESKO, laŭtlegis salutvortojn de la direktoro de monda patrimonio de UNESKO,

Mechtild Rössler

, kiujn ŝi verkis en Esperanto, kiun ŝi lernis denaske.

Redaktis Rafael Henrique Zerbetto

Surbaze de informoj provizitaj de Espéranto-France

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

En Bazelo esperantistoj celebris la Zamenhofan Tagon de 2017
[2017-12-13]
http://esperanto.china.org.cn/2017-12/13/content_50101549.htm

La 9-an de decembro, je la 10-a horo kaj 15 minutoj matene kolektiĝis en la ĉefa halo de la stacidomo de Bazelo ĉirkaŭ 40 samideanoj el tri landoj: Francio, Germanio kaj Svislando. La eventon organizis la Esperanto-klubo de Bazelo sub la gvido de s-ino Focke-Geroud.

Kune la partoprenantoj promenadis al la iama uzino de la firmao Sulzer en la kvartalo de Gundelfingen, Bazelo. En la haloj de la iama fabriko nun troviĝas restoracio, junulara gastejo, artistoj kun atelieroj, kinejo, teatro, kaj alta muro por trejni montgrimpantojn. Krome, tie estas spaco por diversaj grupoj, organizaĵoj kaj firmaoj. La konstruaĵaro estas sub la protekto de la koncerna svisa leĝo, do oni ne rajtas malkonstrui ĝin. En unu granda salono estas vere aparta restoracio: En ĝi komplete mankas lumo. Servistoj estas blinduloj, ili alportas la menuojn al vidantoj kiuj subite ne plu vidas -- ĉar la roloj inversiĝas -- la handikapitoj kapablas gvidi la ne plu vidantojn. Tamen ni antaŭmendis la tagmanĝon en restoracio por vidantoj -- sed ankaŭ ĝi estas aparta. En ĝi kunvenas marĝenuloj, personoj en malfacilaj socialaj situacioj. La kuiristoj kaj kelneroj estas azilpetantoj el aliaj kontinentoj, parolantaj malsamajn lingvojn.

Antaŭ la unua plado svisa ĥoro esperantista anoncis la komencon de manĝado per plurvoĉa konvena melodio "La ĥimno al vino". La kantistoj estis: Verena, Dorotee, Jun, Anjo, Nancy, Ruth, Gabriel kaj Dieter. Anjo Amika distribuis ekzemplerojn de

Heroldo de Esperanto

kaj

Literatura Foiro

alportitajn el la Kultura Centro Esperantista. Didi (Vajdman) Weidman el Svislando prezentis la nove tradukitan bildlibron:

Sonorilurĉjo

. Manfred Vestermajer (Westermeier) el Germanio kolektis monon por subteni Esperanto-projekton en Ariko. Andreo Grossmann el Francio ofertis kelkajn librojn: unu el ili temis pri la esperantisto Karlo Nikolodi (Nicolodi) el Bazelo.

Posttagmeze la partoprenantoj aŭskultis erudician prelegon kun lumbildoj pri la historiaj kvartaloj de Bazelo -- Multaj domoj preskaŭ ne ŝanĝiĝis dum pluraj jarcentoj. Post la kafopaŭzo la svisa ĥoro denove elpaŝis per la kanto de Mozart "Al la fratoj, estu pac' kun ni, juniĝu ni per nia kant'" kaj konkludis la feston per la ĝisrevida kanto "Bonan nokton". Ĝoje kaj bonhumore ni disiĝis por fari aĉetojn en la kristnaska bazaro.

Ĝis revido en la venonta jaro en Berno.

Raportis Dieter Rooke

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Publikigita en Pekino la libro Rakonto pri Teo
[2017-12-15]
http://esperanto.china.org.cn/2017-12/15/content_50106203.htm

Posttagmeze de la 14-a de decembro estis oficiale lanĉita la libro Rakonto pri Teo, kompilaĵo de artikoloj verkitaj de diverslandaj esperantistoj. Ĝi estas parto de la projekto “Teo kaj Amo” de Ĉina Radio Internacia. La libron redaktis Zhang Ping (Ĝoja), ĵurnalisto de Ĉina Radio Internacia kiu kuniniciatis la projekton “Teo kaj Amo”, kungvidis du konkursojn de mallongaj filmoj “Teo kaj Amo” (2014-2017) kaj kunplenumis du filmofestivalojn “Teo kaj Amo”, unu en 2015, alia ĉi jare. La 312-paĝa libro estis eldonita de Fremdlingva Eldonejo.

La libro estas dividita en kvar partoj. La unua, Teo kaj Amo, prezentas teon kaj la projekton “Teo kaj Amo” per interesaj rakontoj kiuj klarigas interalie pri la ĉina ideografiaĵo 茶 (pinyin cha, esperante teo), la ĉina te-etiketo, Teo kaj Amo kaj prezentas tagnotojn de alilandaj partoprenantoj de la unua filmofestivalo “Teo kaj Amo”, okazinta en 2015.

La dua parto, titolita Urboj de “Teo kaj Amo”, prezentas la urbojn Hangzhou, Jingning kaj Dushan, en Ĉinio, Visaginas en Litovio, Nový Jičín kaj Svitavy en Ĉeĥio, kaj Bjalistoko kaj Bielsko-Biala en Pollando.

En la tria parto, Anĝeloj de “Teo kaj Amo”, partoprenintoj de la filmokonkurso “Teo kaj Amo” rakontas pri siaj spertoj aŭ prezentas la tekston de siaj filmetoj. En tiu parto ankaŭ troviĝas intervjuo de Ĝoja al revuo Kontakto 274 (2016:4) tekstoj de kantoj uzitaj en muzikfilmoj faritaj por la filmokonkurso. Artikolo de LEE Jungkee, estrarano de UEA kaj membro de la ĵurio de la konkurso “Teo kaj Amo”, enkondukas tiun ĉi parton de la libro kaj prezentas la gravecon de tiu konkurso.

La lasta parto de la libro, Vortoj de “Teo kaj Amo”, prezentas fotojn kaj subskribojn de kunlaborantoj el pluraj landoj. Apud ĉiu foto legeblas la frazoj “Teo kaj Amo”, “Ĉu vi trinkis teon hodiaŭ?” kaj “La mondo pleniĝu de tea aromo!” en la denaska lingvo de la persono, kiu ankaŭ kontribuis per frazo, legebla en la denaska lingvo kaj ankaŭ en Esperanto.

Ĝoja gvidis la ceremonion, per kiu oni oficiale lanĉis la libron. Post enkondukaj vortoj ŝi prezentis la invititajn gastojn kaj vokis ilin al la podio por tondi bendon, kiu simbolas la lanĉon de la libro. La invititaj gastoj estas Ragnar Baldursson, plenrajtigita konsilisto de Islando al Ĉinio; Wang Xingdong, membro de la Tutlanda Komitato de Ĉina Popola Politika Interkonsiliĝa Konferenco, estro de Ĉina Film-literatura Asocio kaj vicprezidanto de Ĉina Filmista Asocio; Hu Kaimin, vicdirektoro de Fremdlingva Eldonejo; Wang Xufeng, fama verkisto, gajninto de ĉina literatura premio Maodun kaj estro de Kultura Akademio sub Zhejiang-a Agrikultura kaj Forstokultura Universitato; kaj Lee Jungkee, speciala sendito de UEA, estrarano de UEA kaj prezidanto de Seula Esperanto-Kulturcentro.

Surloke okazis teceremonio kaj teo estis disdonita al la ĉeestantoj. Wang Xufeng parolis al la publiko, Lee Jungkee laŭtlegis gratul-leteron de UEA-prezidanto, Mark Fettes, Ĝoja laŭtlegis gratulan mesaĝon de Dr. Maryse Wanda Zaleski-Zamenhof, pranepino de la iniciatinto de Esperanto, kaj Chen Ji, vicdirektoro de El Popola Ĉinio, laŭtlegis gratulmesaĝon de Zhao Jun, vicĉefredaktoro de El Popola Ĉinio.

Homoj spektis filmeton pri la urboj de “Teo kaj Amo” kaj sekve parolis Ragnar Baldursson kaj Hu Kaimin. Rafael Henrique Zerbetto kaj Lin Lisha (Lisa) laŭtlegis verkon de la libro, “Por teo kion signifas amo, por amo kion signifas teo?” de Huang Yazhou, kaj sekve Wang Xingdong parolis al la publiko kaj estis laŭtlegita letero de Ren Qian, vicdirektoro de Ĉina Radio Internacia.

Infanoj de pekina Elementa Lernejo Yongtai prezentis skeĉon pri ranidoj kiuj serĉas patrinon, kaj sekve blovis kandelon sur torto kun portreto de Zamenhof por festi la 158-jariĝon de la naskiĝo de Ludoviko Zamenhof. Okazis eta paŭzo, dum kiu homoj manĝis kukon, trinkis teon kaj babilis. Sekve estis prezentitaj la filmoj La Plej Juna Krimulo (Irano) kaj Simpla Rakonto (Rusio). La lasta programero estis aŭkcio.

Redaktis Rafael Henrique Zerbetto

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Kunsido memore al la 158-a datreveno de naskiĝtago de L.L.Zamenhof Okazis en Esperanto-Muzeo
[2017-12-18]
http://esperanto.china.org.cn/2017-12/18/content_50109404.htm

La partoprenantoj Kantis himnon

la Espero

en la kunsido

Sun Mingxiao raportis la laboron de la klubo en 2017

Sinjorino Wu Juan prezidis la kunsidon

La 17-an de decembro 2017, Shandong-a Esperanto-Klubo en Esperanto-Muzeo en la Zaozhuang-a Universitato en orienta Ĉinio okazigis jarkunvenon kaj kunsidon memore al la 158-a datreveno de naskiĝtago de L .L. Zamenhof. 40 membroj de la klubo partoprenis la kunsidon. S-ino Wu Juan, vicprezidanto de la klubo, prezidis la jarkunvenon kaj la kunsidon. S-ro Sun Mingxiao, prezidanto de la klubo, faris raporton pri la laboro de la klubo en 2017. La partoprenantoj de la jarkunveno elektis la novajn estraranojn de la klubo. S-ro Sun Miongxiao estas nove elektita kiel prezidanto de la klubo kaj vicprezidantoj estas s-roj Bak Giwan, Xu Shichang, Sun Shoude, Zhao Yaping kaj s-ino Wu Juan. La junaj membroj el la Zaozhuang-a Universitato prezentis la esperantan dramon

Bari al Chu-regno ataki Song-regnon

kaj geedzoj Bak kantis ĉine kaj Esperante la ĉinan kanton La Lun’en Ĉielo Konas Ĝin.

Elstaraj membroj de la klubo kun premioj en la kunsido

Dramo

Bari al Chu-regno ataki Song-regnon

Kunfoto de partoprenantoj

Dum la kunsido okazis samtempe la inaŭgura ceremonio por nova libro

Historio de UEA

, ĉinigita de s-ro Sun Mingxiao.

Teksto: Semio

Foto: Cui Xuefen

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Ĉina esperantisto Trezoro elektita Esperantisto de la Jaro 2017
[2017-12-18]
http://esperanto.china.org.cn/2017-12/18/content_50109554.htm

Trezoro kun la ĉefredaktoro de UNESKO-Kuriero, Jasmina Ŝipova

La internacia sendependa magazino “La Ondo de Esperanto” en 1998 iniciatis ĉiujaran proklamadon de la Esperantisto de la Jaro. Al ĉi tiu projekto aliĝis reprezentantoj de diversaj tendencoj en la Esperanto-komunumo kaj sendependaj kompetentuloj.

Kiel la unua laŭreato en 1998 estis elektita William Auld. En 1999 lin sekvis Keppel Enderby. En 2000 estis distingitaj tri personoj: Hans Bakker, Mauro La Torre kaj Jouko Lindstedt. Poste laŭreatiĝis Osmo Buller (2001), Michel Duc Goninaz (2002), Dafydd ab Iago (2003), Helmar Frank (2004), Povilas Jegorovas (2005), Bertilo Wennergren (2006), Peter Zilvar (2007), Ilona Koutny (2008), Aleksander Korĵenkov (2009), Katalin Kováts (2010), Dennis Keefe (2011), Peter Baláž (2012), Mark Fettes (2013), Mireille Grosjean (2014), Chuck Smith (2015) kaj Stefan MacGill (2016).

En 2017 la elektado de la Esperantisto de la Jaro okazis la dudekan fojon.

Trezoro Huang Yinbao, 55-jara ĉina agronomo, ekonomikisto kaj entreprenisto, prezidanto de la Esperanto-Centro “Ora Ponto”, kunfondinto de la Internacia Agrikultura Esperanto-Asocio, estas elektita la Esperantisto de la Jaro 2017 pro tio, ke en 2017 li iniciatis kaj ekredaktis la Esperanto-version de “Unesko-Kuriero”, kunmetis por ĝi tradukteamon, kaj krome lanĉis la sendependan revuon “Tra la Mondo”.

Gratulon al la Esperantisto de la Jaro 2017 Trezoro Huang Yinbao, kiu estas la unua aziano ricevinta ĉi tiun honoran titolon!

El La Balta ondo

Redaktis Rafael Henrique Zerbetto

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Reprezentantoj de UEA kaj UNESKO kunvenis en Parizo pri UNESKO-Kuriero
[2017-12-18]
http://esperanto.china.org.cn/2017-12/18/content_50109578.htm

En kunsido en la sidejo de Unesko en Parizo la 12an de decembro, la ĉefredaktoro de UNESKO-Kuriero bonvenigis la ekaperon de Esperanta versio aldone al la ekzistanta familio — la franca, angla, araba, ĉina, hispana, portugala kaj rusa. La kunsido estis planita por 10-minuta daŭro, sed la bonvenigo de la esperantistoj estis tiom pozitiva, ke ĝi daŭris 70 minutojn, kun traktado de tre praktikaj demandoj kaj respondoj. La akceptanta ĉefredaktorino estas s-ino Jasmina Ŝipova, origine el Makedonio, en la redaktora posteno jam de 1983. Ŝia nove enpostenigita asistanto estas s-ino Chen Xiaorong el Ĉinio. Flanke de UEA estis Trezoro Huang Yinbao, redaktoro de la esperanta versio de UNEKO-Kuriero, lia filino Huang Xiaojuan, François Lo Jacomo, kaj la vic-prezidanto de UEA, Stefan MacGill.

Refreŝigataj per jasmena teo el Ĉinio, ili traktis la 5-punktan tagordon:

1.

Kontrakto:

Klarigite la proceduro por pretigi kaj akceptigi kontrakton inter UNESKO kaj la produktanto de la esperantaj numeroj, la Esperanto-centro Ora Ponto. Tio suplementas kontrakton la antaŭan tagon subskribitan inter Ora Ponto kaj UEA.

2.

Rapidigo:

Akiro de la fontotekstoj pli frue, por rapidigi la grandan traduklaboron kaj sekve limigi la postreston de la aperigo de la esperanta versio kompare al la aliaj.

3.

Reklamoj:

La rajto aperigi en la kuriero reklamojn aŭ agnoskojn de sponsoroj, ĉefe el Ĉinio, estas konfirmita, laŭ kondiĉoj precizigendaj en la planata kontrakto. Tiu eblo povos firmigi la financan bazon de la esperanta versio.

4.

Retejo:

Konfirmo pri la eblo konigi en la elŝuta hejmpaĝo de la Kuriero pri la aperigado de versio en Esperanto, eĉ se la numeroj aperas pli malfrue en Esperanto kompare kun aliaj lingvoj.

5.

Invito de sugestoj, kiel Ora Ponto povos labori pli helpeme.

Venis malmulto da gravaĵoj, ĉefe laŭdoj. Diskutite la bezonoj liveri kvinon da Kurieroj al UNESKO, por la arkivo, la biblioteko, la redakcio kaj la Ĝenerala Direktoro, kaj foje por ekspozicioj. Ankaŭ estis menciitaj la planoj por la Kuriero diskutotaj en la 103a Universala Kongreso en Lisbono.

Entute estis tre bonetosa, foje kvarlingva, renkontiĝo kun tre pozitivaj rezultoj.

El Estrara Komuniko de UEA 2017-33

Redaktis: Rafael Henrique Zerbetto

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Zamenhofa Festo en Xinxiang, Ĉinio
[2017-12-18]
http://esperanto.china.org.cn/2017-12/18/content_50109689.htm

Posttagmeze de la 15-a de decembro la Xinxiang-a Esperanto-Asocio en la provinco Henan, centra Ĉinio, okazigis kunvenon por celebri la 158-an datrevenon de la naskiĝo de d-ro Zamenhof.

La kunvenon prezidis s-ino Jia Rongxia, ĝenerala sekretario de la asocio. Zhu Minghe, vicprezidanto de la asocio, konigis al la ĉeestantoj oratoran konkurson de Esperanto kaj la angla lingvo: antaŭ nelonge la medicina Esperanto-komitato, kiu stariĝis en 2016 kiel suba organizo de la Ĉina Esperanto-Ligo en Bengbu de la provinco Anhui, okazigis la supre menciitan konkurson, kaj ĝi efektiviĝis kiel altnivela akademia aktivado allogante 12 partoprenantojn el Guangdong-provinco, loka medicina universitato en Anhui-provinco kaj aliaj.

Jia Rongxia kaj la ĉeestantoj kune legis parton de la unua volumo de

Moderna Esperanto

, lernolibro kompilita de prof. Li Weilun. Jin Jianxiong, vicĝenerala sekretario de la asocio, prezentis la unuopajn ĉeestantojn per Esperanto, kaj tiel efike instigis ilin daŭrigi sinprezentadon en la sama lingvo. Dum la kunveno la partoprenantoj priparolis la dumvivajn laborojn de Zamenhof por la Esperanta afero, kaj ĉiuj konsentis, ke Esperanto estas lingvo, kiu ebligas al la popoloj de la tuta mondo internacian komunikadon egalecan, praktikan kaj facilan.

Fine, Wang Baosheng, vicprezidanto de la asocio, resumis la dek gravajn taskojn efektivigitajn de la asocio en la kuranta jaro. Liu Jiahe, prezidanto de la asocio, siaflanke parolis pri la aranĝo de gravaj laboroj de la venonta jaro.

Raportita de Liu Jiahe kaj Jin Jianxiong

Redaktoro: Xie Ruifeng

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

UEA volas koni opiniojn pri la Malferma Tago
[2017-12-18]
http://esperanto.china.org.cn/2017-12/18/content_50109704.htm

Universala Esperanto-Asocio ŝatus koni la opiniojn de la ĉeestaj kaj virtualaj partoprenintoj de la Malferma Tago en la Centra Oficejo kaj de la Seminario pri Informado, kiuj okazis la 25-an kaj 26-an de novembro. Ĉe https://www.facebook.com/pg/Universala.Esperanto.Asocio/videos eblas spekti kelkajn prelegojn, kiujn UEA dissendis vive dum la evento.

Kiel vi taksas la prelegojn kaj kiujn plibonigojn vi atendas por la venonta evento en aprilo 2018? Bonvolu respondi per nia formularo https://goo.gl/forms/GBUDNJqFrO59QMvB2 ĝis la 22-a de decembro 2017, kaj post tiu dato ni analizos la rezultojn kaj planos laŭe la sekvajn Malferman Tagon kaj Seminarion pri Informado la 28-an kaj 29-an de aprilo 2018.

La Malferma Tago de la Centra Oficejo de UEA okazas dufoje jare, kutime aprile kaj novembre. La tradicion komencis Osmo Buller en novembro 1994. En la programo troviĝas prelegoj kaj aliaj kontribuoj, kiel koncertoj aŭ prezentoj de libroj. Foje la aprilan Malferman Tagon oni kombinas kun la kunsido de la Estraro de UEA.

Do venu kaj voĉdonu por pli bona Malferma Tago!

Redaktoro: Xie Ruifeng

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

En la Artkolegio de Kunming fondiĝis la Studenta Esperanto-Klubo
[2017-12-19]
http://esperanto.china.org.cn/2017-12/19/content_50111910.htm

La 15-an de decembro 2017 la Artkolegio de Kunming festis la 158-an datrevenon de la naskiĝo de Zamenhof kaj la 36-jariĝon de la Yunnan-a Esperanto-Asocio per solena kunveno en la kolegia teatro. En la kunveno s-ro Duan Yongxing, rektoro de la kolegio, estas elektita kiel nova prezidanto de la Yunnan-a Esperanto-Asocio. Dum tiu kunveno oficiale fondiĝis la Studenta Esperanto-Klubo de la kolegio, kaj s-ro Duan Yongxing fariĝis honora prezidanto de la klubo. La klubo samtempe aliĝis al la Yunnan-a asocio kiel grupa membro.

Tiu ĉi evento fariĝis grava paŝo por la pli profunda enradikiĝo de Esperanto inter la gejunuloj, kiuj grandnombre kaj oficiale ekstudis la lingvon ĉe la kolegio dum tiu ĉi semestro. Tio montras ilian deziron pri memstara aktivado kaj korespondado kun geamikoj el la tuta mondo. D-ro Mark Fettes, prezidanto de UEA, d-ino Veronika Poór, ĝenerala direktoro de UEA, kaj organizoj kaj personoj de diversaj lokoj, ekzemple tiuj de la du ĝemelaj urboj de Kunming, Huzisaŭa (Fujisawa) de Japanio kaj Zuriko de Svislando, kaj ankaŭ de Italio, alsendis gratulajn mesaĝojn.

Krome la okazo permesis, respondante al la esperoj de s-ro Lee Jungkee, UEA-estrarano por la azia agado, kaj de s-ro Inumaru Fumio, vicprezidanto de KAEM, profundigi la jam fortajn rilatojn inter la artkolegio kaj la fakaj asocioj kiaj ILEI, IFEF k.a. kaj substreki la gravan strategian rolon de Kunming en disvastiĝo de Esperanto en la regiono. En tiu ĉi senco, la nova Studenta Esperanto-Klubo ĉe la artkolegio de Kunming povos faciligi internaciajn kunligojn inter gejunuloj laŭ la ideoj de "La Zono kaj Vojo". Espereble la bonaj semoj plantitaj dum ĉi-jara Zamenhofa Tago donos bonajn fruktojn en la estonto.

Raportis: Liu Baoguo (Optimisto) kaj Alessandra Madella

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

TEJO serĉas redaktoron de Movada Rubriko
[2017-12-20]
http://esperanto.china.org.cn/2017-12/20/content_50113144.htm

Ĉu vi volas proksimigi la movadon al la esperantistoj kaj okazigi pripensigajn diskutojn? Ni serĉas redaktoron de Movada Rubriko, informilo trovebla ene de la revuo Kontakto de TEJO, unu el la plej popularaj kaj legata en 90 landoj, distribuata papere kaj bite.

Kiel vi laboros

Via funkcio estos kontakti junajn esperantistojn por kuraĝigi ilin paroli pri siaj sukcesoj, spertoj, bonaj praktikoj, defioj, projektoj kaj opinioj, kun aparta atento al niaj sekcioj kaj al la agado kiun nia internacia tegmenta organizo okazigas. Aparte por helpi vin estas kreitaj formularoj kun gvidaj demandoj, kaj ni starigis la regulon ke homoj kiuj partoprenas eventojn senpage estas malfermaj al verkado de raporto.

Vi havos konstantan komunikadon kun la teamo de TEJO per la strukturigita babilprogramo Slack, kun unu aparta ĉambro por Kontakto kaj Movada Rubriko.

Viaj taskoj

Kontribui al ses numeroj jare, kun kvar paĝoj en ĉiu.

Sendi materialojn por reviziado al la Centra Oficejo, kaj poste al la redaktoro de Kontakto Rogener Pavinski por enpaĝigo.

Fari rekomendojn de la artikoloj por posta bitigo en la Aktivula Akademio, kun socireta libera distribuado.

Ideala kandidato

Konas junajn aktivulojn tutmonde.

Havas altan nivelon de Esperanto.

Kapablas labori sendepende.

Estas tempoatentema kaj respondeca.

Ne necesas sperto pri verkado en revuoj kaj vi ricevos 300€ jare kiel kompencon, por kiuj vi devos povi fakturi aŭ preti ricevi repagon por la partopreno en iu Esperanto-evento.

Por kandidatiĝi sendu mesaĝon ĝis la 22-a de decembro al gro.ojet@uxgitadidnak kun la titolo "Redaktoro de Movada Rubriko" rakontante al ni kial vi estas bona kandidato kaj dirante kiel vi plibonigus la rubrikon. Ni ankaŭ disponeblas por demandoj.

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Esperanto en la 12a Moskva Lingva Festivalo
[2017-12-21]
http://esperanto.china.org.cn/2017-12/21/content_50117693.htm

La 12a Moskva Lingva Festivalo (MLF) okazis la 10an de decembro 2017 en la Centro de Pedagogia Majstreco. La festivalon organizis Moskva Esperanta Asocio MASI. La gvidajn rolojn en la organizado havis la junaj MASIanoj Aleksandr Basov, Aleksandr Lebedev, Sofja Zareckaja kaj Maksim Silantjev. Dek niaj membroj kontribuis al la programo kiel lingvoprezentantoj. Entute estis prezentitaj 60 lingvoj, 20 prilingvistikaj prelegoj, 15 metodikaj seminarioj kaj 10 naci-kulturaj programeroj. Funkciis Infana Spaco. Al la organizado kontribuis 37 teamanoj (inter ili 28 MASIanoj) kaj deko da volontuloj, kaj al la programo – 100 prelegantoj. La festivalon vizitis ĉirkaŭ 800 gastoj. La tuta partoprenantaro tra la tago estis ĉirkaŭ mil homoj.

Jam dum 12 jaroj Moskva Esperanta Asocio MASI organizas Moskvajn Internaciajn Lingvajn Festivalojn (MLF). Ne evidentas por ĉiuj festivalanoj, sed tute klaras por la ĉeforganizantoj, ke la celo de niaj festivaloj estas promocii Esperanton – koincide kun la ideo de Dennis Keefe, la aŭtoro kaj la unua realiginto de la tiutipa prilingva aranĝo en la jaro 1995, en Francio.

Esperanto ĉiam forte rimarkeblas en MLF. La 12a festivalo ne estis escepto. La presita papera programo, sen kiu ne eblas orientiĝi en la festivalo, kiel ĉiam, enhavis klarigojn pri MEA MASI kun invitoj al la kursoj kaj aliaj Esperanto-aranĝoj. En la solena malfermo la gvidantoj tradicie rakontis pri la rolo de Esperanto en la apero de la lingvaj festivaloj kaj dum la parado de la prezentantoj logike sonis alvoko al ĉiuj neesperantistoj viziti la prezenton de nia lingvo por pli bone kompreni la ideon de la lingvaj festivaloj. Esperanto estis prezentita dufoje de Irina Gonĉarova kaj de Pjotr Fedosov en plenplenaj klasĉambroj.

En MLF-12 la Esperanta temo akiris novan evoluon. La unuan fojon dum la Ruslandaj festivaloj estis organizita la Infana Spaco, kiu funkciis ok horojn kun la partopreno de pli ol 50 infanoj tra la tago. Ĉar zorgis pri la evento la nova – kaj tial tre entuziasma – MASIanino Tatjana Moĵnjakova, kaj la plej grandan parton de la infana programo gvidis sep niaj samasocianoj, ĝi enhavis multajn erojn pri kaj eĉ en Esperanto: scenigo de fabeloj, kvizoj, konkurso de poliglotoj, traduko el Esperanto ktp. Tre sukcese pasis la surskribado de bildkartoj por la Esperanta Poŝtkruciĝo, kiun partoprenis pli ol dudek geknaboj.

Ĉe la Solena Fermo dum la muzika kvizo, kiam necesis diveni, en kiu lingvo estas kantata iu konata kanto, niaj gvidantoj anoncis: "La sekva kanto estas en la plej populara lingvo de tiu ĉi festivalo", kaj la tuta salono kriis: "Esperanto!"

Raportis: Irina Gonĉarova, direktoro de MLF, kaj Anna Silantjeva (Foto)

Redaktoro: Xie Ruifeng

(el La Balta Ondo)

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

UN deklaris la 23an de septembro kiel Tago de Signolingvoj
[2017-12-22]
http://esperanto.china.org.cn/2017-12/22/content_50121158.htm

La Ĝenerala Asembleo de Unuiĝintaj Nacioj deklaris la 23an de septembro kiel Internacia Tago de Signolingvoj. La rezolucio unue estis unuanime adoptita dum la 48a kunveno de la Tria Komitato de la Ĝenerala Asembleo de Unuiĝintaj Nacioj la 16-an de novembro 2017, kaj oficiale adoptita la 19-an de decembro ĉe la 72-a Ĝenerala Asembleo de Unuiĝintaj Nacioj.

La rezolucio estis proponita, aŭ patronita, de la Permanenta Misio de Antigvo-Barbudo al Unuiĝintaj Nacioj, post originala peto de la Monda Federacio de Surduloj, kiu laboris kun siaj landaj membroj por akompani subtenon de siaj respektivaj Permanentaj Misioj al Unuiĝintaj Nacioj, kiuj havas la povon ĉe la Ĝenerala Asembleo de Unuiĝintaj Nacioj voĉdoni por adopti la rezolucion kiel ko-sponsorojn. La rezolucio estis ko-sponsorita de 97 Membroj de Unuiĝintaj Nacioj kaj adoptita per konsento.

Ambasadoro Walton Webson pri la Permanenta Misio de Antigvo kaj Barbudo al Unuiĝintaj Nacioj: "Ĉi tiu rezolucio estas grava marko en plenumo de nia internacia promeso "lasi neniun malantaŭe". La elekto de la 23-a de septembro kiel la internacia tago de signolingvoj estas grava paŝo en la universaligo de ĉiuj komunumoj por rekoni la objektivojn difinitajn en la artikolo 21 de la Konvencio pri la Rajtoj de Handikapitoj por renkonti nian celon de inkludo. La Registaro de Antigvo kaj Barbudo havas la honoron esti parto de ĉi tiu internacia tago, kiu atentigos la mondon pri la principoj de la Konvencio pri la Rajtoj de Handikapitoj alvokante egalecon, precipe koncerne alirebleco, kiu permesas individuan liberecon de elekto, digno kaj sendependeco sen diskriminacio. '

La elekto de la 23-a de septembro memorfestas la daton, kiam la Monda Federacio de Surduloj estis fondita, en 1951. Ĉi tiu tago markas la naskiĝon de organizo kiu ilin defendas, kaj kiu havas kiel unu el ĝiaj ĉefaj celoj la konservado de signolingvoj kaj surda kulturo kiel bazoj por la realigo de la homaj rajtoj de surduloj.

La unua Internacia Tago de Signolingvoj okazos la 23an de septembro 2018 kiel parto de la Internacia Semajno de Surduloj.

Prezidanto de Monda Federacio de Surduloj, Colin Allen, diris la jenon: 'Ĉi tiu rezolucio rekonas la gravecon liveri signlingvojn kaj signolingvajn servojn al surduloj laŭeble plej frue. Ĝi ankaŭ emfazas la principon de "nenio pri ni sen ni" koncerne al laboro kun Surdaj Komunumoj. Kun efiko ekde la jaro 2018, Monda Federacio de Surduloj tre ĝojas pro la ŝanco observi kaj festi tiun daton ĉiujare. '

La Internacia Semajno de Surduloj estis unuafoje okazigita en septembro 1958 kaj poste evoluis en tutmondan movadon por surdula unueco kaj agado por konsciigi homojn pri la malfacilaĵoj trovataj de surdaj homoj en iliaj ĉiutagaj vivoj. Monda Federacio de Surduloj forte kredas, ke la aktuala rezolucio de Unuiĝintaj Nacioj estas valora aldono al tiu tradicio kaj kreas la eblecon pliigi la komprenon de membroj de Unuiĝintaj Nacioj, privata sektoro kaj la sistemo de Unuiĝintaj Nacioj pri fermado de ekzistantaj breĉoj en la atingoj de homaj rajtoj por surduloj.

La Monda Federacio de Surduloj esprimis sian sinceran dankon al la Permanenta Misio de Antigvo kaj Barbudo pro ĝia justeco, kunlaboro kaj subteno al ĉi tiu grava atingo por la tutmonda Surdula Komunumo kaj al ĉiuj partneroj kaj landoj, kiuj subtenis la rezolucion.

El la retejo de la Monda Federacio de Surduloj

Redaktis: Rafael Henrique Zerbetto

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Artkolegio de Kunming havas Esperanto-Angulon!
[2017-12-22]
http://esperanto.china.org.cn/2017-12/22/content_50121255.htm

Ekde la komenco de la nuna semestro, ĉiuj novaj studentoj de la Aviad-Turisma Fakultato sub la Artkolegio de Kunming estas devigitaj lerni Esperanton. Multaj studentoj unuafoje aŭdis pri la nomo de Esperanto kaj estas scivolemaj pri nia lingvo. Dum la lernado, iuj studentoj lernas tre diligente. Ili volas havigi al si la studentan E-organizon en la kolegio. Post du-monata preparado, fine en la 15a de decembro, la Zamenhof-tago, la Studenta Esperanto-Klubo de la Artkolegio de Kunming oficiale fondiĝis. Tuj post la fondiĝo de la klubo, la kolegio decidis starigi Esperanto-Angulon, por ke studentoj lernu kaj ekzercu buŝparolon en libera tempo. Nun oni jam metis la dulingvan ŝildon kun la skriboj “Esperanto-Angulo” apud la laŭbo ĉe Dianchi-lago.

Artikolo kaj fotoj de Optimisto kaj Amina

Redaktoro: Liu Zijia

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Esperantigita JarKompaso senpage elŝutebla
[2017-12-27]
http://esperanto.china.org.cn/2017-12/27/content_50167906.htm

Kio estas JarKompaso?

JarKompaso estas libreto kiu helpas al vi ordigi vian pasintan jaron kaj plani la sekvan. En la rutino de ĉiutaga vivo estas facile perdi la fokuson de viaj veraj celoj kaj aspiroj. Kaj malgraŭ tio, ke ni ĉiu havas revojn, nur kelkaj el inter ni planas por ili. Efike, almenaŭ. JarKompaso funkcias simple. Uzante demandojn kaj ekzercojn kun radikoj en psikolgio ĝi gvidas vin tra la pasinta jaro. Poste helpas vin transformi viajn revojn al atingeblaj celoj.

Kiel JarKompaso funkcias?

1. Trovu kelkajn trankvilajn horojn por vi mem.

2. Preparu varman trinkaĵon.

3. Respondu al la dudekpaĝa demandaro kiu helpos al vi ordigi vian pasintan jaron kaj plani la sekvan.

4.Laŭdu vin - vi prenis grandan paŝon en la direkto de la vivo kiun vi volas.

JarKompaso havas versiojn de multaj lingvoj. En la retejo estas ankaŭ elekteblaj tri formoj por elprinti.

http://yearcompass.com/eo/

Redaktoro: Xie Ruifeng

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Komitatano postulas demision de la estraro
[2017-12-28]
http://esperanto.china.org.cn/2017-12/28/content_50172613.htm

Reage al la listo de kandidatoj por novaj estraraj postenoj, komitatano Edvige Tantin Ackermann postulis demision de la tuta estraro. Ŝia propono ĝis nun ne ricevis subtenon, kaj la balotado pri la kandidatoj komenciĝos la 22-an de decembro.

La listo de kvin kandidatoj por maksimume tri estraraj postenoj, proponita de la elekta komisiono de UEA, ne kondukis al multe da diskuto en la komitata retpoŝta listo. Tamen kelkaj el la komentoj estis tre akraj.

Plej fortan malkontenton montris du italaj komitatanoj, Renato Corsetti (komitatano C) kaj Edvige Tantin Ackermann (komitatano A por Italio).

– Mi estas ŝokita de la propono de la elekto-komisiono, komentis Corsetti.

Edvige Tantin Ackermann estis pli specifa en sia kritiko:

– Krom la fakto ke mi kontraŭas la nunan elekton de komitatanoj kaj des pli estraranoj, mi aparte kontraŭas eĉ la elekton al komitatano C de Brunetto Casini. Laŭ mia modesta opinio, Brunetto Casini ne taŭgas en tiuj roloj. Bonvolu ne voĉdoni senpripense.

Baldaŭ ŝi aldonis formalan proponon pri demisio de la tuta estraro:

– Mi bone pripensis la aferon… ĉu bone aŭ malbone vi mem decidu. La situacio estas ne nur simple katastrofa… sed mankas vorto por klare esprimi la sencon. Mi formale petas la demision de la nuna estraro kaj elektojn dum la UK en Lisbono.

Al tio respondis prezidanto Mark Fettes:

– Se tri komitatanoj pretas subteni tiun proponon, ĝi devus esti diskutita kaj voĉdonita. Necesus ĝin pliprecizigi – mi supozas ke la intenco estus ke la nuna Estraro plu oficu ĝis Lisbono. Necesus ankaŭ difini, ĉu la Estraro elektota en Lisbono oficus nur unu jaron. Pro tio ke la Komitato renoviĝos en 2019, kun novaj Komitatanoj B kaj C kaj eventuale ankaŭ kelkaj novaj Komitatanoj A, mi supozas ke devus okazi la kutima elekto en tiu jaro.

– Mi tamen pensas ke tia propono certe ne havus la subtenon de la Komitato, kaj mi ne vidas ke diskuto pri ĝi iel antaŭenigus nian laboron.

Ĝis nun neniu komitatano publike esprimis subtenon al la propono de komitatano Tantin Ackermann, do ŝajnas ke ne okazos voĉdono pri ĝi. Ĝi tamen estas indiko pri malkontento pri la laboro de la nuna estraro de UEA, samkiel la posta komento de Dietrich Weidmann, ano de la elekta komisiono:

– Bedaŭrinde la nun valida regulo, ke kandidato devas esti membro de UEA dum almenaŭ la antaŭa jaro de la kandidatiĝo ja tre limigas la elekton, ĉar multaj tre kapablaj homoj ja proteste ne plu aliĝis al la asocio kaj ili ja revenus, se aperus nova gvidantaro, kaj eĉ mem pretus preni respondecon.

Por pliigi la kvanton de eblaj kandidatoj li tial intencas dum la komitata kunsido en Lisbono proponi ŝanĝon en la regularo:

– Laŭ mi sufiĉas, ke kandidato aliĝas al la asocio en la momento, kiam li aŭ ŝi prezentas la kandidatiĝon. Same laŭ mi devas forfali la kondiĉo, ke kandidato devas esti komitatano, kio ja devigas al ni alelekti tiajn kandidatojn kiel komitatanojn C.

Sendepende de tio, kion la komitato de UEA decidos pri tiu propono, la nuna elekto de nova ĝenerala sekretario kaj maksimume du pliaj estraranoj okazos laŭ la malnovaj reguloj. La unua balotado, pri la elekto de du novaj komitatanoj C, laŭ anonco de Mark Fettes komenciĝos en la 22-a de decembro kaj daŭros ĝis la 31-a de decembro.

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Eblas aliĝi al la 74-a IJK - Internacia Junulara Kongreso de TEJO!
[2017-12-28]
http://esperanto.china.org.cn/2017-12/28/content_50173091.htm

La 74-a Internacia Junulara Kongreso okazos de la 4-a ĝis la 11-a de aŭgusto 2018 en Badaĥozo (Hispanio). Aliĝu ĝis la 31-a de januaro por profiti la plej malmultekostan aliĝperiodon.

La temo de la IJK estas “Genro kaj egaleco”, kaj pri ĝi spertuloj venos por prelegi kaj debati. Eĉ okazos trejnado subvenciita de la Eŭropa Unio. Tio ne signifas ke la programo enhavas nur aktivaĵojn, kiuj rilatas al la ĉefa temo. Kursoj pri dancoj kaj sportoj neniam mankas dum la IJK kaj oni povos aŭskulti la aventurojn de la Esperantaj biciklistoj, spekti videojn, gustumi manĝaĵojn el la tuta mondo aŭ partopreni en pluraj aliaj aktivaĵoj.

Ĉi-foje la IJK okazos ĵus post la fino de la 103-a Universala Kongreso en Lisbono. La ĉefurbo de Portugalio estas nur 200 kilometrojn for de Badaĥozo. Tial, se vi pensas multe vojaĝi por partopreni la UK-on, meritas resti pli longe por Esperantumi en la IJK.

http://aligxilo.pholda.pl/a/ijk2018/eo

(el TEJO)

Redaktoro: Xie Ruifeng

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------
