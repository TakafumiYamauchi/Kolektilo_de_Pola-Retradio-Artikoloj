{"url": "http://esperanto.china.org.cn/2024-01/02/content_116910418.htm", "title": "Ŝibeoj, majstroj pri arkpafado", "published": "2024-01-02 00:00:00", "content_text": "En la Ŝibe-a Aŭtonoma Distrikto Qapqal de Xinjiang-a Ujgura Aŭtonoma Regiono de Ĉinio vivas 19 mil anoj de ŝibe-a etno, konataj pro sia lerteco pri arkpafado. Multaj arkpafistoj naskiĝintaj en Qapqal-distrikto fariĝis famaj kaj venkis gravajn naciajn kaj internaciajn konkursojn. Por stimuli turismon kaj enspezigi lokanojn, estis konstruita memorhalo pri arkpafado, kie troviĝas specimenoj de antikvaj kaj modernaj pafarkoj, malsamspecaj sagoj kaj ankaŭ omaĝoj al lokaj sportistoj. Post vizito de la memorhalo, vizitantoj povas mem sperti arkpafadon, superrigardataj de lokaj pafarkmajstroj.\n\nEksponaĵo pri fabrikado de pafarkoj kaj sagoj\n\nPafarkoj\n\nLoka arkpafisto instruas arkpafadon al vizitantoj.\n\nStatuo sur placo omaĝas la tradicion de ŝibeoj pri arkpafado.\n\nRaportis kaj fotis: Rafael Henrique Zerbetto\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-01/02/content_116916188.htm", "title": "ĈEL en Pekino okazigis la 1-an Kurson por Kulturi Junajn Aktivulojn", "published": "2024-01-02 00:00:00", "content_text": "La 22-an de decembro inaŭguriĝis en Pekino la 1-a Kurso por Kulturi Junajn Aktivulojn, organizita de Ĉina Esperanto-Ligo (ĈEL). La trejnado al 35 junaj kaj mezaĝaj esperantistoj el 19 provincoj kaj urboj tra la lando daŭris tri tagojn. La trejnado estis farita de sume dek du invititoj, inkluzive de Liu Dawei, vicprezidanto de Ĉina Internacia Komunika Grupo (ĈIKG) kaj prezidanto de ĈEL, Tan Xiuzhu, eksprezidanto de ĈEL, Zhang Hua, direktoro de la Internacia Junulara Interŝanĝ-centro.\n\nDum la trejnado\n\nLa unuan prelegon donis Liu Dawei, kun la temo \"Misio kaj respondeco de junaj esperantistoj en nova epoko\". Li diris, ke junaj kaj mezaĝaj esperantistoj devas heredi la diligentecon kaj sindonemon de veteranoj. La disvolvado de Esperanto havas fundamenton, defiojn kaj ŝancojn, do la juna generacio devas memfidi, altigi sian nivelon kaj aktivulan kapablon, kaj ludi sian rolon en la disvastigo, interŝanĝo, popularigo kaj edukado de Esperanto, kaj rakonti ĉinan rakonton pri ĉinstila modernigo, homara komunumo de komuna estonteco kaj interŝanĝoj kaj reciproka lernado inter civilizacioj. ĈEL ege substrekas la konstruadon de la junulara Esperanto-teamo. Revigligi la ĉinan Esperanto-aferon postulas, ke gejunuloj surŝultrigu al si la respondecon. Ni esperas, ke pli da junaj aktivuloj montros sian talenton en la Esperanta afero kaj estiĝos pli da ĉinaj junaj Esperanto-gvidantoj sur la internacia scenejo kiel eble plej baldaŭ.\n\nLi Weilun, iama konstanta komitatano de ĈEL, eksprezidanto de la Pekina Esperanto-Asocio kaj vicprofesoro de Pekina Lingva kaj Kultura Universitato, prelegis en la temo \"Rolo de ludoj en Esperanta instruado\". Li enkondukis pli ol kvardek instruajn ludojn, kiujn li resumis dum jardekoj da praktikado. Li disponigas ne nur interesajn lernometodojn por Esperanto-lernantoj, sed ankaŭ spertojn por trejnado de la aktivuloj de la kurso, kiuj jam okupiĝis aŭ eble okupiĝos en Esperanto-instruado.\n\nXiao Huoli, komitatano de ĈEL kaj vicprezidanto de Pekina Esperanto-Asocio, prelegis kun la temo \"Esperanto kaj homara komunumo de komuna estonteco\" por helpi lernantojn pli bone kompreni kiel uzi Esperanton por antaŭenigi la konstruadon pri homara komunumo de komuna estonteco. Li analizis la similecojn inter Esperanto kaj la koncepto, kiel internacia potenco, komunaj interesoj, daŭripovo kaj tutmonda administrado. Li diris, ke Esperanto povas helpi konstrui komunumon por la homaro en tri flankoj: disvastigi la koncepton; plifortigi komprenon kaj komunikadon inter landoj, kunordigi internaciajn rilatojn kaj konstrui \"tutmondan mekanismon\" por solvi la tutglobajn problemojn; kaj helpi lingvouzantojn kulturi la homarfamilian senton de unueco kun komunaj interesoj, ke homoj estu inkluziva kaj amika.\n\nZhang Hua, direktoro de la Ĉina Internacia Junulara Interŝanĝa Centro, prelegis kun la titolo \"Nuna situacio kaj defioj de internacia junulara interŝanĝo\" kaj klarigis la taskojn por ĉina junularo de la nova epoko. Li diris, ke internaciaj junularaj interŝanĝoj estas grava parto de interŝanĝoj de politikaj partioj, registaro kaj popola diplomatio. Tiaj interŝanĝoj portas malsamajn historiajn misiojn en malsamaj tempoj. En la nova epoko, nia ĉefa misio estas akceli reciprokan konfidon kaj kunlaboron inter ĉinaj kaj eksterlandaj junuloj kaj ligi kulturan, ekonomian kaj komercan kunlaboron. Li esperas, ke junaj esperantistoj povos kapti epokan ŝancon kaj kunlabori kun la centro por partopreni diversajn kampojn de junularaj interŝanĝoj.\n\nTan Xiuzhu, eksprezidanto de ĈEL, prelegis kun la titolo \"Mia Esperanta vivo\". Per sia persona Esperanto-vivo, ŝi rakontis la dumvivan sindediĉon por internacia komunikado kaj eksterlandaj interŝanĝoj. Ŝi prezentis al la juna generacio la efikecon de Esperanto kiel ponto en la kampo de internacia komunikado: \"El Popola Ĉinio\" (EPĈ) estis disvastigita en pli ol 100 landoj; belga leganto donacis sian tutan heredaĵon al EPĈ; legantoj alportis florojn kaj brakumojn en UK okazigita en Pekino. La rakontoj de Tan montras al lernantoj la ĉarmon kaj influpovon de Esperanto, kaj la unikan riĉecon kaj valoron de dumviva kontribuo al la Esperanta afero.\n\nChen Ji, ĝenerala sekretario de ĈEL, prelegis pri \"Efika rolo de societoj en disvolviĝo de Esperanto\". Laŭ la perspektivo de kultivado de Esperanto-aktivuloj, ŝi helpis al gejunuloj bone koni la principojn, kiujn oni devas sekvi dum organizado de societoj kaj farado de altkvalita Esperanto-aktivado. Ŝi diris, ke la evoluo de asocioj devas esti gvidata per realigo de la celo de organizo kaj servado al la lando kaj socia evoluo, kaj la agado de la asocioj devas esti planitaj por la evoluo. Ŝi prenis la ekzemplojn de Biciklista Esperantista Movado Internacia, Nordamerika Somera Esperanto-Lernejo, Someran Esperanto-Programado kaj aliaj internaciaj aktivadoj interesaj al junuloj, por prezenti al ili kiel organizi altkvalitajn, riĉajn kaj interesajn aktivadojn.\n\nGong Xiaofeng, konstanta komitatano de ĈEL,  estrarano de Universala Esperanto-Asocio kaj la Internacia Esperanto-Instruista Asocio, faris interretan prelegon \"Enkonduko al internaciaj instruadoj kaj instrumetodoj de Esperanto\". Ŝi atentigis, ke Esperanto-instruado estas baza kaj nemankenda laboro por antaŭenigi kaj disvolvi Esperanton. La nivelo de Esperanto-instruistoj estas ŝlosila por determini la evolunivelon de Esperanto. Ŝi diskonigis la interretajn lerno-rimedojn kaj eksterretajn interesajn agadojn provizitajn de la hodiaŭaj ĉefaj Esperanto-instruaj organizoj por helpi lernantojn plivastigi siajn lernovojojn. Ŝi ankaŭ komparis la avantaĝojn kaj malavantaĝojn de diversaj internacie popularaj Esperanto-instrumetodoj por helpi junajn instruistojn elekti taŭgajn instrumetodojn. Gong ankaŭ resumis por Esperanto-instruistoj la aferojn, kiujn oni devas atenti instruante Esperanton.\n\nZhao Jianping, honora komsiliano de ĈEL, eksdirektoro kaj ĉefa anoncisto de la Esperanto-sekcio de Ĉina Radio Internacia, prelegis kun la temo \"Vojaĝi tra la mondo per Esperanto\" kaj diskonigis siajn spertojn de scii kaj lerni Esperanton, partopreni en Esperanto-elsendaj laboroj, kaj vojaĝi per Esperanto tra la mondo. Li rakontis pri kompilado de 365-taga lernolibro farita de veterano por li kaj helpado al li por elekti Esperantajn materialojn. Antaŭe li laŭtlegis dum 4-6 horoj ĉiutage en la unua jaro de laboro, kaj iom post iom li kreskis, kaj povis legi tuj kiam li ricevis la manuskripton kaj samtempe korekti erarojn dum legado. Li ankaŭ rakontis kiel li partoprenis en UK, intervjuis Esperantajm famulojm kaj vojaĝis la mondon per Esperanto... Per tiuj viglaj ekzemploj, li diskonigis al ĉiuj la lern- kaj labormetodojn de Esperanto, liaj spertoj montris ankaŭ la buntan mondon, kiun estigis Esperanto-lernado kaj laboro.\n\nWang Tianyi, kontrolisto de ĈEL, prezidanto de Internacia Komerca kaj Ekonomia Federacio kaj honora prezidanto de Xi'an-a Esperanto-Asocio, prelegis pri \"Neŝancele per Esperanto servi ekonomian konstruadon -- kelkaj spertoj de ekonomia kaj komerca praktikado\". Kunigante sian multjaran praktikan sperton en ekonomio kaj komerco per Esperanto, li diris, ke uzi Esperanton por fari internacian komercadon havas la avantaĝojn por alta sekureco, larĝa distribuo de partneroj, kaj malalta ebleco esti limigita pro politikaj kialoj. Li kuraĝigis ĉiujn bone lerni Esperanton, kulturi pioniran spiriton, konstrui propran reton de ekonomiaj kaj komercaj partneroj, kaj uzi Esperanton por servi la ekonomian konstruadon de la lando kaj antaŭenigi la konstruadon de homara komunumo de komuna estonteco.\n\nSun Mingxiao, konstanta komitatano de ĈEL kaj fakulo de Esperanto-Muzeo en Zaozhuang, prelegis pri \"La aspiro kaj misio de Esperanto\". Per detalaj historiaj materialoj, li gvidis la studentojn revizii la formiĝon de la idealoj de Esperanto kaj la apero kaj evoluo de la principo de neŭtraleco de Esperanto. Kiam Esperanto naskiĝis, esperantistoj el diversaj landoj iom post iom disvastigis la lingvon en diversajn landojn, tio montras la saĝon kaj persistemon de la maljuna generacio por la evoluo de Esperanto. Lia instruado ne nur helpis lernantojn kompreni la originan aspiron kaj mision de Esperanto, sed ankaŭ vekis ilian intereson plu esplori la historion kaj kulturon de Esperanto.\n\nYu Jianchao, kontrolisto de ĈEL kaj prezidanto de Pekina Esperanto-Asocio, prezentis la riĉan kaj diversan Esperanto-kulturon kun la titolo \"Esperanto -- historia recenzo el multkultura perspektivo\". Ŝi citis la paroladon de Duncan Charters, prezidanto de UEA, kaj atentigis, ke en la nuna tempo, Esperanto funkcias kiel ponto de kulturaj interŝanĝoj kaj reciproka lernado, la kernaj konceptoj de Esperanto helpas uzantojn akcepti multkulturismon kaj pli bone senti kulturan riĉecon. Ni devas respekti kaj kompreni kulturajn diferencojn kaj ĝui la riĉecon kiun tiuj diferencoj alportas. La lingvo meritas esti proponita kiel kultura interŝanĝa helpilo. Ŝi atentigis, ke Esperantaj literaturaj verkoj havas specialan valoron, ĉar la aŭtoroj aŭ la verkoj mem havas diversajn kulturajn fonojn kaj portas kulturan diversecon. Ŝi esperas, ke la lernantoj ne nur bone lernos la lingvon, sed ankaŭ fariĝos homoj kun \"Esperanto-kulturo\" kaj ĝuos la kvar unikajn plezurojn el Esperanto: la ĝojo de konversacio kaj amikiĝo, la ĝojo esti inspirita de la misio, la ĝojo de komunuma aparteneco, kaj la ĝojo de vivstilo diverseca kaj amuza.\n\nWang Hanping, vicdirektoro de la Azi-Pacifika Komunika Centro de Ĉina Internacia Komunika Grupo kaj vicprezidanto de ĈEL, faris resuman paroladon. Li diris, ke ĉi trejnkurso estas la realigo de la spirito emfazita de Du Zhanyuan, prezidanto de la grupo, en la 14-a Ĉina Kongreso de Esperanto por kultivi kaj altiri junajn aktivulojn, kaj unu el la ĉefaj projektoj proponitaj de prezidanto Liu Dawei, vicprezidanto de la grupo kaj prezidanto de ĈEL, por la kultivado al talentuloj. La trejnado kovras multajn flankojn kiel Esperantaj historio, kulturo, instruado, ekonomio kaj komerco, kaj la trejnado de aktivuloj helpos lernantojn plibonigi la ideologian komprenon, idealan enkonceptigon kaj kulturan konon de Esperanto, kaj plibonigi la kapablon de ili organizi aktivadojn. Por ke la lernantoj efike partopreni en praktikado, li proponis plenumotajn 5 aferojn: skribi sian sperton; organizi Esperanto-aktivadon por diskonigi; partopreni en Esperanto-aktivado; legi Esperanto-libron aŭ fari konversacion kun fremdlanda esperantisto; multigi membron por sia loka asocio.\n\nEl Popola Chinio", "author": null, "categories": ["E"], "audio_links": null}
{"url": "http://esperanto.china.org.cn/2024-01/02/content_116916215.htm", "title": "Novjara Mesaĝo por 2024 de la Prezidanto de UEA", "published": "2024-01-02 00:00:00", "content_text": "Fine de 2023 mi skribas de Ĉinio, kie mi ĵus ĉeestis imponan ceremonion por celebri la 10-an datrevenon de la fondiĝo de la Internacia Esperanto-Muzeo en la Universitato de Zaozhuang. Tiu okazo simbole memorigis pri la signifaj atingoj de la pasinta jardeko aldone al tiuj de la lasta jaro. Unika muzeo enhavanta ekspozicion kaj riĉan kolekton pri la historio, progreso kaj aktuala uzado de nia lingvo, subtenata de ŝtato kaj institucio per kunlaboro de universitato kun ĉeestantaj klarvidaj administrantoj, antaŭaj kaj aktualaj, kaj aktiva Landa Asocio de UEA, la Ĉina Esperanto-Ligo. Ĝiaj membroj kuniĝis kun lokaj partoprenantoj de la universitata komunumo, kies ducentopa publiko plenigis la belan aŭditorion. Studentoj de la Esperanto-fako de la Universitato ĝoje sin prezentis per filmo kaj kantado, kaj poste renkontiĝis kun mi kiel reprezentanto de UEA por dialogi en klara Esperanto pri iliaj demandoj rilate nian Asocion kaj la estontecon de nia lingvo. Kuraĝiga evento por niaj ĉinaj samideanoj kaj ĉiuj el ni.\n\nTiu relative lastatempe iniciatita centro okupos post du jaroj la duan etaĝon de biblioteko konstruata en tutnova kampuso de ĝia universitato, kies internacia instituto antaŭenigas la studadon de lingvoj inkluzive Esperanton, kaj interŝanĝon de studentoj el multaj landoj. Anonciĝis dum la ceremonio ke en salono en la nuna kaj estonta Muzeo estos videbla nomŝildo indikanta \"Azia Biblioteko de Universala Esperanto-Asocio\" por indiki la apogon de UEA al kreskigo de tiu plej signifa kolekto en Azio kiu servos al studentoj, esploristoj kaj esperantistoj ne nur en tiu kontinento sed en la tuta mondo.\n\nParalele al tiu atingo la arĥivo de UEA trovis profesie prizorgatan hejmon en ŝtata institucio de Aŭstrio en Vieno, kies laboro estis ĵus raportita en nia revuo kaj en nia plene sukcesinta 4-a Virtuala Kongreso. La Biblioteko Hector Hodler de UEA trovis sian hejmon en Varsovio kiel agnoskita parto de la nacia heredaĵo en la Nacia Biblioteko de Pollando.\n\nNia lingvo kaj movado rezulte allogis ĉiam pli da serioza atento en la universitata mondo kaj en internaciaj rondoj, kie ni ĝuis signifan rekonon kun partneroj en la laboro de UN kaj Unesko kaj iliaj ne-registaraj organizaĵoj (NROj). Niaj atingoj montris, ke ni sekvu tiun vojon de servado al la internacia komunumo kiel parto de nia strategia laborplanado por 2024 kaj la sekvantaj jaroj. Kiam ni servas al aliaj grupoj por iliaj pozitivaj kunlaborige pacemaj celoj, tiuj notas nian aktivan engaĝiĝon, pretas publike agnoski nian rolon (Esperantlingva \"Dankon\" sekvis la ĵusan prezentaĵon antaŭ la Ĝenerala Asembleo de Unesko de nia Estrarano François Lo Jacomo), kaj pli emas subteni projektojn kiuj servas ankaŭ niajn interesojn. Ne plu validos kritikoj ke ni interesiĝas nur pri ni mem kaj ne pri aktiva kontribuado al progreso en nia mondo.\n\nEksteraj rilatoj estas grava kolono en nia KIRI, la ĵus lanĉita aliro al la defioj kaj oportunoj kiuj invitos nian atenton en 2024 kaj pli longdaŭre. Kunlaborado estas alia. Se ni ne kapablos labori en konkordo (mi tion citas de la vortoj de d-ro Zamenhof, kiun ni aparte memoras en ĉi tiu momento pro lia unika lingva kaj idea kontribuo al la mondo), ni nenion povos atingi en la aliaj kampoj. Informado kaj komunikado ricevos apartan atenton en la venonta jaro, kaj nia komisiito Lu Wunsch-Rolshoven jam komencis atentigi pri niaj bezonoj kaj ni atendu konkretajn planojn. Nia pli intima kunlaborado kun TEJO kaj kun ILEI rezultigu pli da apogo al la Instruado (plia laborkampo) kaj lernado de nia lingvo, sen kies aktiva atento ne povos kreski nia komunumo kun ĝia pli efika servado al la mondo.\n\nMi finas per elkore profunda danko al ĉiu membro (kaj ĉiu ĝisnuna ne-membro kiun ni invitas aktive al nia laboro!) kunmarŝanta por la donaco de nia idealo al la kunloĝantoj de nia terglobo. Ni havas tute unikan okazon por subteni nian aferon en 2024. Afrikanoj jam alportis la necesan plijuniĝon de niaj rondoj. Ni tion subtenu kiel esencan progreson por la estonteco per nia amasa ĉeestado de la UK en Afriko kaj financaj kontribuoj por venigi maksimuman Kongresanaron el niaj jamaj aktivuloj. Tiucele ni jam ricevis anoniman donacon de individuo de 10 000 eŭroj. Se ni tion multobligos, nia laboro en Afriko kaj tutmonde povos ricevi fortan impeton. Kaj vi mem havos dumvivajn memorojn pri la elstaraj belaĵoj de nia elektita lando, Tanzanio, kiu nature (dusence!) allogas vizitantojn el la tuta mondo por unu el iliaj plej signifaj vivspertoj.\n\nEn la venontaj numeroj de la revuo, vi ricevos informojn pri kiel aliĝi individue al la novaj projektoj de nia strategia laborplano, kiu evoluos surbaze de viaj rekomendoj en nia enketilo. Mi deziras al ĉiuj vibrante ĝojan 2024, laborante en konkordo por certigi per la pli vasta uzado de nia lingvo pli kompreneman kaj pli pacan mondon!\n\nDuncan Charters (prezidanto de UEA)\n\nEl Popola Chinio", "author": null, "categories": ["E"], "audio_links": null}
{"url": "http://esperanto.china.org.cn/2024-01/03/content_116910405.htm", "title": "Mumioj de Turfano", "published": "2024-01-03 00:00:00", "content_text": "En Turfana Muzeo estas eksponataj pluraj antikvaĵoj elfositaj el ruinoj de antikvaj tombejoj. Mumioj estis trovitaj en bona stato, konservataj de la lokaj klimat-kondiĉoj, kaj en tomboj ankaŭ estis trovitaj tukoj, manĝaĵoj, ornamaĵoj kaj aliaj aferoj, kiuj spuras kulturon kaj tradiciojn de Gaochang kaj aliaj antikvaj urboj en antikveco.\n\nTritiko de Han-dinastio trovita en la tombejo Shengjindian\n\nMano de mumio de la dinastio Orienta Zhou, elfosita en la tombejo Yanghai\n\nMumio de viro de Tang-dinastio, elfosita en la tombejo Astana\n\nKupra okulmasko de la dinastioj Jin kaj Tang, elfosita en la tombejo Badam\n\nRaportis kaj fotis: Rafael Henrique Zerbetto\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-01/03/content_116914995.htm", "title": "Vasilij Eroŝenko kaj nia epoko", "published": "2024-01-03 00:00:00", "content_text": "En 2022 okazis du gravaj jubileoj kiujn la monda esperantista medio preteratentis. Temas pri la 130-a datreveno post la fondiĝo de la unua E-societo “Espero” en Rusio en 1892. Ĝi estis oficiale registrita kun la rajto fondi E-filiojn tra la tuta Ruslanda Imperio.\n\nLa dua jubileo estas, ke en 2022 pasis 70 jaroj post la morto de la mondfama rusa blinda verkisto kaj esperantisto Vasilij Eroŝenko.\n\nParte estas nia kulpo, ne prezentinte konatajn informojn pri la pionira periodo de “Espero”, tamen la problemo estas solvebla, ĉar estas kolektita granda teksta materialo pri E-movado en Peterburgo de 1890 ĝis hodiaŭ.\n\nPri la dua jubileo ni rapidas solvi hodiaŭ.\n\nVasilij Eroŝenko naskiĝis en plurinfana familio, krom li estis 10 gefratoj. Neniu antaŭsciis, ke el ordinara blinda vilaĝa knabo maturiĝos mondfama verkisto, vojaĝanto, pedagogo kaj instruisto. Vasilij Eroŝenko interrilatis kun anarkiistoj kaj socialistoj, sociagantoj kaj studentoj, policanoj kaj ĝendarmoj, verkistoj kaj ĵurnalistoj, altranguloj kaj nudpiedaj senhejmuloj.\n\nLi vizitis de Anglio en Okcidento ĝis Japanio en Oriento, de Jakutio en Nordo ĝis Kalkato (nun Kolkato) en Sudo.\n\nLi amikiĝis kaj premsalutis permane al Agnessa Alexander, William Phillimore, Nakamura Kiyoo, Osaka Kenzi, Oosugi Sakae, Akita Uzyaku kaj aliaj.\n\nEroŝenko dediĉis multajn jarojn al esplorado de instrusistemoj por klerigado de blinduloj. Ricevitan sperton li utile uzis en Sovetio.\n\nLi almenaŭ donis ian literaturan stilon al E-literaturo, liajn verkojn ŝatis multaj legantoj precipe kaj komence en Japanio, Ĉinio kaj Sovetio, kaj poste en la tuta mondo.\n\nDum la vivo de Eroŝenko, rusa legantaro almenaŭ ion sciis aŭ aŭdis pri li. Nur post lia morto, dank’ al artikoloj publikigitaj en la Esperanta kaj rusa lingvoj en 1958, venis ondego da artilokoj kaj esploroj pri Vasilij Eroŝenko. En sovetia kaj rusa gazetaro, de 1958 ĝis 2023 aperis centoj da artikoloj pri liaj verkoj kaj biografioj. Li estis eĉpli fama ol Zamenhof mem, sed 80% de la artikoloj remaĉadis banalajn faktojn: kie li vivis, kien li vojaĝis, kion li verkis. Tamen la vivo kaj kreado de Vasilij Eroŝenko inspiris multajn homojn por evoluigi liajn ideojn kaj strebojn.\n\nLaŭmerite, la nomo de Eroŝenko aperis en seriozaj verkoj kiel\n\nOrdeno de la Verda Plumo\n\nde Josip Pleadin (2006) kaj\n\nNia Diligenta Kolegaro -- Biografioj de 200 Eminentaj Esperantistoj\n\n(elektitaj el 250 kandidatoj) de Halina Goreckaja kaj Aleksander Korĵenkov (2018).\n\nLa Eroŝenko-Domo-Muzeo en la vilaĝo Obuĥovka estas la sola objekto en Rusio dediĉita al esperantisto.\n\nCerte por la legantoj estas interese konatiĝi kun la persono. Ni prezentas koncizan biografion de Vasilij Eroŝenko.\n\nEroŝenko(ruse: Ерошенко), Vasilij Jakovleviĉ(12.01.1890-23.12.1952), vilaĝo Obuĥovka, distrikto Staro-Oskola, gubernio Kurska -- 23.12.1952, vilaĝo Obuĥovka, regiono Kurska. Li estis duonruso-duonukraino, blinda esperantisto, E-verkisto, mondvojaĝanto, instruisto, pedagogo de blinduloj, muzikisto kaj amatora poeto. Li esperantistiĝis en 1910 ĉe instruistino Anna Ŝarapova.\n\nLi naskiĝis en vilaĝana multinfana familio. Lia patro Jakov Vasiljeviĉ Eroŝenko (1866?—1948) kaj patrino Evdokia Vasiljevna Eroŝenko (1866?—1942) havis 11 geinfanojn (eĉ pli) sed elvivis nur ok: la filinoj Neonila (1887-1972), Pelagija (1891-1947), Maria (1897-1979), Anna (1898-1900), Antonina (1902-post 1980), Jelizaveta (23.04.1906-22.05.1906); la filoj Aleksandr (1888-1942?), Vasilij (1889-1952), Stefan (1893-?), Boris (1899?-1901), Ivan (1901-?). La familio Eroŝenko estis unu el la plej riĉaj en la vilaĝo, kiu post 1912 havis propran teron kaj ĉiuj geinfanoj ricevis edukon.\n\nEroŝenko plene blindiĝis 4-jaraĝa pro morbilo. En 1899-1908 li studis en klerig-eduka lernejo en Moskvo kaj ekposedis kvarklasan komencan ĝeneralan metian kaj muzikan klerojn. En 1910 Eroŝenko vizitis E-Instituton en Moskvo funkciantan sub gvido de Aleksandr Saĥarov.\n\nEn 1909-1914 Eroŝenko, kiel dua violonisto, ludis en simfonia orkestro de blinduloj en Moskvo.\n\nDank' al klopodoj de Anna Ŝarapova, de februaro ĝis septembro 1912 Eroŝenko sukcese vizitis Brition, kie li, de la 20-a de majo ĝis la 23-a de julio, studis en Reĝa Normala Kolegio kaj ankaŭ en Akademio Muzika por Blinduloj en Norvudo, kie li ellernis la anglan. Reveninte el Anglio, Eroŝenko komencis studi la japanan lingvon.\n\nLa 27-an de aprilo en 1914 Eroŝenko venis al Japanio, li studis masaĝarton kaj nadlopunkturon en tokia blindul-lernejo. Samtempe Eroŝenko aktive partoprenis en la japana E-movado per lekcioj kaj koncertoj; kelkaj liaj prelegoj pri Esperanto kaj Bahai-kredo estis prezentitaj sur la paĝoj de\n\nJapana Esperantisto\n\n, kelkajn artikolojn publikigis\n\nAmerika Esperantisto\n\n.\n\nEn 1916 dum mallonga tempo li praktikis masaĝon en Bangkoko (Tajlando).\n\nEn 1917-18 Eroŝenko instruis en misiista blindul-lernejo en Moulmein (Birmo), poste restadis en Bengalio. Somere 1919 Eroŝenko revenis al Japanio, de kie li estis ekzilita en junio 1921 pro la diskonigo de socialismaj kaj anarkiaj ideoj.\n\nAŭtune 1921 Eroŝenko instruis en Ŝanhaja Instituto de propagando de Esperanto ĉe Ŝanhaja E-Ligo. Laŭ invito de pekinaj esperantistoj, Eroŝenko en 1922-23 instruis Esperanton kaj rusan literaturon en Pekina Universitato. Tiam ĉe la Universitato estis fondita E-kolegio. En Pekino Eroŝenko loĝis ĉe Lusin. En Pekina E-Ligo oni elektis Eroŝenkon kiel sekretarion kaj li estis oficiala delegito en la 14-a UK en Helsinko (1922) kaj en la 15-a UK en Nurembergo (1923), samtempe li partoprenis en la dua kaj tria kongresoj de blinduloj. Dum la 15-a UK, Eroŝenko estis premiita pro la deklamo de\n\nAntaŭdiro de Ciganino\n\n, laŭ rememoroj de Kálmán Kalocsay.\n\nEn 1924-1928 Eroŝenko estis lektoro kaj tradukisto en japana grupo de Komunista Universitato por Laboristoj de Oriento (KUTV). Ankaŭ Eroŝenko apartenis al literatura grupo “Nikitinaj sabat-tagoj” en Moskvo.\n\nEn 1926 Eroŝenko partoprenis en la 6-a SAT-Kongreso, okazinta en Leningrado.\n\nEn 1928-1929 Eroŝenko estis neoficiala kunlaboranto de moskva Centra Estraro de Tutrusia Societo de Blinduloj.\n\nEn 1930-1932 Eroŝenko instruis la rusan lingvon kaj matematikon en Ponetajevka Profesia Lernejo por Blinduloj.\n\nEn 1932-1934 Eroŝenko laboris kiel korektisto en moskva tipografio № 19 de reliefa tiparo.\n\nEn 1934-1945 Eroŝenko laboris en Turkmena Soveta Socialisma Respubliko, kie li fondis kaj estris ĝis 1942 la unuan respublikan orfej-blindulejon kun la komenca kvinklasa lernejo, li ankaŭ kreis projekton de brajla alfabeto por turkmena lingvo, kiun tiutempe oni konsideris kiel la plej perfekta el la prezentitaj.\n\nEn 1945-1946 Eroŝenko instruis la brajlan, la rusan kaj literaturon en Zagorska Muziklernejo por milit-blinduloj.\n\nEn 1946-1947 Eroŝenko instruis la anglan en Moskva Instituto de Blindaj Infanoj.\n\nEn 1949-1951 Eroŝenko instruis en Taŝkenta Vespera Blindul-lernejo por Analfabetoj ĉe Uzbeka Societo de Blinduloj (Uzbeka Soveta Socialisma Respubliko).\n\nLa 23-an de decembro 1952, Eroŝenko mortis en la vilaĝo Obuĥovka, en la distrikto Staro-Oskola de la regiono Kurska, kaj estis entombigita samloke.\n\nEroŝenko verkis en la lingvoj japana, rusa kaj Esperanta. Liajn verkojn oni publikigis en periodaĵoj de Japanio, Ĉinio kaj Koreio. En Japanio, post ekzilo de Eroŝenko, estis eldonitaj tri verkaroj japanlingve:\n\nKantoj antaŭ Tagiĝo, La Lasta Ĝemo, Por la Homaro\n\n.\n\nLa vastan popularecon en la 1920-aj jaroj akiris la verkoj de Eroŝenko en Ĉinio tradukitaj de Lusin el la japana. En Ĉinio estis eldonita\n\nFabeloj\n\n(1922), plurfoje reeldonita, la teatraĵo\n\nPersikkolora Nubo\n\n(1922) kaj la kolekto de artikoloj\n\nŜipeto da Feliĉo\n\n(1931). La Eroŝenko-verkaron oni plu reeldonas en Ĉinio kaj Japanio.\n\nEn Sovetio, Eroŝenko verkis artikolojn pri la vivo kaj klerigado de blinduloj en diversaj landoj en la rusa blindula gazetaro aperanta en la 1920-30-aj jaroj. Antaŭ lia reveno al Sovetio, Eroŝenko, pere de Esperanto, multe vojaĝis tra Oriento kaj Okcidento, ĉar li interesiĝis pri la sistemoj de klerigado, edukado kaj laborigado de blinduloj en diversaj landoj. Eroŝenko multe vojaĝis tra Sovetio. Kiam li intencis viziti sian fraton loĝantan en Ĉukotko, li iris al Ĉukotko (1929), kaj kiam li estis serĉanta laboron kiel instruisto, li vizitis blindul-lernejon en Doldino, Jakutio (1951).\n\nEroŝenko, krom Esperanto, scipovis la rusan, anglan, japanan, turkmenan, eble ukrainan, kaj sufiĉe bone la francan, germanan kaj latinan. Dum siaj vizitoj al Japanio, Tajlando, Birmo kaj Barato, li studis la lokajn lingvojn. Li scipovis ludi violonon, gitaron kaj balalajkon. Eroŝenko tre ŝatis kaj bone ŝakludis, ekzemple, kiam en 1938 en Leningrado okazis la Unua Tutrusia Ŝakturniro inter blinduloj, li gajnis la trian lokon.\n\nEroŝenko havis nek familion, nek infanon.\n\nOmaĝe al Eroŝenko\n\nEn la vilaĝo Obuĥovka, okaze de la 100-jariĝo de la verkisto, estis malfermita Literatura Memor-Muzeo kiel filio de staro-oskola regionesplora muzeo. En la korto de la domo estas busto de Eroŝenko.\n\nLa ekspozicioj dediĉitaj al Eroŝenko estas en la Muzeo de Historio de Patria Tiflopedagogio, en Centra Muzeo de Tutrusia Societo Blindula (Moskvo) kaj en Belgorodaj Literatur-Histori-Regionesplora Muzeoj.\n\nEn la 1990-aj jaroj, la Unua Moskva Lernejo por Blinduloj kaj la blindul-lernejo en Aŝĥabado (Turkmenio) alportis la nomon de Eroŝenko. Bedaŭrinde la lernejoj ne plu ekzistas. Ekde 1990, en Belgorodo la nomon de Eroŝenko portas la Ŝtata Speciala Biblioteko por Blinduloj kaj la stratoj en la vilaĝo Obuĥovka kaj en la urboj Starij Oskol, Belgorodo (Rusio), Lvov (Ukrainio).\n\nBustojn kaj monumentojn de Eroŝenko faris la skulptistoj Nikolaj Blaĵkov (Odeso), Je. Dzindra (Lvov), S. Dudnik (Moskvo), V. Kolesnikov (Starij Oskol), V. Gorin (Belgorodo), S. Fedorov (Jalto), interalie.\n\nEn 1983 estis fondita Eroŝenko-fonduso por financa helpado al blindaj esperantistoj ĉe Ligo Internacia de Blindaj Esperantistoj (LIBE).\n\nPri Eroŝenko estas produktitaj filmoj:\n\nDokumentaj\n\n:\n\nMia Vivo, Kiel Ĉiam, Estas Bela\n\n.1978, 10 minutoj;\n\nLa Verda Stelo de Vasilij Eroŝenko\n\n.1990, 30 minutoj;\n\nPri Vasilij Eroŝenko\n\n.1991, 20 minutoj;\n\nLa Eminenta Blindulo\n\n. 2012, 21 minutoj;\n\nAmatoraj\n\n:\n\nMi Ekbrulis en Mia Koro la Fajron\n\n. 1990, 6 minutoj;\n\nLa Homo-legendo\n\n. 2014 (1990), 4 minutoj;\n\nHomo, Kiu Ekvidis la Mondon\n\n. 2014, 16 minutoj;\n\nVasilij Eroŝenko. La Vojo al la Suno\n\n. 2015, 26 minutoj.\n\nEstas konataj 5-6 teatraĵoj pri Eroŝenko, el kiuj estas surscenigita soveta-japana fantasta tragikomedio\n\nLa Vojaĝo al Revo\n\n(1987,\n\nTeatro de la Juna Spektantaro\n\n);\n\nBlinda Vidkapablo\n\n(teatro\n\nLa Mamma\n\n);\n\nLa Floro de Justo kaj Kruĉo da Saĝeco\n\n(2015, pupteatro\n\nSkaz\n\n).\n\nEstas informoj pri teatraĵoj pri Eroŝenko aŭ laŭ liaj verkoj surscenigitaj fare de amatoraj teatrotrupoj de esperantistoj. La literatur-muzika komponaĵo\n\nLa Vivo de Vasilij Eroŝenko\n\n; precipe de kluboj de E-blinduloj: sub gvido de s-ino Tamara Andrejeva, E-klubo Amikaro, Sankt-Peterburgo.\n\nKonserviĝis dumvivaj portretoj de Eroŝenko faritaj de japanaj pentristoj Tsuruta Gorō kaj Nakamura Tsune (Tokio, 1920), de germana grafikisto R. Rudolph (Lepsiko, 1924), kaj de E. A. Kacman (Moskvo, 1930);\n\nOmaĝe al Eroŝenko estis emisiitaj kovertoj: Poŝto de Sovetio en 1989, Ukrainio en 2003, ankaŭ neoficialaj poŝtmarkoj de Ukrainio kaj monera insigno (privata emisio, 2007). E-klubo Elbruso (Kislovodsko) en 1990 produktis E-insignon kun portreto de Eroŝenko. En 2015, en Japanio estis emisita kolora insigno kun portreto de Eroŝenko.\n\nSerĉado inter japanaj, ĉinaj kaj sovetiaj esperantistoj cele kompili biografion kaj konservi krean heredaĵon de Eroŝenko komenciĝis post la artikolo de sovetia ĉinologo Vladimir Rogov\n\nLa Rusa Amiko de Lusin\n\n(1958).\n\nEn 1959, memore al la verkisto, Takasugi Itiro eldonis en Tokio trivolumaron de\n\nPlena Verkaro de Eroŝenko\n\n.\n\nEn 1962, ĉinologo Roman Belousov preparis la unuan kolekton de verkoj de la aŭtoro en la rusa\n\nKoro de Aglo\n\n, kaj en 1977 la duan kolekton\n\nElektito\n\n. Librojn pri Eroŝenko eldonis ukrainia esperantistino, verkistino kaj tradukistino Nadia Andrianova-Hordienko, kun la titolo\n\nEkbrulis mi Fajron en Kor'\n\n(en la ukraina 1973, 1977) kaj ĵurnalisto Aleksandr Ĥarkovski kun la titolo\n\nLa Homo, Ekvidinta la Mondon\n\n(en la rusa 1978). Informojn pri Eroŝenko kolektis ankaŭ sovetiaj esperantistoj: Ivan Sergejev, Georgi Korotkeviĉ, Aleksandr Ĥarkovski, Ivan Bril', Anatolij Masenko, Aleksandr Pankov, Miĥail Verbicki, Vladimir Blaĵkov, Tatiana Aŭderskaja, Boris Kolker, lernantoj de Eroŝenko en la Moskva Instituto de Blinduloj Viktor Glebov kaj Viktor Perŝin, kaj multaj aliaj.\n\nDank' al iniciatoj de la entuziasmuloj Aleksandr kaj Boris Osykov en 2020, aperis en populara ruslingva libroserio\n\nVivo de Eminentaj Personoj\n\nla verko\n\nEroŝenko: Vivis, Vojaĝis, Verkis\n\n.\n\nEkde 2004 fruktodone laboras la internacia scienc-esplora grupo Vasilij Eroŝenko kaj Lia Epoko kun esploristoj de Ukrainio, Rusio, Germanio, Japanio kaj aliaj landoj, kelkaj el ili estas esperantistoj. El tiuj esploroj rezultas multe da tradukoj kaj artikoloj pri Eroŝenko. Frukto de la komuna kunlaboro estas eldonita en Japanio\n\nEsearo Omaĝe al Vasilij Eroŝenko. 1890-1952\n\n, Tokio, 2015.\n\nEn Japanio, lian vivon kaj verkaron esploris Takasugi Itiro (1908-2008), la aŭtoro de tri biografioj de Eroŝenko (1956, 1959, 1982); Mijamoto Masao (1913-1989); Mine Jositaka (1941-2017), eldoninto de sesvoluma serio de Eroŝenk-verkaro; Sibajama Dziniti; Kikusima Kadzuko (ps. Krizantemo). En Ĉinio, similan laboron faris Hu Guozhu (ps. Miĉino) kaj aliaj.\n\nHonore al Eroŝenko kaj memore al la 92-a UK en 2007, estis emisiitaj medaloj en Ukrainio kaj Japanio.\n\nEn Rusio, ekde 2002 estas tradiciaj internaciaj sciencaj Interret-konferencoj “Vasilij Eroŝenko kaj Lia Epoko” dediĉitaj al esplorado de lia vivo kaj verkaro.\n\nHodiaŭ estas pretaj artikoloj kaj esploroj taŭgaj por esti eldonitaj almenaŭ broŝurforme.\n\nAnatolo Sidorov (Sankt-Peterburgo, Rusio)\n\nEl Popola Chinio", "author": null, "categories": ["E"], "audio_links": null}
{"url": "http://esperanto.china.org.cn/2024-01/08/content_116926815.htm", "title": "\"Ĉiela Altaro\" kaj \"Katedralo Nia Damo de Parizo\" altiras turistojn en Harbino", "published": "2024-01-08 00:00:00", "content_text": "2024 estas la jaro de 60-jariĝo de fondiĝo de diplomatiaj rilatoj inter Ĉinio kaj Francio, ankaŭ la ĉin-franca turisma jaro. La 5-an de januaro, en la ĝardeno de Harbina Glacia kaj Neĝa Mondo de la urbo Harbino, la provinco Heilongjiang de nordorienta Ĉinio, oficiale komenciĝis la turisma jaro antaŭ la du glaciaj \"Ĉiela Altaro\" kaj \"Katedralo Nia Damo de Parizo\".\n\nLa Katedralo Nia Damo de Parizo, konstruita en la 12-a jarcento, estas unu el la plej reprezentecaj antikvaj konstruaĵoj de Francio. La Ĉiela Altaro en Pekino, finkonstruita en 1420, estas la plej granda antikva konstruaĵaro por kultivi la ĉielon konservata ĝis nun. Vespere de la 6-a de januaro, la du glaciaj vidindaĵoj kun la formoj de ambaŭ konstruaĵoj ekbrilis en lumo, ilia beleco altiris multajn turistojn.\n\nRedaktoro: Xie Ruifeng\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-01/08/content_116926835.htm", "title": "Ĉinaj trajnoj por malpeza fervojo funkcias en Meksikurbo", "published": "2024-01-08 00:00:00", "content_text": "La 3-an de januaro, ekfunkciis trajnoj produnktitaj de ĉina kompanio CRRC por malpeza fervojo en Meksikurbo, Meksiko. Tio estas la unua fojo por ĉina malpezfervoja trajno servi en meksikurba trafik-sistemo.\n\nRedaktoro: Xie Ruifeng\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-01/09/content_116928496.htm", "title": "La unua granda krozoŝipo produktita de Ĉinio plenumis sian inaŭguran vojaĝon", "published": "2024-01-09 00:00:00", "content_text": "Lastatempe, la unua granda pasaĝera krozoŝipo ADORA CRUISES, produktita de Ĉinio, plenumis sian inaŭguran vojaĝon.\n\nLa krozoŝipo longas je 323.6 metroj. Kun totala tunaro de 135 500 tunoj, ĝi havas 2 125 luksajn gastoĉambrojn kaj apartamentojn, kaj povas maksimume enteni 5 246 pasaĝerojn.\n\nEn la inaǔgur-vojaĝa sezono ekde la 1a de januaro, ĝi veturas de Ŝanhajo al Japanio, la Korea Respubliko kaj aliaj nordorientaziaj turismaj cellokoj. La prezo de la vojaĝo varias inter 2 000 juanoj (279 usonaj dolaroj) al 10 000 juanoj (1 397 usonaj dolaroj). Estontece ĝi liveras servon al sudorientaziaj cellokoj.\n\nRedaktoro: Gao Shuyuan\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-01/09/content_116928608.htm", "title": "\"Sekigi aŭtunajn rikoltaĵojn\" en Linkeng-vilaĝo", "published": "2024-01-09 00:00:00", "content_text": "De novembro 2023 ĝis januaro 2024, buntaj rikoltaĵoj sekiĝas ĉe la domoj en Linkeng-vilaĝo, Yantan-urbeto, Zhejiang-provinco, Ĉinio. Ĉi tiu tradicia kutimo estas \"sekigi aŭtunajn rikoltaĵojn\". En la lastaj jaroj, la vilaĝo novigis la kutimon kaj multaj turistoj kaj fotistoj venas ĉi tien, kio pliigas konsumon de ĉirkaŭa kampara turismo.\n\nRedaktoro: Sheng Min\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-01/10/content_116931799.htm", "title": "Publikiĝis shanxi-a folklora kanto Ruĝpersikaj floroj, blankabrikotaj floroj", "published": "2024-01-10 00:00:00", "content_text": "Lastatempe, publikiĝis\n\nRuĝpersikaj floroj, blankabrikotaj floroj\n\n, folklora kanto kun trajto de Shanxi-provinco, kiel nova sukceso kadre de esperantigo de ĉina folklora kanto.\n\nEsperantigo de la kanto estas lanĉita de Ĉina Esperanto-Ligo, tradukita de konata poeto Lu Jixin, kantita de Wang Teng, instruisto de Xinghualing-a Element-Lernejo de Shanxi-provinco kaj Yang Weijia, vicsekretario de Chongqing-a Esperanto-Asocio. La kanto originas el du kantoj de Zuoquan-gubernio de Shanxi-provinco, kiuj priskribas amon de lokaj gejunuloj kaj ilian ĝojon en flormaro de printempo. Per la kanto, oni povas koni la kamparan vivon post efektivigo dereformado kaj pordmalfermo.\n\nLa ario de la kanto estas tipa zuoquan-a florrilata muzikaĵo, kiu estas enlistigita kiel nemateria kultura heredaĵo de Ĉinio en 2006.\n\nRedaktoro: Gao Shuyuan\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-01/12/content_116936791.htm", "title": "Ardas aĉetado de memormonero kaj monbileto festantaj la Jaron de Drako", "published": "2024-01-12 00:00:00", "content_text": "La 9-an de januaro, oni komencis konverti memormonerojn kaj memormonbiletojn emisiitajn por festi la Jaron de Drako. La periodo por konvertado daŭras de la 9-a kaj ĝis la 15-a de januaro.\n\nKomenciĝis la antaǔmendo de tiuj memormoneroj je la 22-a kaj duona horo de la 3-a de januaro. Kaj je la 24-a horo de la sekva tago, ili estis plene formenditaj.\n\nLaǔ informoj, la sumo de la memormonero farita el dukolora kupra alojo por la Jaro de Drako egalas al tiuj por la jaroj de tigro kaj leporo, je 120 milionoj. Sed nun ŝajnas, ke mendado de memormoneroj kaj memormonbiletoj por la Jaro de Drako estas pli varma. Kial?\n\nPluraj intervjuitoj diris, ke la Jaro de Drako okupas pli gravan lokon en la tradicia ĉina kulturo, kaj ili kredas, ke tiuj moneroj alportos bonŝancon por la venonta jaro. Krome, estas la unua fojo, ke la ĉeftero de la Ĉina Popola Respubliko emisiis memormonbileton por la Jaro de Drako. La Centra Banko de Ĉinio emisiis sesfoje memormonbiletojn por la 50-a datreveno de la fondiĝo de la Ĉina Popola Respubliko en 1999, la alveno de la jaro 2000, la okazigo de la Pekinaj Olimpikoj en 2008, la atingoj de Ĉinio en kosmo en 2015, la 70-jariĝo de la emisio de juanoj en 2018 kaj la okazigo de Vintraj Olimpikoj en Pekino en 2021.\n\nRedaktoro: Gao Shuyuan\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-01/12/content_116936804.htm", "title": "Floroj de prunusaj arboj en Chongqing", "published": "2024-01-12 00:00:00", "content_text": "Lastatempe, vetero en laurbo Chongqing de Ĉinio estas taŭga. Floroj de prunusaj arboj en Nanshan-a Botanika Ĝardeno plenfloras. La rozkoloraj floroj kovras la branĉojn, montrante belecon de printempo sub la sunbrilo. Turistoj venas ĉi tien kaj deziras, ke ĉio iros bone en la nova jaro.\n\nRedaktoro: Sheng Min\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-01/15/content_116936820.htm", "title": "Ĉina kuracistino rekonstruis la nazon de afrika knabino", "published": "2024-01-15 00:00:00", "content_text": "Antaŭ 49 jaroj, malzorgema azeno formordis nazon de 2-jara alĝeria knabino Bouammouch Kheira, kiam ŝi volis nutri ĝin per herboj en la mano. Antaŭ 39 jaroj, 50-jara Li Jinrong, kuracistino de la Ĉina Medicina Helpa Teamo al Afriko, venis al Alĝerio kaj plenumis la unuan nazorekonstruan operacion de Afriko al la knabino, kaj fariĝis \"ĉina panjo\" de Bouammouch Kheira.\n\nEn marto 1985, pro ventra doloro 12-jara Bouammouch Kheira iris al hospitalo, kie laboras ĉinaj kuracistoj, en la Mascara-provinco de Alĝerio. Unu el la kuracistoj en la teamo rimarkis la vizaĝon de Kheira kaj kondukis ŝin al la ĉambro de Li Jinrong.\n\nLa rekonstruo de ŝia nazo postulis kvar operaciojn dum du monatoj. Multaj homoj vizitis la hospitalon por vidi la unuan tian proceduron en Afriko.\n\nEn la 19-a de decembro 2023, Stomatologia Hospitalo de Wuhan-a Universitato, de kie Li Jinrong emeritiĝis, okazigis spertokundividan kunvenon por festi la 60-jariĝon de medicina helpado al Afriko. Surloke, 89-jara Li Jinrong kaj 51-jara Kheira rebrakumis unu la alian post 40 jaroj, transirinte milojn da kilometroj.\n\nDe kiam Ĉinio sendis sian unuan medicinhelpan teamon al Alĝerio en 1963, preskaŭ 30 mil kuracistoj/fojoj liveris kuracadon al preskaŭ 300 milionoj da pacientoj en 76 landoj kaj regionoj tra la mondo.\n\nNun 57 ĉinaj medicinaj teamoj provizas medicinajn servojn en 56 landoj. Estas pli ol 100 medicinejoj kaj pli ol 1 000 ĉinaj teamanoj laboras por homoj de evoluantaj landoj. Ĉina medicina helpo al femdlandoj daŭras longe, kovras vastan lokon kaj liveras multajn medicinajn servojn.\n\nRedaktoro: Xie Ruifeng\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-01/15/content_116941556.htm", "title": "En Ĉilio okazis festado por ĉina Printempa Festo", "published": "2024-01-15 00:00:00", "content_text": "La 13-an de januaro en Santiago, ĉefurbo de Ĉilio, okazis festado por la Printempa Festo, Ĉina Novjaro. La festado kun tradiciaj ĉinaj kulturaj prezentadoj, ĉinaj manĝaĵoj kaj aliaj spertindaĵoj altiris dekmilon da lokanoj.\n\nRedaktoro: Xie Ruifeng\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-01/15/content_116941561.htm", "title": "De kie venas fonto por ekstera komerco de Ĉinio?", "published": "2024-01-15 00:00:00", "content_text": "La donitaĵoj publikigitaj lastatempe de ĉina dogano pruvis, ke en 2023 la ekstera komerco de Ĉinio estis sume je 41.76 duilionoj da juanoj (ĉirkaŭ 5.87 duilionoj da usonaj dolaroj), kaj espereble okupos la unuan lokon de tutmonda vara komerco en sinsekvaj 7 jaroj. Leviĝa kurbo montras tendencon de la ĉina ekstera komerco. Laŭ prognozo de la Monda Komerca Organizo, en 2023 la kvoto de ĉina eksportado en la internacia merkato tenas relative altan nivelon de preskaŭ 14%.\n\nEstas pli grava la marŝado de \"fabrikita en Ĉinio\" al \"kreita de Ĉinio\", kio donis novan movforton al eksportado. En 2023 eksportado de ĉinaj sendependaj markoj kreskis je 9.3%. Respondeculo de sciencteknika entrepreno diris, ke ilia tridimensia skanilo estis vendita al pli ol 150 landoj kaj regionoj de la mondo. Ĉinio alportis al la mondo ne nur produktojn, sed ankaŭ oportunojn por kunlaboro kaj kungajno.\n\nLaŭ vidpunkto de importado, influate de malleviĝa tendenco de komercaĵa prezo, la importado de Ĉinio iom malkreskis. Tamen la kvanto de importado kreskis je 2.9%. De nafto, naturgaso kaj mineraloj kaj aliaj primaraj materialoj al karakterizaj manĝaĵoj, ciferecaj maŝinoj al translanda elektra komerco, pluraj sektoroj montras kontinuan leviĝon de produktado, daŭran prosperon de konsumado de Ĉinio kaj senĉese ellasis superecon de grandega merkato.\n\nDe kie venas la fonto de ĉina ekstera komerco? Lastatempe la Internacia Mona Fonduso kaj aliaj organizoj sinsekve altigis sian anticipon pri ekonomia kresko de Ĉinio en 2023. Laŭ ilia prognozo, la kontribuo de Ĉinio al la monda ekonomia kresko en 2023 superos 30%, Ĉinio ankoraŭ estas la plej granda motoro de la monda ekonomio. Kontinua leviĝo kaj bona tendenco de la ĉina ekonomio ĝuste stimulas postulon pri importataj produktoj kaj antaŭenigas eksportadon. Sur tiu bazo, serio da novaj oportunoj de altnivela malfermo plivastigos novan merkaton kaj novajn kampojn de eksterkomerca kunlaboro.\n\n(el ĈRI)\n\nRedaktoro: Xie Ruifeng\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-01/16/content_116943644.htm", "title": "\"Magiisto\" kaj Esperanto", "published": "2024-01-16 00:00:00", "content_text": "Lastatempe El Popola Ĉinio (EPĈ) intervjuis sinjoron Bernd SCHÖNBERNER, germana esperantisto.\n\nEPĈ: S-ro Bernd, kiel malnova amiko de ĉinaj esperantistoj, ĉu vi povas prezenti vian sperton pri Esperanto-lernado?\n\nBernd: En la 1980-aj jaroj miaj bogepatroj renkontis estrojn de la lernejo BONA ESPERO por orfoj en Alto Paraiso, Brazilo dum trajnvojaĝo. Ili invitis miajn bogepatrojn viziti tiun lernejon. Post la vizito miaj bogepatroj estis tiom entuziasmaj pri la valora laboro kun la malriĉaj infanoj en la lernejo, ke ili kaj ni subtenis la laboron per donacoj kaj mono. La agado de miaj bogepatroj impresis min. Mi kaj mia edzino eklernis Esperanton kaj ankaŭ aranĝis vojaĝon por viziti la lernejon BONA ESPERO.\n\nEPĈ: Laŭ mia informo, la lernejo BONA ESPERO estis fondita de brazilaj esperantistoj. En Ĉinio ankaŭ troviĝis E-volontuloj invititaj al tiu lernejo. Ĉu vi povas prezenti rilatajn informojn?\n\nBernd: La lernejo BONA ESPERO estis fondita de brazilaj esperantistoj. La infanoj estis instruitaj laŭ la brazila lerneja instruplano. Esperantistoj el la tuta mondo ofte iris por viziti aŭ volontule por helpi. La infanoj lernis Esperanton samtempe.Mi kaj mia edzino subtenis la laboron en BONA ESPERO dum multaj jaroj. Ekzemple, ni sendis pakaĵojn kun vestaĵoj kaj ludoj por la infanoj. Mi donacis mian kotizon kiel magiisto al la lernejo. Sed bedaŭrinde la lernejo estis fermita antaŭ 10 jaroj.\n\nEPĈ: Via hobio estas magio. Kiam vi eklernis ĝin? Ĉu vi havas interesajn rakontojn pri magio?\n\nBernd: . Magio povas ekzerci kunordigon de cerbo, manoj kaj okuloj precipe plialtigi la kapablon koncentri mian tutan atenton sur ion kaj memoron. Mi kaj mia edzino partoprenis en multaj E-tendaroj kaj UK-oj, kaj mi ofte prezentis magiajn programojn en tiuj eventoj.\n\nKiel infano mi estis fascinita de malgrandaj magiaj lertaĵoj de mia avo.Mi faris mian unuan publikan aperon ĝis mia filo Till estis en infanĝardeno.Tie mi sukcese faris magion antaŭ multaj infanoj. Ĉi tio fariĝis pli kaj pli mia nova hobio.\n\nMi baldaŭ havis kontakton kun aliaj magiistoj kaj lernis novajn magiajn trukojn el libroj. Poste mi ankaŭ povis kontakti esperantajn magiistojn per la \"jarlibro\".\n\nMi kaj mia edzino partoprenis al multaj Esperanto-eventoj, kie mi ĉiam montris etan magian programon. Kaj mi eĉ faris magion ĉe la 88-a UK en Gotenburgo, Svedio.\n\nEPĈ: Ne nur vi kaj via edzino povas paroli Esperanton, sed ankaŭ viaj du filoj esperantistiĝis, kaj unu el viaj filoj iam lernis la ĉinan lingvon.\n\nBernd: Jes fakte miaj familianoj formas E-familion. Miaj du filoj en knabeco eklernis Esperanton. Mia pliaĝa filo Till partoprenis komencan kurson por infanoj kaj renkontis multajn amikojn. Jaroj poste li estis unu el organizantoj de renkontiĝoj de junaj germanaj esperantistoj. En 2000 li partoprenis en la 56-a IJK en Hongkongo. Antaŭ pli ol dek jaroj li lernis la ĉinan lingvon helpite de junaj esperantistoj en Ĉinio kaj vivis en Jinzhou-urbo. Kaj poste li laboris en Ĉinio kaj edziĝis kun amikino el Ĉinio. Nun ili jam havas filinojn kaj vivas en Ĉinio kaj Germanio.\n\nEPĈ: Viaj familianoj starigis striktajn rilatojn kun Ĉinio kaj vizitis Ĉinion kelkfoje. Kio estas via impreso pri Ĉinio?\n\nBernd: Mi tre ŝatas vian landon. En 2003 mi kaj mia edzino unuafoje vizitis vian landon. Ruixiang kaj Limin akompanis nin viziti la Grandan Muron, Someran Palacon, Malpermesitan Urbon en Pekino. Kompreneble ni ĝuis bongustajn manĝaĵojn, ekzemple, rostita anaso. Tiam mi okazigis simplan magian programon por amuzigi amikojn en E-instanco.\n\nEn 2004 ni ĉeestis la 89-an UK refoje en Pekino. Sed ĉi-foje ni aliĝis al turisma grupo por viziti Guilin kaj Xi'an, kie ni vidis belajn pejzaĝojn kaj antikvajn urbetojn.\n\nEn mia impreso mi sentas, ke ĉinoj estas gastamaj, entuziasmaj kaj simplaj. Mi havas plurajn amikojn el Ĉinio, kiuj eĉ vizitis mian hejmon en Germanio. En la lastaj jaroj mi ankaŭ vizitis Ŝanhajon, Hangzhou kaj Suzhou. Mi esperas, ke iam mi refoje vizitos Ĉinion.\n\nEl Popola Chinio", "author": null, "categories": ["E"], "audio_links": null}
{"url": "http://esperanto.china.org.cn/2024-01/16/content_116944280.htm", "title": "Germana ekonomikisto: Sukceso de Ĉinio ĉe cifereca ekonomio estas granda ŝanco por la mondo", "published": "2024-01-16 00:00:00", "content_text": "La germana ekonomikisto Horst Loechel, profesoro pri ekonomiko ĉe la Frankfurta Lernejo de Financo kaj Administrado, diris, ke sukceso de la ĉina disvolvado ekde ĝiapordmalfermo profitigiskaj profitigaseksterlandajn kompaniojn, kajla vasta merkatode la landoestas promesplena por eŭropaj firmaoj.\n\n\"Pri la sukceso de la ĉina disvolviĝo, indas diri, ke la mirinda sukceso en la lastaj 45 jaroj estas bonega por eksterlandaj kompanioj. Ili faras tre bonajn negocojn kaj enspezas multe,\" diris Horst Loechel.\n\nLi diris, ke la \"noviga povo\" de Ĉinio fariĝis tiel intensa, ke preskaŭ ĉiuj eŭropaj kompanioj starigis esplor- kaj disvolvajn centrojn en la lando por eviti ŝancoperdon.\"Do, principe, la perspektivoj de la ĉina merkato ŝajnas tre promesplenaj por eŭropaj kompanioj.\"\n\nLa cifereca ekonomio fariĝis la ĉefa movforto por ekonomia disvolviĝo de Ĉinio en la lastaj dudek jaroj. Loechel sugestis, ke estas nepre, ke Ĉinio daŭre disvolvu la ciferecan ekonomion. Li aldonis, ke la transformado al pli verda ekonomio povas esti alia kreskomotoro por la ĉina ekonomio.\n\nLa sukceso de la cifereca ekonomio en Ĉinio ankaŭ plimultigis ŝancojn por kunlaboroj, ĉar germanaj kaj aliaj eŭropaj kompanioj emas ciferecigi siajn fabrikajn industriojn. Krom ciferecigo, kompanioj el Eŭropo kaj Ĉinio povas trovi ŝancojn kunlabori en la kemia industrio, mediamikaj produktaj financoj kaj aliaj areoj.\n\nRedaktoro: Xie Ruifeng\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-01/17/content_116944590.htm", "title": "Plezuro en bazaro", "published": "2024-01-17 00:00:00", "content_text": "Populariĝas vizito al ĉirkaǔurbaj bazaroj. En urbego, por junuloj alkutimiĝantaj al aĉetado en superbazaro aǔ surrete, viziti bazarojn estas nova kaj interesa sperto. Kutime, en bazaro ĉie troviĝas la bonodoro kaj vaporo de kuirataj frandaĵoj. Unu el la plezuroj en bazaro estas, ke oni povas malobservi urban etikedon kaj manĝi dum promenado. Cetere, multaj vendaĵoj estas malmultekostaj, kaj oni povas aĉeti ĉion, kion li deziras.\n\nRedaktoro: Xie Ruifeng\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-01/17/content_116947262.htm", "title": "Ĉina ĉefministro Li Qiang ĉeestis Jarkunvenon de Monda Ekonomia Forumo 2024", "published": "2024-01-17 00:00:00", "content_text": "La 16-an de januaro ĉina ĉefministro Li Qiang ĉeestis la Jarkunvenon de la Monda Ekonomia Forumo, kaj faris gravan salutparoladon. La Jarkunvenon prezidis Klaus Schwab, fondinto kaj ĉefdirektoro de la forumo.\n\nLi Qiang diris, ke ĉi-jare la jarkunveno havas la ĉeftemon \"restarigi interfidon\". Fido staras surbaze de nia espero pri bela estonteco kaj volo por realigi tian estontecon. Ĝuste kiel ĉina prezidanto Xi Jinping diris, ke la mondo eniĝis en epoko de grandaj ŝanĝiĝoj, sed ne ŝanĝiĝos la direkto de homara disvolvado, ne ŝanĝiĝos la logiko de monda evoluado, nek ŝanĝiĝos la tendenco de komuna estonteco de la homaro, ĉiuj devas forlasi antaŭjuĝojn, kunpremi breĉojn kaj trakti unuj la aliajn sincere por atingi komunan celon.\n\nRedaktoro: Xie Ruifeng\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-01/18/content_116947251.htm", "title": "UN emisios poŝtmarkserion por la Draka Jaro de Ĉinio", "published": "2024-01-18 00:00:00", "content_text": "En la 19-a de januaro, por festi la alproksimiĝantan Drakan Jaron laǔ la tradicia ĉina lunkalendaro, la Poŝta Administracio de la Unuiĝintaj Nacioj (UN) emisios specialajn poŝtmarkojn.\n\nLa poŝtmarkserio havas 10 pecojn, kaj ĉiu kostas 1.5 usonan dolaron. La bildo sur la liva peco estas la emblemo de UN, kaj drako kun nubaro, desegnita de ĉina artisto Pan Hu, aperas sur la dekstra peco.\n\nEn majo 2010, la administracio komencis emisii seriajn poŝtmarkojn pri la 12 simbolaj bestoj de Ĉinio, ĝis 2021 ĝi jam emisiis 12. La ĉi-jara, por la Draka Jaro, estas la 3-a poŝtmarkserio de la dua dekdujara ciklo.\n\nRedaktoro: Xie Ruifeng\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-01/18/content_116950430.htm", "title": "Belaj momentoj de novjaro por kamparanoj en Xizang", "published": "2024-01-18 00:00:00", "content_text": "La unua tago de la dekdua monato laǔ la tibeta kalendaro (la 12-a de januaro) estas novjaro por kamparanoj en la urbo Rikaze de Xizang.\n\nLa trian tagon de la monato, lokanoj pendigis novajn preĝ-flagojn sur tagmento de sia domo aǔ sur la montopinto, dezirante prosperon al sia lando kaj feliĉon al la popolo.\n\nEn nova domo ludas infanoj, vestitaj en etna kostumo (fotita en la 12-a de januaro)\n\nEn la unua tago de la monato, oni dediĉas\n\nqiema\n\n-on, dezirante al familianoj sanon, longvivon kaj feliĉon.\n\nQiema\n\n-o estas ligna skatolo entenanta frititajn semojn de tritiko kaj\n\nzanba\n\n-o (faruno el rostita\n\nĉingke\n\n-hordeo), kaj\n\nĉingke\n\n-hordeaj spikoj, ruĝaj pikfloroj kaj buterfloroj estas trapikataj en la skatolo.\n\nLa urbo Rikaze estas konata kiel grenejo de Xizang. Tie la permane farita\n\nĉingke\n\n-vino estas nemankebla trinkaĵo por la novjaro.\n\nTibetanoj kune dancas guozhuang-dancon por adiaǔi la pasintan jaron kaj bonvenigi la novjaron.\n\nRedaktoro: Gao Shuyuan\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-01/18/content_116950466.htm", "title": "Laba-festo celebrata", "published": "2024-01-18 00:00:00", "content_text": "Lastatempe ĉinoj celebris Laba-feston, kies nomo signifas la okan tagon de la dekdua monato laŭ la tradicia ĉina lunkalendaro. Multaj lernejoj kaj infanĝardenoj okazigis rilatajn aktivadojn. Sub la gvidado de instruistoj, la infanoj lernis kutimojn kaj kulturajn trajtojn de la festo.\n\nRedaktoro: Sheng Min\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-01/19/content_116947243.htm", "title": "Aŭt-eksporto de Ĉinio ĉampioniĝis", "published": "2024-01-19 00:00:00", "content_text": "La 12-an de januaro la Informa Oficejo de la Ŝtata Konsilantaro de Ĉinio okazigis gazetaran konferencon pri la situacio de importado kaj eksportado en 2023. Laŭ statistiko, la eksporta nombro de aŭtoj de Ĉinio atingis 5.22 milionojn, kun jara kresko je 57.4%.\n\nLastatempe, usona amaskomunikilo Wall Street Journal publikigis artikolon pri tio, ke la aŭt-eksporto de Ĉinio kreis rekordon en 2023. Inter ili, tradiciaj fuelveturiloj daŭre estas la ĉefa movforto de vendado. Dume, kreskanta postulo de Rusio estas alia faktoro de kresko. Laŭ la analizo de la artikolo, tio markas gravan ŝanĝiĝon en tutmonda aŭtoindustrio.\n\nNun, la kresko de la aŭt-eksporto de Ĉinio ankaŭ rilatas al la disvolviĝo de novenergiaj veturiloj. Franca amaskomunikilo France Internationale diris, ke en la lastaj jaroj la merkato de elektraj veturiloj de Ĉinio kreskis rapidege. Laŭ datumoj de analiza firmao Canalys, 59% de la elektraj veturiloj estis vendataj ene de Ĉinio en 2022. La vasta merkato kaj ĝia granda postulo kreis favorajn kondiĉojn por la disvolviĝo de elektraj veturiloj en Ĉinio.\n\nLa amaskomunikilo Agence France-Presse raportis, ke Ĉinio fariĝis la plej granda aŭtoeksportanto de la mondo pro sia gvida rolo en la kampo de elektraj veturiloj. En Ĉinio aperis dekoj da novaj markoj ĉi-kampe en la lastaj jaroj, inkluzive de BYD. En decembro de la pasinta jaro, BYD denove fariĝis la ĉampiono pri vendado de elektraj veturiloj (la mombro superis 340 000), pli multe ol Tesla de Usono (pli ol 94 000 veturiloj).\n\nFakte, la rapida populariĝo de ĉinaj aŭtoj koncernas al la fido de entreprenoj pri ekonomia disvolviĝo de Ĉinio kaj subteno de teknologia novigo. La aŭtoindustrio estas teknik-integra industrio, kaj novigo estas la ŝlosilo por konservi internacian konkurencpovon. Tial necesas daŭre zorgi pri investo kaj atingoj de ĉinaj aŭtomobilaj kompanioj.\n\nRedaktoro: Xie Ruifeng\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-01/19/content_116951995.htm", "title": "Pekinanoj ĝuis Laba-feston en la templo Dongyue", "published": "2024-01-19 00:00:00", "content_text": "La 18-an de januaro la templo Dongyue en Pekino celebris Laba-feston, kiun oni festas en la oka tago de la lasta monato laŭ la tradicia ĉina lunkalendaro. Ĝi markas la komencon de la celebrado por bonvenigi la ĉinan novjaron. En la ĉina lingvo \"la\" sigfinas la 12-an monaton laŭ la ĉina lunkalendaro, dum \"ba\" signifas ok. En la templo Dongyue, kie troviĝas la Pekina Folklora Muzeo, estas longa tradicio disdoni laba-kaĉon al homoj en tiu dato, kaj tio allogas multajn homojn. Ĉi-foje laboristoj de la muzeo kuiris pli ol mil porciojn de laba-kaĉo por disdonado.\n\nRedaktis: Rafael Henrique Zerbetto\n\nFonto: Global Times\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-01/22/content_116950429.htm", "title": "MEP de Ĉinio kreskis 5.2% en 2023", "published": "2024-01-22 00:00:00", "content_text": "La 17an de januaro la ĉina Ŝtata Statistika Buroo informis la staton de la landa ekonomio en 2023. Laŭ la prova kalkulado, la malneta enlanda produkto de 2023 estis 1 260 58.2 miliardoj da juanoj kaj inflacio estis je 5.2% kompare kun la sama periodo en 2022.\n\nEl la granda enlanda cirkulado, la povo de enlanda merkato senĉese liberiĝas, kaj tio multe akcelis ekonomian disvolviĝon. En 2023 la interna postulo kontribuanta al la ekonomia kresko atingis 111.4%, nome altiĝis je 25.3 % kompare kun la sama periodo de 2022.\n\nEl la internacia cirkulado, la kvalito kaj nivelo leviĝis samtempe. En 2023 la eksporta sumo de varoj de Ĉinio kreskis je 0.6% kompare kun la sama periodo pasintjare. Krome, ordinaraj komercoj kaj la proporcio de importo kaj eksporto de privataj entreprenoj kreskis en diversaj gradoj.\n\n(el ĈRI)\n\nRedaktoro: Xie Ruifeng\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-01/22/content_116950454.htm", "title": "Jonny M \"petolas\" en sia nova albumo!", "published": "2024-01-22 00:00:00", "content_text": "Oficiale aperinta la 5-an de januaro,\n\nPetolas\n\n, nova albumo de Jonny M, estas signo de favora aŭspicio por Esperanta muziko en 2024. Mi tion asertas ne nur pro tio, ke la tria albumo de Jonny M estas delonge atendata de la publiko, sed ankaŭ pro ĝia kvalito kaj, plej grave, pro la evoluo de lia muziko.\n\nDe la komenco, Jonny M fariĝis konata en esperantujo pro sia muzikstilo miksante regeon kaj repon. Lia muziko alportis ion novan al Esperanta muzika sceno kaj li fariĝis tre ŝatata de la publiko.\n\nEn lia pasinta albumo,\n\nKreaktiva\n\n, aperigita en 2017, lia muziko estas iom pli rafinita, sed esence ne estis multe da novigo kompare kun la \"kruda\" mikso de\n\nRegestilo\n\nkaj\n\nPli ol Espero\n\n. Alivorte, la stilo, kiu igis Jonny M konata en esperantujo, estis jam preskaŭ foruzita kaj nova albumo postulus ion novan por sin distingi de la pasintaj.\n\nLa karieroj de multaj muzikistoj finiĝis en tiu ĉi momento, kiam ili ne plu sukcesis eksperimenti novajn sonojn por disvolvi sian muzikon. Tiusence\n\nPetolas\n\nestas ekzameno, kiun Jonny M devis trapasi por firmigi sin kiel unu el la plej gravaj artistoj en nuna Esperanta muzika sceno, kaj per aldono de sudamerikaj sonoj al la mikso li sukcesis esti aprobita en tiu ekzameno, pruvante sian kreemon kaj novigkapablon.\n\nLa melodioj de \"Propra Plaĉo\" kaj \"Veneno\" estas la plej \"sudamerikecaj\" en la albumo. La teksto de tiu lasta, cetere, enhavas temon profundan kaj kompleksan, kiu estas bone disvolvita de la aŭtoro.\n\n\"Verkas Mi Regeon\" kaj \"Ĉiam Mankas Tempo\" havas regeecan melodion pli similan al tiu de kelkaj kantoj de pasintaj albumoj de Jonny M. La unua temas pri la amo de Jonny M al regeo, dum la dua kritikas la nunan vivstilon, kiu devigas al homoj tro labori kaj lasas ilin sen tempo por ĝui la vivon.\n\nLa soci-politika kritikemo de Jonny M ankaŭ aperas en la kanto \"Legalizu\", pri la bezono laŭleĝigi komercon kaj konsumadon de kanabo. Tiu temo ofte aperas en diskutoj de malsamaj rondoj, do estas malfacile disvolvi ion originalan pri ĝi, sed Jonny M sukcesis! Aliflanke, tiu ĉi kanto meritas pli bonan melodion.\n\nPluraj kantoj de tiu ĉi albumo temas pri amo aŭ amrilatoj: \"Danĝeras\" temas pri la danĝero enamiĝi. \"Dancu Malrapide\" havas tre bone faritan melodion, kun simpla teksto pri flirto dum dancado. \"Ie en la Mondo\" havas profundan kaj bone verkitan tekston pri la angoro kaj la duboj, kiujn ni sentas dum serĉado de tiu speciala homo destinita esti nia amato por tuta vivo, kaj la teksto bone agordiĝas kun ĝia korbata melodio.\n\n\"Hej DĴ\" kaj \"La Bambo\" estas du petolaĵoj de Jonny M: En la unua li fanfaronas peti al DĴ ludi lian muzikon; en la dua, li ŝercas pri la tradicio danci La Bambon dum IJK. \"Vitamino D\", alia kanto de la albumo, ankaŭ rilatas al IJK, emfazanta gajan etoson, dum homoj amuziĝas sub la suno.\n\nAlia grava punkto de la albumo estas la kanto \"Nia Familio\", partnerece kun Tim Gallego, pri temo tre ŝatata de Jonny M: Paco, solidareco kaj amikeco inter la homaro. En la mondo kun tiom da konfliktoj kaj malfido inter homoj kaj landoj, gravas alporti tiun mesaĝon, ke ni ĉiuj estas anoj de la sama homa familio.\n\nŜatantoj de Jonny M longe atendis tiun ĉi albumon, sed la atendado valoris la penon: Lia muziko multe evoluis kaj li pruvis sian kapablon reinventi sian muzikon kaj eksperimenti per novaj sonoj kaj stiloj.\n\nEn la retejo de Vinilkosmo vi povas senpage aŭskulti peceton de la kantoj kaj aĉeti la albumon en bitversio aŭ KD:\n\nhttps://www.vinilkosmo-mp3.com/eo/popo-roko-hiphopo-elektronik/jonny-m-205/3-petolas.html\n\nAbonantoj de Vinilkosmo-ABONKLUBO povas senpage aŭskulti la tutan katalogon de Vinilkosmo per elsendfluo. Vi povas aboni ĝin ĉe\n\nhttps://www.vinilkosmo-mp3.com/eo/vinilkosmo-abonklubo.html\n\nVerkis: Rafael Henrique Zerbetto\n\nEl Popola Chinio", "author": "Rafael Henrique Zerbetto", "categories": ["E"], "audio_links": null}
{"url": "http://esperanto.china.org.cn/2024-01/23/content_116951897.htm", "title": "Farado de tradiciaj muzikiloj en Kaŝgaro", "published": "2024-01-23 00:00:00", "content_text": "Laŭlonge de historio, Ĉinio disvolvis sian propran muzikan tradicion, kiu inkluzivas grandan nombron de tradiciaj muzikiloj. Xinjiang-a Ujgura Aŭtonoma Regiono estas aparte riĉa je unikaj tradiciaj muzikiloj. Por daŭrigi la lokan muzikan tradicion, farado de muzikiloj estas bezonata, kaj la tekniko pri farado de tradiciaj muzikiloj estas delonge heredata. Ni vizitis atelieron de muzikilfaristo en Kaŝgaro por koni la procezon de muzikilfarado.\n\nMetiisto laboras en farado de tradicia muzikilo.\n\nJen kiel aspektas labortablo de muzikilfaristo.\n\nKelkaj muzikiloj faritaj surloke\n\nSperta majstro kontrolas pecon de muzikilo, kiun li faras.\n\nRaportis kaj fotis: Rafael Henrique Zerbetto\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-01/24/content_116955669.htm", "title": "Antikvaj bildoj kaj manskribaĵoj el Turfano", "published": "2024-01-24 00:00:00", "content_text": "En la urbo Turfano de Xinjiang-a Ujgura Aŭtonoma Regiono de Ĉinio troviĝas pluraj arkeologiejoj, kie estis elfositaj antikvaĵoj de granda historia valoro, inkluzive de bildoj kaj manskribaĵoj en malsamaj lingvoj, kiuj registras informojn pri kutimoj, socia vivo, religio kaj pluraj aliaj trajtoj de la homoj, kiuj vivis tie en antikveco. Jen sube kelkaj manskribaĵoj konservataj en la Turfana Muzeo.\n\nĈinlingva registro pri aĵoj uzitaj por entombigo de virino en la jaro 433 a. K., elfosita en la tombejo Yanghai en 2006\n\nFragmento de budhisma pentraĵo elfosita en la kavernaro Bezeklik en 1980\n\nFragmento verkita en la brahmia skribsistemo, elfosita en la kavernaro Bezeklik en 1980\n\nLeteroj en la ujgura, elfositaj en la kavernaro Bezeklik en 1981\n\nRaportis kaj fotis: Rafael Henrique Zerbetto\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-01/24/content_116956318.htm", "title": "Lanterna Foiro de Yuyuan-ĝardeno en Ŝanhajo", "published": "2024-01-24 00:00:00", "content_text": "Ĉiujare okazas en Yuyuan-ĝardeno de Ŝanhajo, orienta Ĉinio, lanterna spektaklo, kiu allogas multajn vizitantojn kaj aldonas brilon al la Printempa Festo. La Lanterna Foiro de Yuyuan-ĝardeno estas tiom grava, ke ĝi estis enlistigita kiel nacia nemateria kultura heredaĵo. La ĉi-jara evento, kiu prezentas lanternojn pri drako, komenciĝis la 21-an de januaro kaj daŭros ĝis la 25-a de februaro.\n\nRedaktis: Rafael Henrique Zerbetto\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-01/24/content_116961201.htm", "title": "Ĉinio publikigis blankan libron kontraŭ terorismo", "published": "2024-01-24 00:00:00", "content_text": "La 23-an de januaro la Informa Oficejo de la Ŝtata Konsilantaro de Ĉinio publikigis la blankan libron\n\nĈinaj Leĝoj kaj Rimedoj Kontraŭ Terorismo\n\n.\n\nDe multaj jaroj, la agado de Ĉinio kontraŭ terorismo estas bazita sur kompleta leĝaro, justa kaj senpartia leĝobservado, kaj homrajtobserva leĝpraktikado. Tiuj agoj bone gardis la sekurecon de la lando, la publiko kaj la popolanoj, kaj kontribuis por tutmonda kaj regiona paco kaj stabilo.\n\nLa blanka libro emfazas, ke gvidata de la koncepto de homara komunumo de komuna estonteco, Ĉinio volas kunlabori kun aliaj landoj por antaŭenpuŝi kontraŭterorisman aferon kiel parton de tutmonda administrado.\n\nRedaktoro: Xie Ruifeng\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-01/25/content_116961002.htm", "title": "Memoremblemo de la 50-jariĝo de ĉin-brazilaj diplomatiaj rilatoj", "published": "2024-01-25 00:00:00", "content_text": "Lastatempe estis publikigita la oficiala memoremblemo de la 50-jariĝo de la estigo de diplomatiaj rilatoj inter Ĉinio kaj Brazilo, kiun oni celebros la 15-an de aŭgusto ĉi-jare. Laŭlonge de tiu ĉi jaro, ambaŭ landoj festos tiun ĉi specialan okazon per diversaj eventoj kaj agadoj en politikaj, sciencaj kaj kulturaj rondoj.\n\nRedaktis: Rafael Henrique Zerbetto\n\nFonto: Brazila Ambasadejo en Pekino\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-01/25/content_116961012.htm", "title": "14-aj Tutlandaj Vintraj Ludoj de Ĉinio inaŭguriĝos en norda Ĉinio", "published": "2024-01-25 00:00:00", "content_text": "La 14-aj Tutlandaj Vintraj Ludoj de Ĉinio inaŭguriĝos en februaro en la Interna Mongolio, norda Ĉinio. Lokanoj aktive preparas por la ludoj.\n\nStudentoj de Hulunbuir-a Universitato faras ĉiutagan ekzercon.\n\nKiel la nura universitato en la Interna Mongolio kun fako pri neĝaj kaj glaciaj ludoj, Hulunbuir-a Universitato trejnis multajn talentulojn por la ludoj. Pli ol 10 instruistoj servos kiel juĝistoj kaj ĉiuj studentoj pri rilataj fakoj aliĝos kiel volontuloj.\n\nRedaktoro: Sheng Min\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-01/26/content_116961245.htm", "title": "Pollando eldonis novan poŝtmarkon pri Esperanto!", "published": "2024-01-26 00:00:00", "content_text": "En la fino de la jaro 2023 Pollando lanĉis novan poŝtmarkon por omaĝi Esperanto-eventon en tiu lando. Tie naskiĝis Esperanto, kaj tie renaskiĝas la tradicio valorigi la Esperantan kulturon per filatelo.\n\nĈi tiun fojon, oni elstarigis la jubileon de 25 jaroj de la Renkontiĝo de Esperantistoj GRUPE en la urbo Gliwice. Tion iniciatis Pola Esperanto-Asocio, kaj interesitaj kolektantoj povas alpreni pliajn informojn per www.esperanto.pl. La kreinto de Esperanto, Lazaro Ludoviko Zamenhof, naskiĝis en Bjalistok, urbo kiu nuntempe apartenas al Pollando. Tie li lanĉis la \"Unuan Libron\" de la internacia lingvo en la jaro 1887.\n\nRedaktis: Rafael Henrique Zerbetto\n\nFonto: Esperanto-Asocio de San-Paŭlo\n\nEl Popola Chinio", "author": null, "categories": ["E"], "audio_links": null}
{"url": "http://esperanto.china.org.cn/2024-01/26/content_116961544.htm", "title": "Dancdramoj populariĝis en Ĉinio", "published": "2024-01-26 00:00:00", "content_text": "Dancistoj sin prezentis en Shaanxi-a Operejo de Xi'an en nordokcidenta Ĉinio, la 12-an de majo 2023.\n\nLaǔ la Ministerio de Kulturo kaj Turismo de Ĉinio, en la unuaj tri kvaronoj de la jaro 2023, entute ĉirkaŭ 342 mil komercaj dancdramoj estis surscenigitaj en Ĉinio, altirinte pli ol 110 milionojn da spektantoj. Tio signifas kreskon je 121 procentoj kaj 188.5 procentoj respektive, kompare kun la sama periodo de 2019.\n\nRedaktoro: Gao Shuyuan\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-01/26/content_116967140.htm", "title": "Mesaĝo de UEA okaze de la Internacia Tago de Edukado, 24 januaro 2024", "published": "2024-01-26 00:00:00", "content_text": "Edukado, kaj la transdono de scio, riĉigas la homan socion laŭ amaso da manieroj, ekde individua bonfarto kaj civitaneco, ĝis ekonomia kresko, redukto de malegaleco kaj socia unuiĝo. Ĝi permesas al homoj kompreni sian kulturon kaj plene partopreni, ekonomie kaj politike, en socio. Per edukado por ĉiuj, oni realigas aspirojn kaj trovas vojojn por vivi pli bone.\n\nLa temo de Unesko por 2024 estas \"edukado por daŭra paco\". Por kontraŭbatali perforton surbaze de diskriminacio, rasismo kaj malamo, kiuj kreskigas konfliktojn kaj aperigas novajn militojn, ni bezonas plifortigi devontigon al paco, unuavice per klerigo kaj edukado.\n\nEdukado ludas esencan rolon en la socio. Ĝi estas homa rajto kaj publika respondeco. Bona edukado disvolvas sciojn, kaj kultivas en la lernantoj valorojn, sintenojn, kapablojn kaj kondutojn por fariĝi pacaj agantoj en siaj komunumoj. Daŭra paco bezonas realigon de homaj rajtoj, demokratian regadon, dialogon, solidarecon kaj kunlaboron.\n\nPor plena realigo de tiuj celoj, plurlingva edukado estas esenca: alfabetigo en la gepatra lingvo, profundiĝo kaj regula uzo de pluraj lingvoj, inkluzive de tiuj regule uzataj en la koncerna lando, ĉiutaga uzo de malsamaj lingvoj, interkultura interkompreniĝo per internacie konataj lingvoj, kaj lernado tra la tuta vivo. Multlingvismo grave kontribuas al internacia konscio, kaj al lernado de la arto kaj scienco de homa kunvivado.\n\nNi speciale proponas tiun lernadon pere de Esperanto. La internacia lingvo ebligas antaŭenigi senton de solidaro inter malsamdevenaj homoj, kune kun interkompreno, kaj estimo inter nacioj kaj komunumoj. Esperanto malfermas la vojon al vasta kultura riĉeco, kaj al internacia socio kiu kunligas homojn el amaso da landoj. Nia Asocio forte laboras por proksimigi la homojn en paco. Ni ankaŭ alianciĝas kun aliaj similcelaj organizoj. Parolantoj de Esperanto, ekzemple, renkontiĝas ĉiujare en la Universala Kongreso de Esperanto ekde 1905. En 2024, unuafoje, la kongreso okazos en Afriko, en Aruŝo, Tanzanio.\n\n(el UEA)\n\nRedaktoro: Zhao Wenqi\n\nEl Popola Chinio", "author": null, "categories": ["E"], "audio_links": null}
{"url": "http://esperanto.china.org.cn/2024-01/31/content_116967555.htm", "title": "Amikeco tra 40 jaroj", "published": "2024-01-31 00:00:00", "content_text": "Saluton al ĉiuj, mia nomo estas Xiao Huoli (Esperante: Fafo) el Ĉinio. Lastatempe mi ricevis novjaran saluton por 2024 de mia amiko Dieter Laboga. Hodiaŭ mi volas kunhavigi kun vi mian rakonton pri li.\n\nKomence de la 1980-aj jaroj, mi eklernis Esperanton kaj legis la Esperantan revuon El Popola Ĉinio. Esperanto estas logika kaj relative facile lernebla. Do, post kelkaj monatoj, mi elpensis la ideon interkomunikiĝi kun eksterlandanoj Esperante.\n\nDieter Laboga estas germana esperantisto, kaj ni kontaktas unu la alian ĝis hodiaŭ. Kiam ni unue korespondis, li estis 40-jara instruisto de mezlernejo kaj mi estis 20-jara junulo. Nun li estas 87-jara kaj mi estas 66-jara. Nia korespondado daŭras pli ol 40 jarojn, same kiel nia amikeco.\n\nNia amikeco vidis la reformadon kaj pordmalfermon de Ĉinio kaj eŭropan integriĝon. Mi rakontis al li la grandajn atingojn de la reformado kaj pordmalfermo de mia lando dum pli ol 40 jaroj, kaj li rakontis al mi la efikon de germana reunuiĝo al la socio. Do, ni ambaŭ estas atestantoj de la evoluado de la mondo kaj la tempo.\n\nLa internaj idealoj de Esperanto -- paco, bonkoreco, amikeco kaj egaleco -- estas ankaŭ la ĉefaj avantaĝoj de nia jardeka kontaktado. En esperantujo, komunikado kun homoj el diversaj kulturoj, ni povas lerni malsamajn pensmanierojn, kutimojn kaj kulturojn.\n\nMi deziras, ke junuloj uzu Esperanton por komenci novajn kulturajn interŝanĝojn, kaj havu sian propran amikecon dumvive.\n\nRedaktoro: Sheng Min\n\nEl Popola Chinio", "author": null, "categories": ["E"], "audio_links": null}
{"url": "http://esperanto.china.org.cn/2024-01/31/content_116976702.htm", "title": "Lanĉita gvidilo por alilandaj laboristoj en Pekino", "published": "2024-01-31 00:00:00", "content_text": "En la lastaj jaroj Pekino anoncis kaj plibonigis plurajn politikojn por allogi talentulojn el aliaj landoj, stimuli alilandanojn entrepreni en Ĉinio kaj simpligi procedurojn pri dungado, entreprenado, pagado de impostoj ktp. Kiel parto de tiu klopodado, la 26-an de januaro Pekino lanĉis gvidilon por alilandaj laboristoj en Pekino.\n\nLa gvidilo prezentas en konciza kaj simpla maniero la informojn bezonatajn de alilanda talentulo por serĉi postenon en Pekino, peti vizon, registri sian loĝadreson, plenumi sanekzamenon, akiri restadpermesilon kaj laborpermesilon. La gvidilo ankaŭ klarigas la diferencon inter malsamtipaj restadpermesiloj kaj provizas informojn pri socia asekuro, pago de impostoj kaj fondo de entrepreno en Ĉinio.\n\nRaportis: Rafael Henrique Zerbetto\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-02/01/content_116967477.htm", "title": "Ridmevoj venas al Kunming-urbo de Ĉinio en sinsekvaj 40 jaroj", "published": "2024-02-01 00:00:00", "content_text": "Ĉiuvintre, granda nombro da ridmevoj flugas alKunming-urbo de Yunnan-provinco en Ĉinio. Plejmulte de ili venas de Siberio, nur por vintrumi en la urbo, kaj poste flugos reen al siaj hejmlokoj por reprodukti kiam printempo venos. Kial ili vintrumas en Kunming jam de sinsekvaj 40 jaroj?\n\nUnue, Kunming havas mildan klimaton kaj agrablan veteron tutjare, kio estas taŭga por ridmevoj. Due, la 12-an de decembro 1985, loka registaro anoncis rimedojn por protektado de ridmevoj kaj priatentigis lokanojn. Iom post iom, lokanoj rigardas ridmev-nutradon kiel ĉiuvintran kutimon. La agado prezentas amikecan kunvivadon inter homoj kaj la naturo.\n\nRedaktoro: Sheng Min\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-02/01/content_116967525.htm", "title": "BYD liveris aŭton al kabineto de brazila prezidanto", "published": "2024-02-01 00:00:00", "content_text": "La 22-an de januaro, ĉina firmao BYD, la plej granda fabrikanto de elektraj kaj hibridaj aŭtoj en la mondo, liveris aŭton por uzo de la kabineto de brazila prezidanto, dum evento en la Palaco Alvorada, kun partopreno de brazila prezidanto Luiz Inácio Lula da Silva kaj reprezentantoj de la ĉina firmao.\n\nEn sia oficiala konto en la socia retejo X, Lula anoncis, ke BYD baldaŭ ekfabrikos elektrajn aŭtojn en la urbo Camaçari de la brazila subŝtato Bahia, kaj laŭdis la ampleksan investplanon de la ĉina firmao en Brazilo.\n\n\"Laŭ prognozo, estos kreitaj pli ol 10 mil postenoj kaj estos R$ 3 miliardoj en investoj, kio antaŭenigos lokan ekonomion kaj kontribuos por kresko de produktado de daŭripovaj veturiloj funkciigataj de puraj energifontoj. Brazilo per pli da investoj konstruas la estontecon,\" deklaris Lula.\n\nRedaktis: Rafael Henrique Zerbetto\n\nFonto: Brasil 247\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-02/02/content_116967538.htm", "title": "Saĝaj aŭtoj akompanas Tongliang-drakon al nordorienta Ĉinio", "published": "2024-02-02 00:00:00", "content_text": "Tongliang-drako, kultura heredaĵo de Tongliang-distrikto de Chongqing, sudokcidenta Ĉinio, ekiris la 22-an de januaro en longa vojaĝo ĝis nordorienta Ĉinio, akompanata de saĝaj aŭtoj de Changan Qiyuan, kun haltoj dumvoje por prezenti drakodancon celebre al la alveno de la jaro de drako. Tongliang-a drakodanco estas speciala tradicio de Tongliang.\n\nTiu mikso de tradicia kultura heredaĵo kun noviga alt-tekniko alportas teknikajn defiojn, kaj la saĝaj teknologioj de Chongqing estos testitaj en la frosta vintro de Heilongjiang-provinco, nordorienta Ĉinio.\n\nPost ceremonio en Tongliang-distrikto de Chongqing, kun prezentado de drakodanco kaj simbola transdono de ŝlosilo al la karavano, la dek aŭtoj kaj unu kamiono kun travidebla kesto transportanta la belegan drakon ekveturis. Dumvoje la karavano haŭtos en pluraj urboj, inkluzive de Xi'an, Luoyang, Tianjin, Shenyang kaj Changchun, kie la mirindaj tradicioj kaj kulturo ĉirkaŭ ĉina drako estos prezentataj al la publiko.\n\nDum sia parolo en la ceremonio, Feng Yuliang el la Urba Kultura kaj Turisma Komisiono de Chongqing, diris, ke tiu ĉi aktivaĵo antaŭenigas interŝanĝojn per kultur-turismo kaj kontribuas por antaŭenigi la tradician kulturon en Ĉinio. La glacia urbo Harbino estas tre populara vintra turismejo, do tiu ĉi vojaĝo tra dek provincoj estas oportuno por montri la nematerian kulturan heredaĵon de Tongliang-drako okaze de la celebrado de la Printempa Festo.\n\nLi Guoliang, direktoro pri marko de Changan Qiyuan, rimarkis, ke Tongliang-drako estas konata simbolo de Chongqing kaj esprimas la spiriton de la popolo de Tongliang. Tiu ĉi evento celas ne nur diskonigi tiun nematerian kulturan heredaĵon, sed ankaŭ testi la aŭtojn sub ekstrema klimato. La karavano iras norden, Changan Qiyuan devas teni la kuraĝon de Tongliang-drako por sukcese plenumi tiun taskon.\n\nPost la fino de ceremonio en Harbino, planita en la 29-a de januaro, la karavano iros pli norden al Qiqihar, Hulunbuir kaj, fine, Manzhouli, ĉe la landlimo kun Rusio, por plu provi sin ĉe neĝo kaj glacio.\n\nTiu longega vojaĝo sub ekstremaj veterkondiĉoj testas la rezist-kapablon de la karavano. Por sukcese plenumi ĝin, la teamo alprenas la pintnivelajn saĝajn ciferecajn sistemojn disvolvitajn de Changan Qiyuan. Tiu ĉi unika mikso de tradicia heredaĵo kun saĝa teknologio antaŭenigos samtempe du gravajn trajtojn de Chongqing.\n\nRedaktis: Rafael Henrique Zerbetto\n\nFonto: iChongqing\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-02/02/content_116982605.htm", "title": "Ĉina ambasadejo en Braziilo okazigis printempfestan akcepton", "published": "2024-02-02 00:00:00", "content_text": "La 30-an de Januaro, ĉina ambasadoro Zhu Qingqiao kaj lia edzino gastigis la Printempfestan Akcepton 2024 en la ĉina ambasadejo en Brazilo. Ĉirkaŭ 300 ĉinoj vivantaj en Brazilo, funkciuloj de ĉinaj firmaoj kaj amaskomunikiloj, instruistoj de la ĉina lingvo kaj reprezentantoj de internaciaj studentoj, kaj ankaŭ reprezentantoj de registaro, firmaoj, amaskomunikiloj kaj universitatoj de Brazilo, kunfestis por bonvenigi la Jaron de Drako.\n\nDum sia parolo, ambasadoro Zhu salutis la ĉeestantojn kaj ankaŭ transdonis sian saluton al ĉiuj ĉinoj en Brazilo. Li klarigis, ke ĉina diplomatio alprenas honestecon, novigon kaj respondecon, kaj strebas antaŭen por firmigi bildon de Ĉinio kiel memfida kaj granda lando kun ampleksa perspektivo kaj spirito de malfermeco kaj inkluziveco.\n\nLi atentigis, ke la jaro 2024 markas 75-jariĝon de fondiĝo de la Ĉina Popola Respubliko kaj 50-jariĝon de estigo de la diplomatiaj rilatoj inter Ĉinio kaj Brazilo. Ĉinio volas kunlabori kun Brazilo por efektivigi la gravan interkonsenton atingitan pasintjare inter la prezidantoj de ambaŭ landoj, plifortigi reciprokan fidon kaj kupliĝon de disvolvaj strategioj, kunkontribui por internacia justeco kaj egaleco, novigi kulturajn interŝanĝojn, antaŭenigi la ampleksan strategian partnerecon inter Ĉinio kaj Brazilo, alporti novan viglecon, malfermi novajn horizontojn, kunkonstrui komunumon de komuna estonteco inter Brazilo kaj Ĉinio kaj kune alporti pliajn 50 orajn jarojn de ĉin-brazilaj rilatoj. Ĉinio instigas siajn civitanojn en Brazilo kontribui por antaŭenigi la ĉinan vojon al modernigo kaj la kompletan reunuiĝon de la lando, antaŭenigi kunlaboron inter Ĉinio kaj Brazilo en ĉiuj kampoj kaj rakonti atingojn de Ĉinio en la nova erao kaj amikecon inter Ĉinio kaj Brazilo.\n\nLa akcepto okazis en salono dekoraciita por la okazo, kun multe da lumo, koloroj kaj ĝojo. Partoprenantoj laŭdis la grandajn atingojn de Ĉinio en sia voja al modernigo kaj sincere esprimis siajn bondezirojn por pliaj atingoj de ĉin-brazilaj rilatoj en la nova erao. Pluraj amaskomunikiloj de Brazilo kaj Ĉinio intervjuis kaj raportis pri la evento.\n\nRedaktis: Rafael Henrique Zerbetto\n\nFonto: Ĉina Ambasadejo en Brazilo\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-02/04/content_116985188.htm", "title": "Intervjuo al Fabius, iama ĉefministro de Francio", "published": "2024-02-04 00:00:00", "content_text": "Ekde la starigo de diplomatiaj rilatoj antaŭ 60 jaroj, Francio rigardas Ĉinion kiel esencan partneron por solvado de tutmondaj defioj kaj ambaŭ flankoj estas engaĝitaj por disvolvi rilatojn el tutmonda perspektivo, tion diris iama franca ĉefministro Laurent Fabius.\n\nĈi-jare estas la 60-a datreveno de la starigo de diplomatiaj rilatoj inter Francio kaj Ĉinio, Fabius, nun prezidanto de la Konstitucia Konsilio de Francio, emfais, ke Francio estas la unua granda okcidenta lando, kiu agnoskis la Ĉinan Popolan Respublikon en 1964.\n\nLi klarigis pri tri aspektoj de la speciala amikeco inter ambaŭ landoj. Unue, Francio kaj Ĉinio ambaŭ estas tre engaĝitaj al sendependeco. \"Ĝi estas io ŝlosila afero en la evoluanta mondo.\" Due, ambaŭ landoj estas engaĝitaj al plurflankismo kaj paco. \"Ni ne volas blokan politikon, kun la riskoj de konfliktoj, kiujn la blokado kunportas.\" Trie, Francio kaj Ĉinio estas ambaŭ grandaj civilizacioj kun tre altnivela teknologio, kaj ambaŭ estas konstantaj membroj de la Sekureca Konsilio de UN.\n\nDum la jaroj, malgraŭ diferencoj pri iuj aferoj, Francio kaj Ĉinio donis grandan zorgon al disvolvado de duflankaj rilatoj kaj bazigo de sia amikeco el tutmonda perspektivo, li emfazis.\n\nFabius prezidis UN-konferencon pri Klimata Ŝanĝiĝo (COP21), kiu establis la kadron por la pariza interkonsento, la unua universala interkonsento por batali kontraŭ klimatŝanĝiĝo. Alvokante plurflankajn klopodojn kontraŭ tio, li avertis, ke post ok jaroj, la mondo ne estas survoje por atingi la celon limigi tutmondan varmiĝon al 1.5 grado. \"Vi vidis la ekstreman varmegon, la pluvojn, la malsatojn, la damaĝojn ĉiaspecajn, la problemojn pri poluado kaj sano. Ĉi tio estas absolute grava punkto, kiun ni povas trakti nur plurflanke\", diris Fabius.\n\nPri la estonteco de franc-ĉinaj rilatoj, li diris: \"Mi revenas al nia deirpunkto, en ĉi tiu danĝera mondo devas ekzisti potencoj de paco kaj daŭripovo, kaj ĉi tio evidente devas esti, preter niaj diferencoj, grava misio de Ĉinio kaj Francio.\"\n\nRedaktoro: Xie Ruifeng\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-02/04/content_116985345.htm", "title": "Xi Jinping esprimis bondezirojn de Printempa Festo al ĉina popolo", "published": "2024-02-04 00:00:00", "content_text": "La 1-an de februaro ĉina prezidanto Xi Jinping esprimis salutojn kaj bondezirojn al la ĉina popolo de ĉiuj etnoj kaj ankaŭ al samlandanoj en Hongkongo, Makao kaj Taiwan kaj transmaraj ĉinoj.\n\nXi Jinping, ankaŭ ĝenerala sekretario de la Centra Komitato de la Komunista Partio de Ĉinio kaj prezidanto de la Centra Milita Komisiono, faris la rimarkojn dum vizito al Tianjin por saluti popolamasojn antaŭ la Printempa Festo, tradicia ĉina novjaro.\n\n(el ĈRI)\n\nRedaktoro: Xie Ruifeng\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-02/05/content_116985741.htm", "title": "Alilandaj talentuloj celebris Printempan Feston en Pekino!", "published": "2024-02-05 00:00:00", "content_text": "La 26-an de januaro, mi havis la ŝancon viziti la Ekonomian Zonon de la Internacia Flughaveno Daxing de Pekino kaj partopreni en Printempfesta Evento por Alilandaj Talentuloj de Pekino-Tianjin-Hebei, kun partopreno de pli ol cent alilandaj talentuloj el ĉirkaŭ 30 landoj kaj reprezentantoj de organizaĵoj rilataj al alilandaj talentuloj.\n\nKiam mi alvenis en Pekino, fine de 2015, tiu flughaveno estis nur projekto. Kiel redaktisto de EPĈ, mi akompanis la evoluon de la tuta procezo ĉefe per la artikoloj kiujn mi poluris por esti publikigitaj sur la retejo kaj per kelkaj artikoloj de ĉinaj amaskomunikiloj. Mi memoras la anoncon pri la elekto de arkitektura projekto de la terminalo, kiu fariĝis unu el la ĉefaj verkoj de Zaha Hadid.\n\nKiam oni anoncis la ekkonstruadon de la flughaveno, ŝajnis al mi neeble, ke oni sukcesus finkonstrui ĝin antaŭ la Pekinaj Olimpikoj kaj Paralimpikoj 2022, ĉar en Brazilo konstruado de flughavenoj daŭras multe pli longe. Sed ĉinoj estas tiom efikaj, ke la flughaveno estis inaŭgurita laŭplane kaj mi uzis ĝin unuafoje en 2021.\n\nAlia grava afero estas, ke Ĉinio ne planis nur konstruadon de flughaveno. Malantaŭ ĝia konstruado estas ampleksa strategio por antaŭenigi la disvolvadon de la regiono Pekino-Tianjin-Hebei. Parto de tiu strategio estas la ekonomia zono konstruita ĉe la flughaveno. Tie troviĝas altnivelaj entreprenoj kaj servoj en pluraj fakoj, inkluzive de scienca esplorado, aviado, manĝaĵoj, novaj energifontoj kaj hoteloj.\n\nEn tiu regiono troviĝas pluraj sciencteknikaj novigaj centroj. La unua vizitita de mi temas pri medicino kaj tie troviĝas esplorejo kaj de ekfirmaoj kaj de grandaj firmaoj de tiu sektoro. Krom disvolvado de kuraciloj, vakcinoj kaj aparatoj por medicina uzo, tie mi trovis ankaŭ interesajn novigajn produktojn kaj teknikojn, kiel materialoj por artefarita ostoriparado, biosorbeblaj 3D-printitaj vejnoj kaj arterioj kaj iloj por praĉelterapio.\n\nSekve estis la vico viziti firmaojn pri saniga manĝaĵo. Dum la lastaj jardekoj, homoj alkutimiĝis al manĝaĵoj malsanigaj, kiuj estas bonprezaj kaj bongustaj, tamen malbonaj por nia sano. Tio starigas demandon: ĉu ne eblas fari bongustajn manĝaĵojn, kiuj bone efikas sur nia sano? Nu... Jes! En Daxing estas granda eksponejo de tiaj produktoj disvolvitaj de ĉinaj firmaoj: teoj, biskvitoj, kaj diversaj produktoj el radikoj, marfruktoj, nuksoj kaj mielo estas tre bongustaj kaj ankaŭ bonaj por nia sano. Multaj el tiuj produktoj estas inspiritaj de tradicia ĉina medicino, dum aliaj estas kreitaj por rimedi la mankon de kelkaj nutraĵoj pro nuntempaj manĝkutimoj. Mi aparte atentas pri tio, ke manĝkutimoj, genetiko kaj oftaj malsanoj varias de lando al lando, do indas, ke malsamaj landoj faru similajn esplorojn surbaze de propra realo.\n\nLa prezo de sano tamen povas esti alta: mi vidis radikon uzatan de tradicia ĉina medicino kontraŭ pli ol 50 mil juanoj. Mi min demandas, ĉu mi fariĝus senmortulo se mi manĝus ĝin ĉiutage.\n\nLa bakaĵoj, kiujn mi gustumis tie estas bongustegaj, kaj ilia prezo estas nur iomete pli alta ol tiuj de ordinaraj bakejoj. La receptoj de tiuj bakaĵoj estas elpensitaj por ne uzi ingrediencojn malbonajn por la sano kaj riĉigi ilian nutran valoron.\n\nRilate al trinkaĵoj, krom tradicia ĉina teo kaj sanigaj teoj disvolvitaj de tiuj firmaoj, mi ankaŭ gustumis trinkaĵon kun gusto simila al tiu de kafo, tamen sen kafeino. Mi surpriziĝis, tamen, pri tio, ke estis sekcio pri alkoholaĵoj, inkluzive de brandoj kun altgrada procento de alkoholo. Ĉu ili estas vere sanigaj? Nu, alkoholo certe malbonas por la sano, sed tio ne nepre signifas, ke la drinkaĵo kiel tutaĵo estas malutila, fakte eĉ alkoholo, malgrandkvante, povas havi pozitivan efikon. Onidire la sekreto por havi bonan sanon konsistas en eviti troigo.\n\nLa sekva vizito estis al novenergia firmao pri hidrogeno. Tiu teknologio havas plurajn aplikojn nuntempe, de veturiloj ĝis la kaldrono de Pekinaj Vintraj Olimpikoj kaj Paralimpikoj 2022. Jes, vi certe memoras, kiel kaldrono oni uzis torĉon similan al tiuj uzitaj en la stafetado. Nu, la torĉo estis elpensita laŭ la koncepto okazigi mediamikajn kaj alt-teknikajn olimpikojn kaj paralimpikojn. Ĝi estas 3D-presita en karbonfibro, eltenas altajn temperaturojn dum longa tempo kaj uzas hidrogenon kiel ĉefan brulaĵon.\n\nNi ankaŭ konis pri la nova flughaveno kaj ĝia ekonomia zono, kaj ankaŭ havis ŝancon sperti kelkajn ĉinajn manartaĵojn kaj frandaĵojn, aparte tiuj tipaj de vintro aŭ la Printempa Festo, kiel farado de versparoj kaj kuirado de tanghulu.\n\nFine venis la bankedo kun aŭtoritatoj de Pekino, Tianjin, Hebei, kies paroloj prezentis gravajn informojn pri la atingoj de kundisvolvado de tiuj du municipoj kaj unu provinco kaj ankaŭ planojn por la estonteco. Per alpreno de strategio por kundisvolvado, la registaroj de la tri lokoj sukcesas potencigi la rezultojn, kreante pli da ŝancoj pri laboro kaj entreprenado, el kiuj profitas kaj Ĉinio kaj aliaj landoj.\n\nVerkis: Rafael Henrique Zerbetto\n\nEl Popola Chinio", "author": "Rafael Henrique Zerbetto", "categories": ["Socia Vivo"], "audio_links": null}
{"url": "http://esperanto.china.org.cn/2024-02/06/content_116985275.htm", "title": "Transporti neĝon de Harbino al Kantono por publika profito!", "published": "2024-02-06 00:00:00", "content_text": "Ekde la 28-a de januaro tri grandaj kamionoj por malvarmĉena transporto, organizitaj de iu pekina firmao, portante preskaŭ centon da kubmetroj da neĝo el Harbino, veturis pli ol 3 300 kilometrojn tra multaj provincoj kaj atingis Kantonon vespere de la 31-a de januaro. La 1-an de februaro, sur la kampuso de iu speciala lernejo en Kantono, la kamionoj estis malfermitaj unu post alia, infanoj de la lernejo kaj lokanoj, kiuj speciale venis sciigite de la vivelsendo, ekscitite tuŝis la ankoraŭ frostan neĝon.\n\nWu Haochen, organizanto de la aktivaĵo, diris, ke ili planis taksi la tri malsamajn kamionojn por longdistanca vojaĝo. Poste ili pensis, ke indas doni al la ago specialan signifon. Ili kontaktis du lernejojn en Kantono, kiuj zorgas pri specialaj infanoj.\n\nPlejparto de la infanoj en la specialaj lernejoj estas aŭtismaj. Ili, naskita en tre suda parto de Ĉinio, volas propraokule vidi kaj propramane tuŝi veran neĝon, sed la lernejoj ne povas organizi ilin por iri al nordorienta Ĉinio trans kelkmiloj da kilometroj. Do, la organizantoj speciale alportis tri kamionojn da neĝo. Retumantoj komentis: \"La kamionoj alportis ne nur neĝon, sed ankaŭ amon.\"\n\nLa 1-an de februaro, la plej malalta temperaturo estis -25℃ en Harbino kaj 25℃ en Kantono. La neĝo trapasis temperaturan diferencon de 50℃, kaj la atingo de neĝo tuj fariĝis fokuso de retejoj kaj videoplatformoj.\n\nKiam la unua kamiono estis malfermita, ĉiuj infanoj, instruistoj kaj lokanoj ne povis regi sian huraon. La organizanto alportis ne nur neĝon el Harbino, sed ankaŭ multajn ilojn por ludi en la neĝo. Infanoj plenigis siteletojn per neĝo, multaj el ili, helpe de instruistoj kaj gepatroj, konstruis malgrandajn neĝulojn, kaj aliaj rigardis kaj tuŝis la samtempe alportitajn glacipecojn, kun ĝojo kaj plezuro.\n\nLa programo celas popularigi la malvarmĉenan transportsistemon al la publiko. Loĝistiko pri malvarmĉena transporto estas jam populara en Ĉinio. Profite de ŝosea reto kapabla subteni longdistancan transportadon, kaj altnivelaj kamionoj, kiuj antaŭenigas la efikan kombinon de vojoj kaj veturiloj, homoj povas facile ĝui freŝajn fruktojn, legomojn kaj aliajn manĝaĵojn.\n\n\"Kompreneble, krom transporti la ĉiutagajn necesaĵojn, ni povas transporti ankaŭ ĝojon -- jen la glacio kaj neĝo!\"\n\nRedaktoro: Xie Ruifeng\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-02/07/content_116987849.htm", "title": "Ĉina drako ornamas pekinajn stratojn por bonvenigi Printempan Feston", "published": "2024-02-07 00:00:00", "content_text": "Alproksimiĝas Printempa Festo, stratoj kaj aleoj de Pekino pleniĝas de festa etoso. Pli kaj pli da drakaj lanternoj kaj artaĵoj inspiritaj de tiu mitologia besto estas troveblaj ĉe enirejoj de ikonaj konstruaĵoj kaj butikumcentroj.\n\nRedaktis: Rafael Henrique Zerbetto\n\nFonto: Global Times\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-02/07/content_116990205.htm", "title": "Ekspozicio pri Jaro de Drako en Nacia Muzeo de Ĉinio", "published": "2024-02-07 00:00:00", "content_text": "Okaze de la Ĉina Luna Novjaro de la Drako, la Nacia Muzeo de Ĉinio elektis pli ol 200 antikvaĵojn por ekspozicio nomata \"Novjaro Gardata de Drako\". La ekspozicio celas klarigi pri drako kiel totemo kaj simbolo de la ĉina nacio surbaze de elementoj de tradiciaj festoj, historio, kulturo kaj arto, kiuj vivece prezentas la riĉajn signifojn kaj profundajn valorojn de la tradicia ĉina kulturo.\n\nRedaktis: Rafael Henrique Zerbetto\n\nFonto: Global Times\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-02/07/content_116992547.htm", "title": "Lumspektaklo por bonvenigi Printempan Feston en brazila urbo!", "published": "2024-02-07 00:00:00", "content_text": "La 3-an de februaro okazis lumspektaklo por bonvenigi la Printempan Feston en la urbo Recife, nordorienta Brazilo. La evento okazis en la parko Dona Lindu, kies nomo omaĝas la patrinon de brazila prezidento Lula.\n\nLa eventon ĉeestis Wang Ke, ĉina ĝenerala konsulo en Recife; Iza Arruda, federacia deputito; Ricardo Mello, sekretario pri kulturo de Recife; Cida Pedrosa, urba deputito de Recife, kaj reprezentantoj de pluraj sektoroj de brazila socio. Entute pli ol 4 mil homoj, inkluzive de ĉinoj kaj alilandanoj, ĉeestis la ceremonion.\n\nLumspektaklo kun elementoj de la ĉina kulturo estis projekciita sur la ekstera muro de la teatrejo de la parko Dona Lindu. La dekdu bestoj de ĉina zodiako estis projekciitaj unu post alia. La Jaro de Drako koincidas kun la 50-jariĝo de la estigo de diplomatiaj rilatoj inter Ĉinio kaj Brazilo. Dum la evento estis montrita la festemblemo de 50-jariĝo de estigo de diplomatiaj rilatoj inter ambaŭ landoj.\n\nLa emblemo estis kunkreita de artistoj el ambaŭ landoj, uzas la numeron 50 kiel ĉefan elementon kaj kombinas la kolorojn de naciaj flagoj de Ĉinio kaj Brazilo por esprimi, ke ambaŭ landoj respektas unu la alian, traktas unu la alian kiel egalulon kaj kunlaboras por kungajno ekde la estigo de diplomatiaj rilatoj.\n\nLa numeroj 5 kaj 0 miksiĝas en la emblemo por fari la simbolon de senfino (∞), por esprimi la koncepton, ke kvankam Brazilo kaj Ĉinio geografie estas tre for unu de la alia, tamen ili estas kore proksime kunligitaj kaj kundividas komunan estonteco.\n\nRedaktis: Rafael Henrique Zerbetto\n\nFonto: people.com.cn\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-02/08/content_116989342.htm", "title": "Festi novjaron kun familio: Similaĵo inter Brazilo kaj Ĉinio", "published": "2024-02-08 00:00:00", "content_text": "De mia infaneco en Brazilo ĝis mia transloĝiĝo al Ĉinio, mi ĉiujare vidis en brazila televidĵurnalo raportojn pri celebrado de la Printempa Festo en kelkaj brazilaj urboj, aparte en San-Paŭlo, kie oni celebras ĝin per granda festo en la kvartalo Liberdade, kie loĝas kaj laboras multaj familioj el aziaj landoj, inkluzive de Ĉinio. La scenoj de amaso da homoj surstrate, ruĝaj lanternoj, leondanco, artfajraĵoj kaj prezentaĵoj pri la tradicia ĉina kulturo fariĝis mia referenco pri celebrado de la Printempa Festo, kaj mi ĉiam imagis ĝian celebradon en Ĉinio kiel feston similan al tiu, sed pluroble pli granda.\n\nĈinoj bonvenigis novjaron per leondanco en Suzhou, sudorienta Ĉinio, la 31-an de decembro 2019.\n\nKiam mi unuafoje pasigis la Printempan Feston en Pekino, mi spertis, kia ĝi vere estas: superbazaroj kaj butikoj fermiĝis, nur kelkaj estis malfermitaj, tamen oni ne replenumis la stokojn kaj ne eblis aĉeti freŝajn legomojn kaj fruktojn. La stratoj antaŭe homplenaj fariĝis dezertaj. Eĉ en turismejoj estis malfacile trovi malfermitan vendejon. Tiam mi ekkomprenis, ke ĉinoj pasigas la Printempan Feston hejme kun siaj familianoj.\n\nTiuj trajtoj de la Printempa Festo koincidas kun dolĉaj rememoroj de mia infaneco: en Brazilo, familioj havas la kutimon celebri kune Kristnaskon kaj Novjaron, kaj inter tiuj du festoj estas unu semajno, ĝuste la tempo de la Printempa Festo en Ĉinio! Pro tio, por klarigi al eksterlandano el kristana lando, kia estas la Printempa Festo en Ĉinio, mi nuntempe preferas kompari ĝin kun Kristnasko.\n\nAntaŭ nelonge mi babilis pri la Printempa Festo kun ĉina fakulo pri la portugala lingvo, kiu loĝis en Portugalio kaj Brazilo dum kelkaj jaroj antaŭ ol eklabori en Ĉinio. Kiam mi komparis la familian kuniĝon de la Printempa Festo kun tiu de Kristnasko en Brazilo, ŝi tuj rememoris sian sperton pri Kristnasko en Portugalio: komerco fermiĝis kaj ŝi ne sukcesis trovi superbazaron malfermitan, nek restoracion por vespermanĝi, ĉar homoj estis hejme kun siaj familianoj. Ŝi vagadis sur la senhomaj stratoj en serĉado de loko, kie eblus aĉeti ion por manĝi kaj fine trovis restoracion malfermitan. Ĝi estis ĉina restoracio.\n\nOkaze de jarfinaj festoj en Brazilo, miaj patrino kaj avino estis ĉiam okupataj pri kuirado de specialaj pladoj por noktomanĝo, kaj ili foje petis al mi iri al superbazaro por aĉeti ingrediencon, kiun ili forgesis aĉeti pli frue. Mi devis rapidi, ĉar matene de antaŭkristnasko superbazaro funkciis nur matene.\n\nMia unua vizito al Templa Foiro (Miaohui) en Pekino dum la Printempa Festo 2018. Post la ĉina novjaro, ĉinoj ŝatas promeni en tiaj foiroj.\n\nSur la tablo de mia familio dum tiuj festoj ĉiam estis abundo da freŝaj kaj sekigitaj fruktoj kaj nuksoj. En Ĉinio, en pluraj okazoj, kiam mi renkontis ĉinajn amikojn, ni kune manĝis fruktojn kaj nuksojn. Ĉu koincido?\n\nAlia interesa similaĵo estas tio, ke unu el la specialaj pladoj de jarfinaj festoj en Brazilo estas pilafo, simila al tiu de Xinjiang-a kuirarto, sed kun kelkaj malsamaj ingrediencoj. Mi tre ŝatas ĉinan pilafon kaj ĝia gusto daŭre donas al mi nostalgian senton pri jarfinaj festoj de tiu epoko.\n\nAlia similaĵo inter celebrado de novjaro en Brazilo kaj Ĉinio estas la superstiĉoj pri novjaro: uzi vestaĵon (kaj eĉ subveston) de iu specifa koloro por allogi pacon, amon aŭ monon, elekti bonaŭgurajn viandojn por manĝi (tio dependas de la trajtoj de la besto, ekzemple, mia familio havis la kutimon manĝi porkaĵon, ĉar porko antaŭenmovas la kapon en serĉado de manĝaĵo, kaj evitis kokaĵon, ĉar koko gratas la grundon malantaŭen), fari kelkajn ritojn por allogi bonŝancon kaj amuziĝi per artfajraĵoj.\n\nCetere artfajraĵo estas antikva ligo inter Brazilo kaj Ĉinio: antaŭ jarcentoj, brazilanoj alkutimiĝis amuziĝi per artfajraĵoj importitaj el Ĉinio. Poste, multaj el la unuaj ĉinaj enmigrantoj en Brazilo sin dediĉis al fabrikado de artfajraĵoj en Brazilo. La brazila kutimo eksplodigi artfajraĵojn dum festaj okazoj ŝajnas rekte heredita de Ĉinio.\n\nMia domo estis ĉiam plena de familianoj el aliaj urboj okaze de tiuj festoj, do estis gajaj revidoj, babiladoj kaj celebradoj. Dum mia infaneco, pasigi tiujn datojn kun familio estis nepra afero, sed poste tiu tradicio fariĝis pli fleksebla: Kristnaskon oni daŭre preferas resti kun familianoj, sed nuntempe pli kaj pli da homoj elektas vojaĝi aŭ renkonti amikojn dum novjaro.\n\nNekutima Printempa Festo en 2021: pro la pandemio, multaj homoj restis en Pekino kaj stratoj fariĝis homplenaj.\n\nTempo pasis. La maljuna generacio iom post iom mortis, kaj samtempe junuloj kreskis, transloĝiĝis al foraj urboj, geedziĝis, sekvis aliajn vojojn. Iom post iom malkreskis la nombro da gastoj en mia hejmo kaj tiuj mirindaj familiaj kuniĝoj restis nur en memoro. Kiam mi estis universitata studento, en tiuj festoj kutime estis nur ni kvar: mi, miaj gepatroj kaj mia avino. Poste mia avino mortis kaj restis nur miaj gepatroj kaj mi. Nun eĉ ili ne plu restas, kaj nia malnova domo fariĝis hejmo de alia familio.\n\nNuntempa vivostilo, pli kaj pli individuisma, iom post iom malaperigas tradiciojn de festotagoj: en mia devenurbo, komerco daŭre fermiĝas dum festotagoj, sed en grandaj brazilaj urboj la grandaj superbazaroj kaj butikumcentroj funkcias eĉ en tiuj okazoj. Pli kaj pli da homoj elektas vojaĝi aŭ festi kun amikoj antataŭ familio, kaj familiajn bankedojn partoprenas malpli da homoj.\n\nEn Ĉinio, tamen, la tradicio de familia renkontiĝo dum la Printempa Festo persistas: ĝi estas la plej granda portempa amasmigrado de homoj en la mondo kaj ĝia bona etoso tuŝas ĉiujn korojn. Feliĉan Printempan Feston!\n\nVerkis: Rafael Henrique Zerbetto\n\nEl Popola Chinio", "author": "Rafael Henrique Zerbetto", "categories": ["Socia Vivo"], "audio_links": null}
{"url": "http://esperanto.china.org.cn/2024-02/08/content_116992229.htm", "title": "Vagonaro kun la temo de Centra Akso en la pekina metroo", "published": "2024-02-08 00:00:00", "content_text": "La 4-an de februaro vagonaro kun la temo centra akso de Pekino estis oficiale inaŭgurita en la linio 8 de pekina metroo, kiu iras laŭ la centra akso. La dekoracio de la trajno kaj ankaŭ la desegnoj sur la pordoj ĉe la kajoj prezentas elementojn de la centra akso de Pekino, kiuj kune fariĝis moviĝanta arta ekspozicio. Pasaĝeroj povas sperti la kulturon, la ĉarmon kaj la historian signifon de la centra akso dum veturo.\n\nLa vagonaro kun temo de centra akso laŭplane funkcios ĝis la 4-a de aŭgusto 2024. Krom prezenti kunaranĝon de la 15 ŝlosilaj elementoj de la arkitekturo de la centra akso de Pekino, la vagonaro ankaŭ provizas al homoj ciferecan sperton.\n\nPasaĝeroj povas skani dudimensian kodon por malfermi la apon \"Centra akso sur nubo\" por koni la kulturajn heredaĵojn laŭlonge de la centra akso de Pekino.\n\nRedaktis: Rafael Henrique Zerbetto\n\nFonto: BeijingService\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-02/09/content_116967485.htm", "title": "Kial printempa versparo nepre estas \"paro\"?", "published": "2024-02-09 00:00:00", "content_text": "Antaŭ ĉiu Printempa Festo, Ĉina Novjaro, ĉinoj faras versparojn kaj gluas ilin ĉe la pordoj. La frazoj skribitaj sur la ruĝaj versparoj entenas bondezirojn. Tiaj ruĝaj versparoj, speciale faritaj por la festo, signifas la alvenon de ĝi, la plej grava festo por ĉinoj. Fakte, versparo, por la Printempa Festo aŭ ne, estas aparta literatura formo de Ĉinio. Per la versparoj, ĉinoj esprimas bondezirojn, dezirojn kaj esperojn pri la nova jaro. Printempfesta versparo aperis antaŭ mil jaroj, ĝis nun plej frua porfesta versparo (farita en la jaro 723) troviĝas en dunhuang-aj manuskriptoj. Do, kial la versparo nepre devas esti \"paro\"?\n\nOni povas diri, ke la ĉefa kaj plej elstara trajto de la ĉina lingvo estas \"unu ideogramo po vorto\", ĉiu ideogramo (aǔ signo) prezentas kaj silabon kaj signifon -- kompreneble ekzistas ideogramoj kun pli ol unu silabo, kaj tio reprezentas pli ol unu signifon. Laǔ la lingvistika teorio de Okcidento, la plej granda diferenco inter morfemo (vortero) kaj vorto estas, ĉu ili povas esti uzataj sendepende. Tamen, en la ĉina, ne ekzistas perfekta ĉina \"vorto\" koresponde al la koncepto de \"vorto\" en la hindeŭropa lingvaro; eble la \"ideogramo\", kiel la ĉina skribo, povas aplikiĝi al tio. En la ĉina, \"ideogramo\" estas ne nur silab-unuo, sed ankaŭ signifoportanta unuo, nome, morfemo. Por ĉinaj vortoj, ĝiaj morfemoj estas ordinare unusilabaj (plejparte, fremdaj vortoj havas pli ol unu silabon), morfemoj povas esti kombinitaj por formi vorton, kaj multaj ĉinaj morfemoj mem rolas kiel vortoj. Kompare kun la hindeŭropaj lingvoj kun fleksioj, la vortoj en la ĉina lingvo havas nur unu formon, ĉe ili ne ekzistas fleksioj kiel pluralo, kazoj kaj tempoj.\n\nVersparoj estas frazoj antitezaj kun harmoniaj tonoj kaj egalaj nombroj de vortoj, la frazaj strukturoj devas esti samaj, kaj la enhavoj rilataj. La egalaj vortnombroj ne signifas la egalecon de \"vortoj\" en okcidenteŭropaj lingvoj. Esence estas egalaj silaboj. Ĉar en la ĉina lingvo unu silabo respondas al unu ideogramo/vorto -- ĉi tie ni devas mencii la tonojn de la ĉina lingvo, ĉar tonoj povas helpi iun distingi signifojn de ideogramoj/vortoj -- ĉinaj vortoj havas silab-sendependecon kun difinitaj silab-longeco kaj tono, inter du morfemoj (ideogramoj) povas esti antitezaj rilatoj nombregalaj kaj ton-harmoniaj. La evoluo de paperfarado kaj kaligrafio igis versparojn sendependa ĝenro de literaturo. Ĉinaj ideogramoj kvadrataj estas kaj legeblaj kaj vid-rekoneblaj. Ili povas formi simetrion kiel \"paro\", versparoj mem havas la ecojn de ornama arto.\n\nĜis nun, aperis diversaj versparoj, gigantaj, etaj, glueblaj, magnet-fikseblaj... kaj eĉ fremdlingvaj. Jes, tiuj, kiuj regas samtempe la ĉinan kaj fremdan lingvon, forlasis la limigojn de silabo, tono kaj tiel plu, celas nur la \"parecon\" utiligante la \"vortojn\" mem. Tio aperigis multajn interesajn \"versparojn\".\n\nRedaktoro: Xie Ruifeng\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-02/09/content_116992534.htm", "title": "Ĝjaŭzio por Printempa Festo de Ĉinio", "published": "2024-02-09 00:00:00", "content_text": "Homoj en norda Ĉinio havas la tradicion manĝi ĝjaŭziojn en la vespermanĝo antaŭ la Printempa Festo.\n\nEn la ĉina lingvo, la prononco de ĝjaŭzio venis de la vorto \"jiaozi\", kio signifas la momenton kiam la nova jaro renkontas la malnovan. Do la manĝaĵo ĝjaŭzio portas la signifon de alterniĝo de malnova kaj nova, kaj la prononcoj de \"ĝjaŭzi\" kaj \"jiaozi\" estas tre similaj.\n\nSamtempe, ĝjaŭzi-oj ankaŭ transdonas belan signifon de harmonio, feliĉo kaj familia kunesto. Dum farado de ĝjaŭzi-oj, oni ofte metas moneron en la farĉon. Se iu dum manĝado trafos la moneron, li aŭ ŝi havos bonŝancon en la nova jaro.\n\nAŭskultante la krakon de petardoj, oni ĝuas pladojn da ĝjaŭzioj por esprimi bondezirojn pri pli bona vivo en la venonta jaro.\n\nRedaktoro: Jiang Yihan\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-02/10/content_116967932.htm", "title": "Ĉu vi scias la diferencojn inter ĉina kaj okcidenta \"drakoj\"?", "published": "2024-02-10 00:00:00", "content_text": "Drako, kiel tradicia totemo de Ĉinio, ĉiam ricevis grandan respekton kaj adoron de ĉinoj. En la tradicia kulturo, drako estas simbolo de bonŝanco, forto, kaj sukceso. Pro tio, en multaj lokoj en Ĉinio okazas kultojpor esprimi respekton kaj dankemon al drako. En Okcidento, oni havas malsaman komprenon pri drako.\n\nDrako en okuloj de ĉinoj\n\nEn antikvaj legendoj, drako estis dia besto kapabla regi la veteron kaj ankaŭ gardisto de riĉaj agrikulturaj rikoltoj. Krom tio, drako troviĝas ankaŭ en arto, literaturo kaj la ĉiutaga vivo de ĉinoj. En konstruaĵoj, pentraĵoj, skulptaĵoj kaj aliaj kampoj, oni ofte uzas la bildon de drako por ornamo kaj beligo, simbolante bonŝancon, riĉecon kaj prosperon. En literaturo kaj popolaj rakontoj, drako ofte estas ĉefa figuro kun diversaj mirindaj kapabloj.\n\nEn la ĉiutaga vivo, drakaj elementoj estas ĉie troveblaj. Drakboata remkonkurso estas tradicia sport-evento en Ĉinio. Homoj havas la eventon ĉiujare dum la Duobla-Kvina Festo, por memorigi la antikvan poeton Qu Yuan kaj preĝas al drako por paco kaj riĉa rikolto. Krome, drak-danco estas grava prezento de kulturo. Dancistoj en drakaj kostumoj imitas movojn de drako por peti bonŝancon kaj feliĉon. La aktivaĵoj estas gravaj komponentoj de la tradicia kulturo de Ĉinio.\n\nKompreneble, klarigoj kaj komprenoj pri drako ne restas senŝanĝaj. En malsamaj periodoj kaj kulturoj, homoj ŝanĝis la bildojn kaj signifojn de drako. Malgraŭ la ŝanĝiĝoj, la simboloj de drako pri bonŝanco, forto kaj sukceso daŭras kaj tio fariĝis spirita subteno de la ĉina nacio.\n\nHodiaŭ ni vivas en la epoko de alta scienc-teknologio, tamen niaj respekto kaj adoro al drako ne malkreskis, ĉar drako estas ne nur heredaĵo de tradicia kultura simbolo, sed ankaŭ tenas la nacian spiriton, kulturan enhavon kaj valoron.\n\nĈina drako en okuloj de okcidentanoj\n\nLa figuro kaj signifo de ĉina drako en la okuloj de okcidentanoj evoluas laŭ tempopaso kaj kulturaj interŝanĝoj. Tiu procezo ne nur reflektas la okcidentan scivolemon, komprenon kaj rekonon al la ĉina kulturo, sed ankaŭ montras diferencojn kaj kunfandiĝon de la orienta kaj okcidenta kulturoj.\n\nKomence okcidentanoj akiris simplajn komprenojn pri ĉina drako laŭ la priskriboj de misiistoj, esploristoj kaj komercistoj al Ĉinio. Tiuj priskriboj emfazis la eksteran aspekton kaj misterajn ecojn de drako, ekzemple ĝi kapablas voki venton kaj pluvon, kaj ĝi estas kaprica. Okcidentanoj kutime rigardis drakon kiel malbonan estaĵon, kaj la trajtoj de la ĉina drako ŝajnis ekzotikaj kaj kuriozaj. En la okcidentaj mitoj kaj literaturo, drako estas malica estaĵo, kiu estas venkita de heroo, dum la ĉina drako montras tute malsaman kulturan simbolon kaj spiritan enhavon.\n\nPro profundiĝo de interŝanĝoj inter la ĉina kaj okcidenta kulturoj, precipe pro disvastiĝo de ĉinaj artaĵoj, literaturaj verkoj kaj historiaj dokumentoj, okcidentanoj iom post iom komprenas la kulturon kaj simbolan signifon de la ĉina drako. Ili ekkomprenas, ke la ĉina drako estas ne nur mistera mita estaĵo, sed ankaŭ elmontriĝo de la ĉinaj kulturo, filozofio kaj religiaj konceptoj. La ĉina drako simbolas saĝecon, forton kaj bonkorecon kaj estas intime ligita al harmonia kunekzisto kaj respekto al naturaj fortoj.\n\nEn la moderna tempo, kun disvolviĝo de tutmondiĝo kaj kultura diverseco, kompreno de okcidentanoj pri la ĉina drako fariĝis pli kompleksa kaj multfaceta. La ĉina drako ne nur estas rigardata kiel ĉarma kultura simbolo, sed ankaŭ reprezentas la ĉinan kulturon kaj nacian spiriton. Ekzemple, la ĉina drako en okcidentaj filmoj, animacioj kaj artaj verkoj ofte kombinas tradiciajn elementojn kaj modernan estetikon kaj kreas novan kulturan esprim-manieron.\n\nLa bildo de la ĉina drako en la okcidentanoj spegulas la diferencojn kaj kunfluiĝon inter la orienta kaj okcidenta kulturoj. En la okcidenta kulturo, la bildo de la drako ofte estas ligitaj al potenco, detruo kaj konfronto, dum en la ĉina kulturo, la drako estas pli ofte asociita kun saĝo, harmonio kaj bonŝanco. Tiu diferenco ne nur reflektas la malsamajn mondkonceptojn kaj valorojn sub diversaj kulturaj fonoj, sed ankaŭ montras la diversecon kaj riĉecon de kulturoj en interŝanĝo kaj kunfandiĝo.\n\nLa ĉina drako en la okcidentanoj estas kultura simbolo kun komplekseco, kiu kunigas elementojn de mitologio, historio, filozofio kaj arto. Kun la tempo, tiu bildo konstante riĉiĝas kaj evoluas, fariĝante grava ponto por kultura interŝanĝo kaj reciproka kompreno inter oriento kaj okcidento. Por okcidentanoj, la ĉina drako ne nur reprezentas scivolemon kaj imagon pri antikva orienta civilizacio, sed ankaŭ profunda kompreno pri antikva kulturo. Kun pli profunda kompreno de la ĉina kulturo, la okcidenta kompreno kaj takso de la ĉina drako ankaŭ konstante evoluas kaj ŝanĝiĝas.\n\nRedaktoro: Jiang Limin\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-02/11/content_116972100.htm", "title": "Daoxiangcun, memoro de pekinanoj pri Printempa Festo pasigita en infaneco", "published": "2024-02-11 00:00:00", "content_text": "Por mi, pekinano naskita fine de 70-aj jaroj de la 20-a jarcento, la plej profunda memoro pri la Printempa Festo estas la pezaj skatoloj da kukoj produktitaj de Daoxiangcun (signifante riz-aroman vilaĝon), marko de kukoj en Pekino. Plejparto de la kukoj en la skatolo estas dolĉaj, kaj ili ankaŭ dolĉigis mian infanecon.\n\nLa marko Daoxiangcun estis tre ofte videbla en sudorienta Ĉinio antaŭ cento da jaroj, kaj estis plejparte uzita por manĝbutikoj. En la jaro 1895, komercisto nomita Guo Yusheng, el Nankino, malfermis butikon en Pekino sub la marko Daoxiangcun. Pekinanoj delonge ŝatas dolĉajn kukojn. Daoxiangcun alprenis la teknikon pri kuk-farado de Suzhou, tiama plej prospera urbo, kaj ĝiaj produktoj estas pli molaj kaj delikataj ol tiuj vendataj en pekina merkato, do la kukoj estis tre popularaj. Kiam s-ro Lusin loĝis en Pekino, li ofte aĉetis tiujn kukojn kaj notis tion en sian taglibron. Antaŭ fondiĝo de la Ĉina Popola Respubliko, Daoxiangcun, samkiel aliaj naciaj markoj, spertis malfacilojn, detruojn kaj eĉ bankroton, la vendejo fermiĝis en 1925. En 1983, Daoxiangcun estis remalfermita kaj rekomencis produkti, esplori kaj evoluigi tradiciajn manĝaĵojn.\n\nEn la 1980-aj jaroj, provizoj ankoraŭ estis malabundaj en Pekino. La kukoj de Daoxiangcun, kiuj kombinis la gustojn de norda kaj suda partoj de la lando, refariĝis unu el la plej popularaj markoj de kuko en Pekino. Tiutempe la kukoj estis multe kostaj. Nur en ferioj oni povis manĝi kukon kaj aliajn frandaĵojn. Estas ankaŭ tradiciaj kukoj, kiujn oni kutime metis sur la ofertablo en malnova Pekino kaj nuntempe certe malamas pro troa dolĉeco kaj oleeco; ili povis kontentigi la instinktan deziron de homoj al riĉa nutraĵo. En la 1990-aj jaroj Daoxiangcun ankaŭ ellaboris kaj novigis pli okcident-stilajn kukojn. Kvankam iuj el ili enhavas ingrediencojn kiel falsajn kaka-buteron kaj margarinon, kiuj estas konsiderataj nesanaj nun, tamen antaŭ kelkaj jardekoj, tiuj kukoj perfekte kontentigis la publikon.\n\nĈe ĉiu festo Daoxiangcun havas laŭsezonajn kukojn, sed la plej kosta kaj memorinda estas la kukskatolo por la Printempa Festo. La skatolo estas farita el papero, kun peco da ruĝa papero ekstere kaj ligita per ŝnuro por ke oni facile levu ĝin. La ŝnuro mem estas papera, sed malfacile rompebla. La vendistoj de Daoxiangcun estas kapablaj. Ili lertas ne nur pri pakado, sed ankaŭ pri elekto de koloroj, por ke homoj vidu brilan riĉecon post malfermo de la skatolo.\n\nJen kial en mia memoro pri la Printempa Festo ĉiam estas peza skatolo da kukoj kaj dolĉa gusto.\n\nRedaktoro: Xie Ruifeng\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-02/12/content_116979578.htm", "title": "Drako aŭ Loong -o?", "published": "2024-02-12 00:00:00", "content_text": "Venas la Jaro de Drako, kaj en la sociaj retejoj la diskutado inter ĉinoj pri la traduko de ĉina mitobesto drako fariĝis varma. Multaj retumantoj diris, ke la angla traduko \"\n\ndragon\n\n\" havas ege negativan signifon en la okcidenta kulturo, cetere la aspekto de orienta drako estas tute alia, kompare kun tiu de okcidenta drako. Ekzemple, en Esperanto, en PIV la klarigo de la vorto \"drako\" estas: Fabela besto, kiun antikvuloj imagis kun flugiloj, ungegoj kaj serpenta vosto. Sed en la ĉina kulturo, tiu mitologia besto havas cervajn kornojn, plejparto de ili estas senflugilaj, ili flugas per sia propra dieca forto. Kaj en la koncepto de ĉinoj, ĉina drako ĉiam portas la taskon regi la veteron per pluvo, vento, neĝo kaj nubaro, ili rekte rilatas al agrikultura rikolto, do ĉina drako finfine fariĝis simbolo de imperiestro de feŭda antikva Ĉinio. Fakte, en antikva Ĉinio, multaj negativaj ecoj portataj de okcidenta drako, apartenas al tigro, kiu ŝatas manĝi homon kaj estas minacema kaj fortega, samtempe ankaŭ venkebla.\n\nJada skulptaĵo de ĉina drako elterigita el la ruino de Hongshan-kulturo en la urbo Chifeng de la Interna Mongolio de Ĉinio. Hongshan-kulturo disvolviĝis antaŭ 5 000 jaroj.\n\nOra skulptaĵo de ĉina drako farita en la dinastio Qing (1616-1911)\n\nDo kial la ĉina drako, portante feliĉon, bonaŭguron kaj aliajn bonajn kaj pozitivajn elementojn, ekhavis la saman nomon de okcidenta \"\n\ndragon\n\n\"? Antaŭ miloj da jaroj, kiam budhismo disvastiĝis en Ĉinio, bonzoj utiligis la vorton 龙 (long), kiel traduko de nago, diabla serpentego en budhismaj sutroj. De tiam, ĉina drako en la impreso de popolo estis riĉega. Sed, ĉina drako restas tute malsama kompare kun sia okcidenta kolego.\n\nAlia deveno spureblas de la tempo de Marko Polo, sed kredinda registro videblas en la vojaĝnotoj de Odoric de Friuli, franciskano, kiu venis al Ĉinio en 1322. En la paĝoj 194 kaj 195 de la franca eldono de \"\n\nLes Voyages en Asie\n\n\" (\n\nVojaĝoj en Azio\n\n), de li verkita kaj eldonita en 1891, troviĝas: \"\n\nEn Chine, il existe une légende qui dit queles esturgeons remontent tous les ans le fleuve jaune à la troisième lune etque ceux qui réussissent à franchir les rapides de Loung Men, sont transformés en dragons (Loung).\n\n\" (En Ĉinio, ekzistas legendo, kiu diras, ke karpoj iras supren laŭ la Flava Rivero ĉiujare ĉe la tria lunpleno kaj ke tiuj, kiuj sukcesos trapasi torenton sub Loung Men, transformiĝos en drakojn.) \"\n\nLoung\n\n\" estas la prononco de la vorto por ĉina drako (龙). Bedaŭrinde, tradukistoj tiutempe kaj poste ne sekvis tian transliterumon, sed preferis liberan tradukon kiel \"\n\ndragon\n\n\". Kiam la italo Nicholas Longobardi, posteulo de la fama misiisto Matteo Ricci, kompilis kaj ĉinigis rakontojn el la\n\nBiblio\n\nĉirkaŭ 1602, li tradukis la vorton \"\n\ndracō\n\n\" kiel \"venena drako\", konfirmante la rilatojn inter ĉina \"drako\" kaj \"\n\ndragon\n\n\". Ĉirkaŭ 1815, brita misiisto Robert Morrison ĉinigis la tutan\n\nBiblion\n\n. La ĉina vorto por ĉina drako estis tradukita en la latinan kiel \"\n\ndracō\n\n\" laŭ la traduko de Nicholas Longobardi, kaj poste tradukita en la anglan kiel \"\n\ndragon\n\n\". Pro la granda influo de Morrison, populariĝis ĉi tiu traduko: estiĝis konfuzo inter ĉina drako kaj okcidenta drako.\n\nEn 1814, la brita misiisto Joshua Marshman publikigis la libron \"\n\nElements of Chinese Grammar\n\n\" (\n\nElementoj de Ĉinlingva Gramatiko\n\n), en kiu ĉina drako estis laŭprononce tradukita kiel \"\n\nloong\n\n\". En vojaĝtaglibro de iu brita diplomato en Ĉinio publikigita en 1817, troviĝas \"\n\nthe Loong-wang-Miao, or temple of the Dragon King\n\n\" (la Loong-wang-Miao, aŭ templo de la draka reĝo), ekzistas samtempe \"\n\nLoong\n\n\" kaj \"\n\nDragon\n\n\". De tiam la transliterumo de \"\n\nloong\n\n\" daŭris ĝis hodiaŭ.\n\nJen, por eksterlandaj fakuloj kaj misiistoj, \"\n\nloung\n\n\" aŭ \"\n\nloong\n\n\" funkcias kiel unu el la elektoj de traduko de ĉina drako ekde almenaŭ la 13-a jarcento. En la komenco de la 19-a jarcento oni ekuzis \"\n\nloong\n\n\" por fonetikigi, transliterumi kaj traduki la vorton. Tia transliterumo de \"龙\" ne estas tradukmetodo elpensita de nunaj ĉinoj.\n\nAntaŭ longe iuj kleruloj jam konsciis pri la diferencoj inter ĉina drako kaj tiu okcidenta. Ekzemple, en 1882 J.E. Walker, usona pastro laborinta en Ĉinio, publikigis artikolon \"\n\nPagoda, Loong and Foong-Shooy\n\n\" (\n\nPagodo, Loong-o kaj Fengŝuo\n\n). Li diris: \"\n\nThe loong or dragon, as it is commonly translated, is to the Chinese nation all that the eagle is to us, and a great deal more. It is a mysterious, fabulous creature in many respects like the dragon of western fables, but far surpassing it. Not only supernatural, but almost divine qualities are attributed to it.\n\n\" (La\n\nloong\n\n-o aŭ drako, kiel ĝi estas ofte tradukita, estas por la ĉina nacio ĉio, kion la aglo estas por ni, kaj multe pli. Ĝi estas mistera kaj fabela estaĵo kun multaj trajtoj similaj al tiuj de la drako de okcidentaj fabloj, sed multe superanta ĝin. Oni atribuas al ĝi ne nur supernaturajn fortojn, sed ankaŭ preskaŭ diajn povojn.) La 12-an de februaro 1931, pastoro William Edward Soothill, profesoro pri ĉina lingvo en Oxford-Universitato, faris raporton ĉe la organizo Royal Asiatic Society (Reĝa Azia Societo) en Britio. Li diris: \"\n\n... Again, in China, it is always beneficent, while the dragon of the west, for the most part, has been considered as maleficent, injuring the people, stealing princesses, and calling forth the heroism of, say, St. George, for its destruction.\n\n\" (... Denove, en Ĉinio ĝi ĉiam estas bonfara, dume la drako de la okcidento, plejparte, estas konsiderata kiel malbonfara, kiu vundas la homojn, ŝtelas princinojn kaj vokas la heroecon de, ekzemple, Sankta Georgo, por ĝia detruo.)\n\nDo, kiu traduko estas preferinda por la ĉina \"龙\"? Drako aŭ\n\nloong\n\n-o?\n\nRedaktoro: Xie Ruifeng\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-02/13/content_116979605.htm", "title": "Sekvu min al la foiro en Pekino dum la Printempa Festo!", "published": "2024-02-13 00:00:00", "content_text": "Alproksimiĝas la Printempa Festo de la Jaro de Drako, kaj ĉinoj komencis pretigi varojn por festi la novjaron. Kvankam multaj homoj preferas aĉeti rete, tamen bazaroj kaj foiroj ankoraǔ estas lokoj, kie oni trovas la festan etoson. Hodiaǔ ni kune vizitu unu el la plej grandaj foiroj en Pekino dum la Printempa Festo -- foiro en la Pekina Laborista Stadiono.\n\nUnu el la plej grandaj plezuroj en foiro estas gustumi frandaĵojn.\n\nLa dua plej granda allogaĵo estas aĉetumado. En la foiro, aĉeteblas diversaj varoj, inkluzive de vestaĵoj, manĝaĵoj kaj ĉiutagaj bezonaĵoj. Tie troviĝas budoj por sojsaŭco, dekoraciaĵoj kaj mahagonaj mebloj. Videblas tie ankaŭ varoj tradiciaj kaj modernaj el Ĉinio kaj aliaj landoj.\n\nPor infanoj, ĝenerale foiro antaǔ la Printempa Festo estas tempo, kiam iliaj deziroj estas pli facile kontentigitaj. Komercistoj estas tre okupataj en tiuj tagoj, tamen estas bona ŝanco por ili multe enspezi.\n\nĈu tia foiro plaĉas al vi?\n\nRedaktoro: Gao Shuyuan\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-02/14/content_116980374.htm", "title": "Kiel diverslokaj ĉinoj pasigas Printempan Feston?", "published": "2024-02-14 00:00:00", "content_text": "La Printempa Festo estas antikva kaj tradicia, kaj ĝi ankaŭ estas la plej granda kaj movoplena festo de Ĉinio. Kun tempopaso, diversaj lokoj kaj etnoj de Ĉinio disvolvas siajn proprajn trajtojn kaj folklorajn kulturojn por la festo. Ni kune legu!\n\nJilin\n\nNovaj vestoj estas nepraj por ĉiuj familianoj en Jilin. Unu tagon antaŭ la Printempa Festo ĉiuj familianoj donas oferon al siaj prauloj.\n\nLiaoning\n\nLiaoning-anoj tenas longvivajn lampojn ĉe la sojlo de la Printempa Festo, kaj la lampoj estas brilaj ĝis la sekva tago. Ruĝaj lanternoj estas pendigitaj en ĉiuj domoj de la lasta tago de la 12a monato ĝis la 15a de la unua monato laŭ la tradicia ĉina lunkalendaro.\n\nNingxia\n\nHomoj en Xihaigu okazigas la tradician prezenton Shehuo. Aktoroj ludas tamburojn, kaj lokanoj ĝoje diskonigas la anoncon: Shehuo komenciĝos!\n\nGansu\n\nEn Gansu, artistoj kun kolora vizaĝoŝmiro kantas kaj dancas. Se bonŝance, oni spektas artistojn irantajn per stilzoj aŭ ludantajn drak-lanternon.\n\nPekino\n\nViziti templan foiron estas la tradicio de pekinanoj dum la Printempa Festo.\n\nShanxi\n\nEn la nokto antaŭ la Printempa Festo, ĉe ĉiuj domoj troviĝas karbo en la formo de turo por preĝi bonŝancon.\n\nInterna Monglio\n\nEn la nokto antaŭ la Printempa Festo, oni dancas kaj ludas laŭ la melodio de ĉevalkapa violono ĝis la sekva mateno.\n\nHubei\n\nEn vilaĝoj de Hubei, tempo de bankedo por la Printempa Festo varias laŭ la familiaj nomoj. Ekzemple, la familio Wang komencas sian bankedon je la kvina horo frumatene, la familio Gao havas bankedon je la 12a tagmeze, kaj la familio Yu je la 18a horo...\n\nHunan\n\nHomoj en Hunan manĝas kokon, viandon kaj fiŝon ĉe la sojlo de la Printempa Festo.\n\nHenan\n\nEn la unua tago de la Ĉina Novjaro, homoj en Henan frumatene ellitiĝas, surhavas novajn vestojn, eksplodigas petardon kaj donas oferon al portretoj de prauloj.\n\nRedaktoro: Liu Zijia\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-02/15/content_116989505.htm", "title": "Diverslokaj ĉinoj tiel pasigas Printempan Feston!", "published": "2024-02-15 00:00:00", "content_text": "La Printempa Festo estas antikva kaj tradicia, kaj ĝi ankaŭ estas la plej granda kaj movoplena festo de Ĉinio. Kun tempopaso, diversaj lokoj kaj etnoj de Ĉinio disvolvas siajn proprajn trajtojn kaj folklorajn kulturojn por la festo. Ni kune legu!\n\nAnhui\n\nAnoj en norda Anhui-provinco manĝas jiaozi-ojn, kaj tiuj en meza kaj suda Anhui-provinco eksplodigas petardon, algluas versparon kaj donas oferon al prauloj.\n\nSichuan\n\nRiĉaj gubernioj kaj urbetoj ludas lantern-dancojn en la komencaj du monatoj laŭ la tradicia ĉina lunkalendaro.\n\nYunnan\n\nKunming-anoj kolektas la pladojn lastitajn en la lasta tago de la malnova jaro kaj manĝas ilin ĉiutage de la unua tago ĝis la 15a tago de la nova jaro laŭ la tradicia ĉina lunkalendaro, kun la signifo longeco.\n\nGuizhou\n\nMultaj etno vivas en Guizhou, do homoj tie havas diversajn manierojn por celebri la Printempan Feston.\n\nChongqing\n\nHomoj en Chongqing manĝas tangyuan-ojn (farĉitaj pastobuletoj faritaj el faruno de glueca rizo servataj en supo) en bankedo antaŭ la tago de la Printempa Festo, kiuj simbolas reunuiĝon.\n\nHongkongo\n\nEn Hongkongo homoj kutime bankedas en siaj domoj, kaj post tio ili preferas viziti flormerkaton.\n\nMakao\n\nMakaanoj celebras la ĉinan novjaron ekde la 28a de la lasta monato laŭ la tradicia ĉina lunkalendaro.\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-02/16/content_116989570.htm", "title": "Kuko el gluecriza faruno por Printempa Festo en Weifang", "published": "2024-02-16 00:00:00", "content_text": "En mia hejmloko Weifang, Shandong-provinco, unu el la necesaj pladoj por la Printempa Festo estas \"niangao\", flava aǔ blanka montet-forma kuko farita el gluecriza faruno kun ruĝaj jujuboj.\n\nMatene de la novjaro, oni kutimas ellitiĝi tre frue, pro kredo, ke ju pli frue vi ellitiĝas, des pli frue vi akiras bonŝancon. Pro tio, dum mia infaneco mi ĉiam estis vekita de mia patrino antaǔ sunleviĝo. Malferminte miajn okulojn kaj vestinte miajn novajn vestojn, mia patrino tuj donis al mi \"niangao\"-on, esperante, ke ĉio iros pli bone ol en la pasinta jaro. Ĉar en la ĉina lingvo la nomo de la kuko \"niangao\" -- glueca (nian) kuko (gao), sonas simile al la ĉinaj vortoj \"jaro\" kaj \"alta, bona\".\n\nMatene de la novjaro, la kuko estas kutime vaporkuirita, tamen mi kaj mia pli juna frato preferas la frititan. Oni povas ĝin tranĉi kaj friti ĝiajn pecojn ambaǔflanke ĝis kiam ĝia surfaco fariĝis krispa. Sekve oni povas aldoni iom da sukero kaj ĝui ĝin. Kiam ni kunhavas ĝin, la nura ideo en la kapo estas: Feliĉo estas tiom simpla!\n\nRedaktoro: Gao Shuyuan\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-02/17/content_116967505.htm", "title": "Ĉina Nacia Arĥivo pri Publikaĵoj kaj Kulturo", "published": "2024-02-17 00:00:00", "content_text": "Ĉina Nacia Arĥivo pri Publikaĵoj kaj Kulturo, ankaŭ konata kiel Ĉina Nacia Informejo pri Publikaĵoj kaj Kulturo, estas la nura nacinivela institucio pri servoj kaj informado pri publikaĵoj kun kompleta aro da servoj kovrante publikaĵojn kaj administradon de eldonejoj. Ĝia datenbazo listigas pli ol 500 milionojn da publikaĵoj, el kiuj 24 milionoj estas disponeblaj por uzo de registaro, eldonejoj, esploristoj kaj ĝenerala publiko.\n\nAfiŝoj de la 1950-aj jaroj\n\nSkribaĵoj sur bambuo\n\nEsperanta kaj germana eldonoj de libro de Mao Zedong, eldonitaj fine de la 1960-aj jaroj\n\nEksponaĵoj en Wenhan-salono de la arĥivejo\n\nRaportis kaj fotis: Rafael Henrique Zerbetto\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-02/18/content_116979819.htm", "title": "De vaporlokomotivo al grandrapida trajno", "published": "2024-02-18 00:00:00", "content_text": "En 1952, fabriko en la urbo Qingdao, orienta Ĉinio, elproduktis la unuan Jiefang-vaporlokomotivon por la ĵus fondita Ĉina Popola Respubliko. Ekde tiam, Ĉinio ne plu senkapablis fari siajn proprajn lokomotivojn. Poste, aliaj specoj de vaporlokomotivoj estis ellaboritaj kaj metitaj en uzo. La 9-an de septembro 1958 en Changxindian-a Lokomotiva Fabriko de Pekino naskiĝis la unua intern-brula elektra lokomotivo de Ĉinio. En 1968 Zhuzhou-a Elektra Lokomotiva Fabriko sukcese evoluigis la unuageneracian elektran lokomotivon de Ĉinio.\n\nVaporlokomotivo Heping en decembro 1957 (Foto de Xu Feng, Xinhua-novaĵagentejo)\n\nLa 9-an de septembro 1958 la unua intern-brula elektra lokomotivo de Ĉinio estis provproduktita en Changxindian. Kiam la nova lokomotivo eltiris pasaĝervagonon el la fabriko, homamaso huris pro ĝojego. (Foto de An Kang, Xinhua-novaĵagentejo)\n\nLa unua elektra lokomotivo sendepende evoluigita de Ĉinio en 1958 (Foto de Xinhua-novaĵagentejo)\n\nEn 1987 la jara produkt-kapablo de lokomotivoj el fabriko en la urbo Dalian superis 200, ili estis nomumitaj de la lando kiel anstataŭaĵo de importitaj produktoj. Tio finis la historion de grandskala importado de lokomotivoj en Ĉinio.\n\nEn la fino de la 1990-aj jaroj, ĉinaj trajnoj komencis pliigi rapidecon. De 1997 ĝis 2007 rapideco de ĉinaj trajnoj sesfoje pliiĝis kaj atingis pli ol 200 kilometrojn hore. En kelkaj sekcioj la rapideco povis atingi 250 kilometrojn. La grandrapidaj trajnoj Hexie eniris la vivon de homoj.\n\nLa 18-an de aprilo 2007 sur la fervojo inter Ŝanhajo kaj Nankino veturis Hexie-trajno. (Foto de Sun Shen, Xinhua-novaĵagentejo)\n\nLa 10-an de marto 2023 Fuxing-trajno veturis sur la nova fervjoj inter Chengdu kaj Kunming. (Foto de Shen Bohan, Xinhua-novaĵagentejo)\n\nPer kontinua novigo, Ĉinio tenis kompletan teknologion de grandrapidaj fervojaj kun rapideco de 350 kilometroj hore, kaj establis teknikplatformon kun tute sendependaj intelektaj proprietoj. En 2008, la interurba grandrapida fervojo inter Pekino kaj Tianjin ekfunkciis kiel la unua altrapida fervojo de Ĉinio kun projektita rapideco de 350 kilometroj hore. La 25-an de junio 2017, la sendepende evoluitaj trajnoj Fuxing estis oficiale nomitaj kaj tuj ekuzitaj laŭ la linio inter Pekino kaj Ŝanhajo.\n\nKun daŭra disvolviĝo de la fervoja industrio, la trajnoproduktado de Ĉinio evoluis de riparado al fabrikado, de imitado al novigo, kaj senĉese disvolvas novajn produktojn. La lando iom post iom realigis altgradigon de fervojo kaj realigis transformigon de ĝenerala ŝarĝo al peza ŝarĝo, de normala rapideco al granda rapideco.\n\nRedaktoro: Xie Ruifeng\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-02/19/content_117004510.htm", "title": "Printempa Festo en Ĉinio, karnavalo en Brazilo", "published": "2024-02-19 00:00:00", "content_text": "La unua Printempa Festo post mia transloĝiĝo al Ĉinio okazis samtempe kun karnavalo en Brazilo. La datoj de tiuj du festoj sekvas lunan kalendaron, sed ne la saman. Tio okazas, ĉar la Printempa Festo, kiel antikva tradicia festo de Ĉinio, sekvas tradician ĉinan kalendaron, dum karnavalo dependas de Pasko: katolika eklezio kalkulas la daton de Pasko -- kiam katolikoj celebras la renaskiĝon de Kristo -- surbaze de la fazoj de la luno. Sekve oni retrokalkulas sep dimanĉojn por trovi la daton de karnavala dimanĉo.\n\nKoncerto en Templa Foiro dum la Printempa Festo en Pekino: Samkiel karnavalo, la Printempa Festo estas plena de muziko kaj ĝojo.\n\nLa Printempa Festo estas konata en multaj landoj kiel Ĉina Novjaro. Tiu vortumo estas misgvida, ĉar fakte novjaro rilatas nur al la unua tago de la jaro, ne al la tuta festo. La Printempa Festo daŭras longan tempon: ĉinoj purigas siajn domojn, kuiras por familia kunmanĝo, gluas versparojn kaj aliajn ornamaĵojn sur pordoj kaj fenestroj, vizitas aliajn homojn por bondeziri... Malantaŭ la festo estas kompleksa aro da tradicioj kaj ritoj, kiuj esprimas la saĝecon kaj la esencajn valorojn de la ĉina kulturo.\n\nAnkaŭ karnavalo iusence esprimas multon de la brazila kulturo. La festo kutime komenciĝas vendrede (en kelkaj urboj oni ekfestas jaŭde) kaj daŭras ĝis merkredo, konata kiel Cindra Merkredo, kiu markas la komencon de Karesmo, periodo de fasto por kristanoj antaŭ Pasko.\n\nOnidire la origino de la karnavalo estas antikva kutimo drinkadi, manĝi multe da viando kaj multe amuziĝi, ĉar tion oni ne povas fari dum Karesmo. En malsamaj regionoj de Brazilo kreiĝis malsamaj muzikstiloj kaj tradicioj ĉirkaŭ tiu festo, sed la plej popularaj estas surstrataj paradoj, dum kiuj muzikistoj kaj dancistoj sin prezentas.\n\nHomoj amuziĝas surstrate dum karnavalo 2016, en mia devenurbo.\n\nAlivorte, la Printempa Festo estas celebrata tutlande laŭ la sama maniero, dum en Brazilo estas regionaj kutimoj pri karnavalo, tiel ke karnavalo en Rio-de-Ĵanejro, Salvador aŭ Recife estas tre malsamaj spertoj. Alia esenca diferenco inter ambaŭ festoj estas la fakto, ke la Printempan Feston oni celebras hejme kun familianoj, dum karnavalo estas festata kun amaso da homoj, surstrate aŭ en salono.\n\nSed ankaŭ estas similaĵoj inter ambaŭ festoj: en ambaŭ okazoj, tamburado kaj artfajraĵoj estas kutimaj, kaj dum la stratoj de ĉinaj urboj estas bele ornamitaj de lanternoj, la ĉefaj stratoj de brazilaj urboj ankaŭ ricevas belan dekoracion.\n\nLa lasta fojo kiam karnavalo koincidis kun la Printempa Festo estis en 2016. Tiam estis ankaŭ la lasta fojo, kiam mi vizitis Brazilon dum karnavalo, kaj ankaŭ mia lasta karnavalo kun miaj gepatroj. Mia patrino ĉiam ŝategis karnavalon kaj de mia infaneco ni ĉiam iris kune al karnavalparadoj. Mia patro, malpli entuziasma pri dancado, kutimis resti flanke por nur spekti.\n\nMuzikistoj sin prezentas dum karnavalparado en 2016, okazinta samtempe kun la Printempa Festo.\n\nAnkaŭ mia avino ŝategis karnavalon, sed post atingi certan aĝon ŝi ekevitis iri al amasfestoj pro la risko fali aŭ pro malfacilo trovi lokon por sidiĝi, sed ŝatis danci karnavalan muzikon hejme dum karnavalaj tagoj.\n\nDum mia infaneco, ankaŭ dum karnavalo estis multaj parencoj en mia hejmo, ĉar la karnavalo en mia devenurbo estis tre bona kaj ĉiuj volis pasigi karnavalon tie. Por mi karnavalo ĉiam estis okazo por festi kun familianoj, malgraŭ ke ĝi ne estas familia festo kaj multaj homoj preferas turismi dum karnavalo por koni aliajn lokojn kaj sperti aliajn manierojn festi ĝin.\n\nEn 2019, mi vizitis mian devenurbon dum la Printempa Festo, kaj karnavalo okazis la semajnon post mia reveno al Ĉinio, do mi maltrafis ĝin, sed dum mia restado en la urbo okazis bonega antaŭkarnavala festo, dum kiu raportisto de brazila televidprogramo intervjuis mian patron. Tiu intervjuo estas la lasta filmaĵo pri li. Post kelkaj monatoj li forpasis.\n\nĈi-jare mia devenurbo celebras sian 200-jariĝon, kaj dum almenaŭ duono de tiu tempo mia familio estis parto de la urba historio. En la epoko de miaj praavoj, ĝi estis prospera urbo rapide disvolviĝanta. Nuntempe ĝia ekonomio stagnas, ĝiaj junuloj migras al aliaj lokoj, dum emerituloj el grandaj urboj transloĝiĝas tien en serĉado de trankvileco.\n\nAntaŭe mi konis ĉiujn en mia devenurbo, sed lastfoje plejparto de la homoj surstrate estis fremdaj al mi. Dum vizito al tombejo, tamen, mi konstatis la malon: mi rekonis nomojn de multaj entombigitoj kun kiuj mi kunvivis, homoj de la generacioj de miaj gepatroj kaj geavoj. Mia iama hejmloko fariĝis fremda al mi, dum Pekino fariĝis mia nova hejmo. Eble tio respondas la demandon kiun mi foje aŭdas de kelkaj eksterlandanoj, kial mi emas resti porĉiame, dum ili faras planojn por vivi eksterlande en estonteco.\n\nEn 2016, mi festis karnavalon kun iom da bedaŭro pro mia neeblo celebri la Printempan Feston en Ĉinio, ĉar tiu estis mia unua ŝanco tion fari. Nuntempe mi povas diri, ke mi sufiĉe spertis karnavalon kun familio, mankas sperti ĝin kiel turisto. Kaj mi sufiĉe spertis la Printempan Feston kiel turisto, mankas sperti ĝin kun familio.\n\nVerkis: Rafael Henrique Zerbetto\n\nEl Popola Chinio", "author": "Rafael Henrique Zerbetto", "categories": ["Socia Vivo"], "audio_links": null}
{"url": "http://esperanto.china.org.cn/2024-02/19/content_117007123.htm", "title": "Filma giĉeto dum la Printempa Festo superis ok miliardojn da juanoj", "published": "2024-02-19 00:00:00", "content_text": "Laŭ donitaĵoj de la Ĉina Kin-administracio en la 18a de februaro, la tutlanda giĉeto en la ok feriotagoj de la Printempa Festo (de la 10a ĝis la 17a de februaro) kalkuliĝis al 8.016 miliardoj da juanoj (= 1 114 milionoj da usonaj dolaroj) kun 163 milionoj da spektoj, respektive je 18.47% kaj 26.36% pli multe ol tiuj en la Printempa Festo de la pasinta jaro, kaj tio starigis novan rekordon por la printemp-festa periodo.\n\nInter la 11 filmoj dum la festo, la unuaj tri filmoj, kiuj havas plej bonajn giĉetojn sinsekve estas\n\nYolo\n\n,\n\nPegazo 2\n\nkaj\n\nBoonie-ursoj: Tempo-tordo\n\n.\n\nRedaktoro: Liu Zijia\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-02/19/content_117007147.htm", "title": "474 milionoj da enlandaj turismaj vojaĝoj dum la Printempa Festo", "published": "2024-02-19 00:00:00", "content_text": "Laŭ donitaĵoj el la Ĉina Ministerio pri Kulturo kaj Turismo, turismaj vojaĝoj en la ok feriotagoj de la Printempa Festo kalkuliĝis al 474 milionoj, je 34.3% pli multe ol la sama periodo de la pasinta jaro.\n\nLa 11an de februaro vizitantoj ĝuis noktan vidaĵon en Xuan'en-gubernio de Hubei-provinco. (Fotis Song Wen, raportisto el Xinhua-novaĵagentejo)\n\nLa 11an de februaro oni butikumis en internacia senimposta magazeno en Haikou-urbo. (Fotis Guo Cheng, raportisto el Xinhua-novaĵagentejo)\n\nIuj spertas glacion kaj neĝon en Harbino, Changchun, Shenyang kaj aliaj nordaj lokoj; iuj sekvas varmecon en Sanya, Haikou, Guangzhou kaj aliaj sudaj lokoj; kaj aliaj vizitis lanternajn festivalojn kaj templajn foirojn kaj rigardis drakodancojn aŭ nemateriajn kulturajn prezentojn.\n\nRedaktoro: Liu Zijia\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-02/19/content_117007191.htm", "title": "Wang Xiangdong: Kuraĝe marŝu antaŭen!", "published": "2024-02-19 00:00:00", "content_text": "Saluton al ĉiuj! Mi estas Wang Xiangdong (Esperante: Oriento) el Pekino, Ĉinio, kaj mi estas komencanto de Esperanto.\n\nKomence de decembro 2023, la Esperanto-Muzeo en Zaozhuang, Shandong, festis sian 10-an datrevenon. Dum la aktivado, mi vidis la entuziasman kaj ĝojan etoson inter multaj esperantistoj en- kaj eksterlandaj, kaj tio tre inspiris min. Ili uzis Esperanton por interŝanĝi, kaj iliaj vortoj malkaŝas spiriton de amikeco, egaleco, konfido kaj optimismo.\n\nMi ankaŭ partoprenis en la 1-a Kurso por Kulturi Junajn Aktivulojn, organizita de Ĉina Esperanto-Ligo en Pekino, fine de decembro 2023. Per la detalaj kaj viglaj kursoj, mi pli profunde komprenis, ke kvankam Esperanto estas artefarita lingvo, tamen ĝi povas konstrui ponton de senbara komunikado por homoj. Tio ankaŭ plifortigis mian fidon kaj decidon lerni Esperanton.\n\nNun estas la komenco de 2024, mi plioftigos lernadon de Esperanto kaj disvastigos la kulturon de Esperanto. La originala signifo de Esperanto estas \"espero\", do mi estas plena de espero. Mi kredas, ke kiom ajn alta estas monto, ĝi ne povas malhelpi kuraĝulojn! Kuraĝe marŝu antaŭen!\n\nRedaktoro: Sheng Min\n\nEl Popola Chinio", "author": null, "categories": ["E"], "audio_links": null}
{"url": "http://esperanto.china.org.cn/2024-02/19/content_117007211.htm", "title": "Drakoforma lanterno en Pekino dum Printempa Festo!", "published": "2024-02-19 00:00:00", "content_text": "Feste al la alveno de la jaro de drako laŭ la tradicia ĉina lunkalendaro, estis inaŭgurita en Shichahai de Pekino 100-metra lanterno en formo de drako. Nokte la drako fermas kaj malfermas siajn okulojn, kaj piedirantoj povas promeni sub la lanterno por vidi ĉiujn detalojn de ĝi. La lanterno allogis multajn homojn dum la ferio de la Printempa Festo.\n\nDrako kun fermitaj okuloj\n\nVizitantoj amuziĝas ĉe la kapo de la drako.\n\nVizitanto pozas por foti sub la longa lanterno.\n\nPanorama foto el alia flanko de la lago montras la tutan lanternon brilantan dum la nokto.\n\nRaportis kaj fotis: Rafael Henrique Zerbetto\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-02/20/content_117004700.htm", "title": "Brazilo kaj Ĉinio: Fruktodona kunlaboro en aerospaca scienco", "published": "2024-02-20 00:00:00", "content_text": "Ĉinio kaj Brazilo planas kune disvolvi novajn satelitojn pri teraj resursoj kaj daŭre antaŭenigi la konstruadon de la Reto de Satelitoj por Longdistanca Monitorado de BRICS. Laŭ rilataj fakuloj, tio estigas vastajn perspektivojn por kunlaboro inter ambaŭ landoj kadre de aerospaca scienco.\n\nLanĉo de la satelito CBERS-4A el satelitlanĉejo de Taiyuan en Ĉinio en decembro 2019\n\nDum la Simpozio pri Ĉin-Brazila Kunlaboro pri Spacesplorado, specialistoj el ambaŭ landoj deklaris, ke en la lastaj 30 jaroj, Ĉinio kaj Brazilo atingis fruktodonajn rezultojn en la programo Ĉin-Brazila Satelito pri Teraj Resursoj (CBERS). La simpozio estis okazigita de la Ĉina Nacia Kosmoadministrejo (CNSA) en Pekino la 5-an de februaro.\n\nCBERS fariĝis la plej longdaŭra kaj influa projekto de internacia kunlaboro en aerospaca sektoro kaj fariĝis modelo de sud-suda kunlaboro, substrekis la fakuloj.\n\nMa Shijun, ĉefo de la misio por la projekto CBERS, deklaris ke en 1988 la du landoj subskribis interkonsenton por kune disvolvi la projekton CBERS surbaze de principoj dividi la koston kaj ĉiu lando aparte disvolvi siajn rilatajn teknologiojn. La avantaĝoj de ĉiu el la du landoj vaste komplementis tiujn de la alia, diris Ma.\n\nEn 1999 la unua ĉin-brazila satelito pri teraj resursoj estis sukcese lanĉita kaj unuafoje Ĉinio havis sateliton por longdistanca monitorado de la tipo transmisio. Ĝi estis la unua satelito kundisvolvita de Ĉinio kaj alia lando kaj estis listigita inter la 10 plej gravaj sciencteknikaj atingoj de Ĉinio en tiu jaro.\n\nDe tiam, Ĉinio kaj Brazilo kundisvolvis ses satelitojn pri teraj resursoj, inter kiuj la satelitoj CBERS-4 kaj CBERS-4A estas funkciantaj en orbito.\n\nLa datenoj el tiuj satelitoj kontribuas por la soci-ekonomia disvolvado de ambaŭ landoj kaj estas vaste uzataj en areoj kiel naturaj rimedoj, agrikulturo, arbarmastrumado, geologio, akvorimedoj, urba planado kaj mediprotekto.\n\nLa satelitoj ankaŭ kontribuis por monitori mondajn katastrofojn, kiel incendioj en arbaroj, inundoj, tertremoj kaj tsunamoj. La datumoj el tiuj satelitoj estas senpage provizataj al disvolviĝantaj landoj.\n\nJosé Raimundo Coelho, eksa prezidanto de Brazila Kosmoagentejo, estis unu el la partoprenantoj de la simpozio kaj ricevis de la ĉina registaro la Amikecan Premion kiel agnosko de elstara kontribuo por antaŭenigi kunlaboron inter Ĉinio kaj Brazilo kadre de spacoscienco.\n\nLi deklaris, ke CBERS sukcese plenumas la bezonojn de Brazilo pri monitorado de siaj resursoj, kaj aldonis, ke kunlaboro inter Ĉinio kaj Brazilo en tiu ĉi kampo tendencas fariĝi pli kaj pli forta. Li esperas, ke rezulte de plifortigo de interŝanĝoj kaj kunlaboroj en tiu kampo, pliaj satelitoj estos lanĉitaj.\n\nMa aldonis, ke aerospaca kunlaboro inter Brazilo kaj Ĉinio estas malferma kaj egaleca. La du ĉefaj disvolviĝantaj landoj kune kreis la koncepton kaj faris la testojn dum muntado de la satelitoj, kundividis metodojn pri kontrolado de kvalito kaj mastrumado de projektoj, kaj akiris riĉan sperton pri esplorado kaj disvolvado, kaj tio plialtigis la nivelon de aerospacaj teknologioj de la du landoj.\n\nEn aprilo 2023 prezidantoj de Ĉinio kaj Brazilo subskribis aldonan protokolon por ke la du landoj kunkonstruu kaj lanĉu la sateliton CBERS-6.\n\nCNSA deklaris, ke kunlaboro inter Brazilo kaj Ĉinio en la aerospaca scienco alportos gajnojn al la popoloj de ambaŭ landoj, kontribuos por realigo de la Daŭripovaj Evoluigaj Celoj de UN kaj antaŭenigos la konstruadon de komunumo de komuna estonteco por la homaro.\n\nRedaktis: Rafael Henrique Zerbetto\n\nFonto: Xinhua\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-02/20/content_117009235.htm", "title": "Finiĝis Monda Ĉampioneca Konkurso de Naĝo en Doha", "published": "2024-02-20 00:00:00", "content_text": "La 18an de februaro finiĝis la Monda Ĉampioneca Konkurso de Naĝo en Doha, kaj Ĉinio okupis la unuan lokon en medal-listo, kun 23 oraj medaloj, 8 arĝentaj kaj 2 bronzaj en plonĝado, akvobaleto kaj naĝado.\n\nRedaktoro: Liu Zijia\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-02/20/content_117009239.htm", "title": "Templaj foiroj en Pekino dum Printempa Festo", "published": "2024-02-20 00:00:00", "content_text": "Krom familia renkontiĝo, multaj ĉinoj ankaŭ havas la kutimon viziti templon dum la Printempa Festo por bruligi incenson kaj preĝi por aŭspicia nova jaro. Por provizi manĝaĵon kaj aliajn bezonaĵojn al tiuj homoj, komercistoj komencis estigi budojn proksime al temploj, kaj tiel naskiĝis la templaj foiroj. Nuntempe tiuj foiroj okazas ne nur ĉe temploj, sed ankaŭ en turismejoj, amuzparkoj, butikumcentroj ktp. Kiel tradicio de la Printempa Festo, templaj foiroj allogas multajn homojn. Jen fotoj de templaj foiroj en Pekino en 2024.\n\nHomo amuziĝas per ludo en templa foiro.\n\nHomoj promenas en templa foiro.\n\nVendisto ĉe sia budo en templa foiro\n\nPupoj de Bing Dwen Dwen, maskoto de la Pekinaj Vintraj Olimpikoj 2022, speciale vestita por la Jaro de Drako, en templa foiro\n\nRaportis kaj fotis: Rafael Henrique Zerbetto\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-02/21/content_117010897.htm", "title": "Ĉina granda aviadilo C919 en singapura aviadila ekspozicio", "published": "2024-02-21 00:00:00", "content_text": "La 20-an de februaro, la ĉina granda aviadilo C919 aperis en la singapura aviadila ekspozicio Singapore Airshow kaj faris oficialan flug-prezentadon.\n\nLaŭ donitaĵoj, C919 povas enteni 158 ĝis 192 sidlokojn, kun atingopovo inter 4 075 kaj 5 555 kilometroj. Ĝi uzas altnivelajn pneŭmatikan sistemon, puŝsistemon kaj materialojn, kun pli malalta karbonemisiado kaj pli alta fuelefikeco. La 28-an de majo 2023, C919-aviadilo sukcese plenumis sian unuan komercan flugon.\n\nLa ekspozicio daŭras de la 20-a ĝis la 25-a de februaro. Ĝia organizanto diris, ke miloj da kompanioj kaj institucioj el 50 landoj kaj regionoj partoprenis en la ekspozicio.\n\nRedaktoro: Xie Ruifeng\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-02/22/content_117009385.htm", "title": "Iu publikigis unuhoman familan foton, kaj poste...", "published": "2024-02-22 00:00:00", "content_text": "Lastatempe, retano publikigis familian foton de si mem sola antaǔ sia hejmo.\n\nPor ke li ne pasigu la Printempan Feston sole, iu retano aldonis sian foton apud li en la foto.\n\nPoste alia retano aldonis sin kaj sian katon.\n\nIom post iom, la spaco antaǔ la loĝejo estis okupata kaj aliaj retanoj esprimis la volon stari en la supra etaĝo.\n\nFine, la famila foto fariĝis homplena kaj la afiŝinto gajnis multajn \"familianojn\".\n\nEstas kredinda, ke la la agadoj de tiuj retanoj certe varmigas la koron de la afiŝinto.\n\nRedaktoro: Gao Shuyuan\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-02/22/content_117010899.htm", "title": "Tiaohua-festo de mjaŭ-o", "published": "2024-02-22 00:00:00", "content_text": "Tiaohua-festo (festo de salto ĉirkaǔ floroj) estas mjaŭa folklora aktivado celante preĝi por favora vetero al agrikulturo, riĉa rikolto kaj sano de hejmbestoj.\n\nLa festo okazas en la unua monato laǔ la ĉina luna kalendaro, kaj dum la festo, oni vestas ceremoniajn kostumojn kaj dancas ĉirkaǔ flor-arboj.\n\nRedaktoro: Gao Shuyuan\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-02/26/content_117019339.htm", "title": "Mia Printempa Festo en Pekino en 2024", "published": "2024-02-26 00:00:00", "content_text": "Mi jam rakontis en aliaj okazoj pri miaj spertoj en Pekino dum la Printempa Festo. Dum miaj unuaj jaroj vivantaj en Ĉinio, mi rigardis ĝin ne nur kiel interesan ĉinan nacian feston, sed ankaŭ kiel longan ferion tre oportunan por vojaĝi. Cetere, ĝis 2017 mi havis miajn vintrajn klasojn en Poznano, kiuj kutime okazis proksime al la Printempa Festo, sekve la okazo estis oportuna por resti eksterlande.\n\nAmaso da homoj en Shichahai: turismo populariĝas dum la Printempa Festo.\n\nSed mia emo resti en Ĉinio dum la Printempa Festo kreskis jaron post jaro, kaj Ĉinio fariĝis pli kaj pli familiara al mi. En mia unua Printempa Festo en Pekino, mi estis tute perdita, sen scii kion fari, sed iom post iom mi malkovris interesajn aktivaĵojn por aliĝi. En 2018, mi unuafoje iris al templa foiro kaj malkovris, ke ili estas tre popularaj inter ĉinoj. En tiu sama jaro mi unuafoje rimarkis, ke estas longaj vicoj por viziti templojn.\n\nEn 2022, mi unuafoje iris al templo en la unua tago de ĉina novjaro, sekvante la ekzemplon de ĉinoj. Mi elektis la parkon Badachu en okcidenta Pekino, kie troviĝas ok budhismaj temploj kaj bonzejoj, scivolema pri la efiko de la pandemio sur la homa amasiĝo en la Printempa Festo. Ĉi-jare mi kaptis la ŝancon reveni al tiu parko por kontroli la postpandemian situacion en tiu loko.\n\nMia unua rimarko estis, ke ne estis tiom da homoj kiel en 2022, verŝajne pro tio, ke mi maltrafis la ŝancon iri tien en la unua tago de la nova jaro, kaj ĉi-foje mi iris en la dua tago. Iel ajn, ŝanĝoj estis okulfrapaj. La unua estas la reveno de la tradicia templa foiro de tiu parko, kiu ne okazis dum la pandemio. Tie estis vendataj plurspecaj manĝaĵoj kaj trinkaĵoj, inkluzive de specialaĵoj de Pekino, kaj ankaŭ estis ludejoj kaj budoj por komerco de nemanĝeblaj varoj, kiel memoraĵoj kaj ludiloj.\n\nLa dua ŝanĝo temas pri la fakto, ke temploj estis malfermitaj kaj homoj estis tie por preĝi kaj bruligi incenson. Dum la pandemio, por eviti amasiĝon kaj protekti la sanon de la bonzoj, la temploj restis fermitaj. Oni metis malgrandajn altarojn ĉe la enirejoj de temploj por akcepti la preĝojn kaj ujojn por kolekti incenson, kiu fine de la tago estis transportita internen por esti bruligataj de bonzoj. Ĉi-jare ajna homo estis bonvena al la temploj kaj povis mem bruligi incenson. Estis fajroestingiloj ĉe la incensbruligejoj kaj teamo de fajrobrigadistoj restis pretaj en areo proksime al la temploj por tuj agi kaze de senkontrola fajro.\n\nHomoj preĝas kaj bruligas incenson en templo por aŭspicii la novan jaron.\n\nAnkaŭ dum ĉijara Printempa Festo mi renkontis amikojn, kiuj vivas en Pekino kaj aliaj urboj de Ĉinio. Estis bonega oportuno resti ĉiuj kune kaj iusence celebri la Printempan Feston, ne ekzakte laŭ la ĉina stilo, sed kune.\n\nAlia interesa rimarko mia temas pri la loko Gulou, ne for de mia hejmo, kie turistoj kutime amasiĝas, aparte en somero. Dum mia unua Printempa Festo en Ĉinio, mi ne sciis kion fari aŭ kien iri, do mi biciklis tra la urbo kaj trairis tiun regionon posttagmeze: ĝi estis preskaŭ senhoma.\n\nEn mia dua Printempa Festo en Ĉinio, mi iris al tiu loko vespere. Malmultaj homoj estis tie promenantaj tra la ĉarmaj hutong-aj aleoj. Plejparto de la lokaj restoracioj kaj vendejoj estis fermitaj, sed mi sukcesis aĉeti kelkajn manĝetojn. Iel ajn, kristaliĝis en mia kapo la ideo, ke tiu loko estas preterlasata dum la Printempa Festo.\n\nKun granda surprizo mi konstatis, ke dum la pandemio de KOVIM-19 homoj amasiĝis en tiu areo, vere multaj, de mateno ĝis vespero. Verŝajna klarigo por tio estas la tiama malfacilo vojaĝi ekster Pekino, kio ŝanĝis la dinamikon de aktivaĵo dum la Printempa Festo: Sen ŝanco viziti familianojn en aliaj urboj, laboristoj kaj studentoj origine el aliaj urboj restis en Pekino kaj amuziĝis kun amikoj.\n\nHomoj promenas en templa foiro.\n\nSed ĉi-jare, kiam situacio renormaliĝis post la pandemio, mi surprize konstatis, ke en tiu loko estis multego da homoj surstrate, ĉu tage ĉu nokte, kaj preskaŭ ĉiuj vendejoj estis malfermitaj. En aliaj lokoj de Pekino mi ankaŭ rimarkis pli da homoj surstrate ol antaŭe, kaj pli multe da vendejoj estis malfermitaj. Kiel interpreti tion? Ĉu familianoj, post longa tempo sen renkontiĝi, tre volis promeni kune, aŭ ĉu sociaj kutimoj ŝanĝiĝas? Respondo al tiu demando ne estas klara, ĉar inter la homoj promenantaj surstrate mi povis klare distingi familiojn, grupojn de amikoj kaj turistojn.\n\nMi tamen substrekas, ke en la novjara nokto stratoj estis malplenaj, kiel kutime. Mi tion scias, ĉar kelkaj brazilaj amikoj invitis min vespermanĝi kun ili en restoracio en la novjara nokto. Mi ne iris, sed ili rakontis, ke restoracioj kaj drinkejoj estis plejparte fermitaj.\n\nDum la Printempa Festo mi ankaŭ iris al la templa foiro de la parko Ditan (Tera Altaro), unu el la plej popularaj en Pekino. La foiro estis interesa, kun multaj komercaj budoj kaj ludejoj, sed esence ĝi estas tia, kia ĝi estis antaŭ la pandemio, kaj mi ne rimarkis ajnan ŝanĝon, krom la fakto, ke ĉi-foje polico kaj volontuloj pli bone organizis la trafikon kaj helpadon al vizitantoj en la ĉirkaŭaĵoj de la enirejoj de la parko.\n\nVerkis kaj fotis: Rafael Henrique Zerbetto\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-02/26/content_117019361.htm", "title": "Okazis incendioj en Guizhou", "published": "2024-02-26 00:00:00", "content_text": "Lastatempe okazis incendioj en la montaro Guiyang en Zunyi, Bijie kaj aliaj lokoj de la provinco Guizhou. Malfeliĉe, tio kaŭzis la morton de du fajrobrigadistoj en la urbeto Longyin de la gubernio Pu'an. Ĝis nun, la fajrego en la urbeto estis efektive regata.\n\nRedaktoro: Sheng Min\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-02/26/content_117019388.htm", "title": "Fotado en ruĝa jupo popularas en Kaŝgaro", "published": "2024-02-26 00:00:00", "content_text": "En ĉi-jara ĈCTV-a Vespero de Printempa Festo, ĉina aktorino Dilraba prezentis xinjiang-an dancon en ruĝa jupo. Tio montris al la mondo gastaman kaj viglan Xinjiang. Jupo de ŝia stilo rapide populariĝis en turismaj fotartaj butikoj en la antikva urbo Kaŝgaro. En la centro de la antikva urbo, estas ĉirkaŭ 50 butikoj, kiuj liveras servojn pri fotado, luado kaj mendado de vestaĵoj, inkluzive de tiuj similaj al la jupo de Dilraba. Vojaĝantoj ŝatas tian fotadon.\n\nRedaktoro: Sheng Min\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-02/26/content_117020638.htm", "title": "Oni revenas al siaj postenoj post Lanterna Festo", "published": "2024-02-26 00:00:00", "content_text": "La 25a de februaro estas la 16a de la unua monato laŭ la tradicia ĉina luna kalendaro. Post pasigo de la Lanterna Festo en la 15a de la unua lunkalendara monato, komenciĝos novaj semestroj de multaj universitatoj kaj kolegioj kaj eklaboros laborantoj en fabrikoj. Pro tio, kreskas interprovincaj vojaĝantoj al siaj lernejoj aŭ laborejoj. La trafikaj departementoj pliigas trafikajn kapacitojn por bone trakti la trafikan pinton.\n\nRedaktoro: Liu Zijia\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-02/26/content_117020718.htm", "title": "Kiel mendi paperan UNESKO-Kurieron?", "published": "2024-02-26 00:00:00", "content_text": "ABONU la presitan version de Unesko-Kuriero, unu el la plej bona legaĵo por esperantistoj!\n\nPor 1 jaro (4 numeroj) 27.2€, afranko 47.8€, sume: 75€\n\nPagu laŭ jenaj manieroj:\n\nBonvolu ĝiri al jena konto:\n\nNomo: China Esperanto Association\n\nAdreso: No.24, Baiwanzhuang Street, Xicheng District, Beijing China\n\nBANK of CHINA (JIN KE XIN QU )\n\nIBAN: 318156020655\n\nAdreso de banko: No.136, Xiwai Street, Xicheng District, Beijing, China\n\nPost ĝirado, bv. informi vian adreson al la retpoŝto\n\nredaktoro_de_chel@163.com\n\nEl Popola Chinio", "author": null, "categories": ["E"], "audio_links": null}
{"url": "http://esperanto.china.org.cn/2024-02/26/content_117020729.htm", "title": "Kiel mendi paperan UNESKO-Kurieron?", "published": "2024-02-26 00:00:00", "content_text": "ABONU la presitan version de Unesko-Kuriero, unu el la plej bona legaĵo por esperantistoj!\n\nPor 1 jaro (4 numeroj) 27.2€, afranko 47.8€, sume: 75€\n\nPagu laŭ jena maniero:\n\nBonvolu ĝiri al jena konto:\n\nNomo: PEOPLES CHINA MAGZIE\n\nBanko: INDUSTRIAL AND COMMERCIAL BANK OF CHINA, BEIJING MUNICI-PAL BRANCH, BEITING,PRC\n\nAdreso: 15 SanliheRoad, Haidian District Beijing 100037, China\n\nIBAN: 0200001409089005437\n\nAdreso de banko: No.136, Xiwai Street, Xicheng District, Beijing, China\n\nPost ĝirado, bv. informi vian adreson al la retpoŝto\n\nredaktoro_de_chel@163.com\n\nEl Popola Chinio", "author": null, "categories": ["E"], "audio_links": null}
{"url": "http://esperanto.china.org.cn/2024-02/27/content_117020617.htm", "title": "Dekjara kundisvolvado de Pekino, Tianjin kaj Hebei: Triloka ekonomia produktokvanto atingis 10 400 miliardojn da juanoj", "published": "2024-02-27 00:00:00", "content_text": "Ekde la 18-a Tutlanda Kongreso de la Komunista Partio de Ĉinio, la Centra Komitato de la partio, sub la gvido de Xi Jinping, faris gravajn decidojn por antaŭenigi la kundisvolviĝon de Pekino, Tianjin kaj Hebei-provinco laŭ la ĝenerala perspektivo de landa disvolvado. Dek jaroj pasis, la kundisvolvado de Pekino, Tianjin kaj Hebei atingis rimarkindajn rezultojn, kaj la disvolva perspektivo pri \"pliigo de publika bonfarto kaj antaŭenigo de komuna prospero\" fariĝis pli kaj pli klara.\n\nLa regiono de Pekino, Tianjin kaj Hebei havas totalan areon de 216 000 kvadrataj kilometroj kaj estas unu el la plej dinamikaj regionoj kun plej alta malfermeco kaj plej fortaj novigaj kapabloj en Ĉinio. En la pasintaj dek jaroj, la tuta ekonomia produktokvanto de la tri lokoj atingis 10.4 duilionojn da juanoj, 1.9-oble pli multe ol tiu de 2013. La ĝenerala forto de la regiono daŭre pliboniĝis. En 2023, la industria aldonvaloro de la regiono atingis 2 430 miliardojn da juanoj. Kompare kun 2013, la pokapa disponebla enspezo de ĉiuj loĝantoj en Pekino, Tianjin kaj Hebei respektive pliiĝis jaraveraĝe je 7.2%, 6.9% kaj 8%.\n\nSamtempe, la cifereca ekonomio de la tri lokoj rapide disvolviĝas. La aldonvaloro de la cifereca ekonomio de Pekino kreskis de 871.94 miliardoj da juanoj en 2015 al 1 886.67 miliardoj da juanoj en 2023, kio okupas 42.9% de pekina MEP, kun pliiĝo je 7.7%; altteknologia industrio de Tianjin okupas 13.7% de la aldonvaloro de industrioj super difinita grandeco, je pliiĝo de 1.4% kompare kun tiu de 2014; la altteknologia industrio de Hebei konsistigas 21.4% de la aldonvaloro de industrioj super elektita grandeco, je pliiĝo de 9.6% kompare kun tiu de 2013.\n\nMedi-protekto kaj ekonomia kresko helpas unu la alian. Ekde la efektivigo de la kundisvolvado, la tri lokoj kune antaŭenigis la komunan preventadon kaj administradon de la medio kaj efektivigis verdan transformadon. Ĝis la fino de 2023, la jara averaĝa indico de PM2.5 en Pekino, Tianjin kaj Hebei malpliiĝis je ĉirkaŭ 60% kompare kun tiu de 2013; la nombro de forte poluitaj tagoj estis signife reduktita, kaj la nombro de bonaj tagoj multe pliiĝis.\n\nLa tri lokoj kunlabore atingas elstarajn rezultojn. Surbaze de nova deirpunkto, la venonta jardeko estos eĉ pli atendinda.\n\nRedaktoro: Xie Ruifeng\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-02/27/content_117020645.htm", "title": "Ĉin-laosa fervojo ligas ŝian naskiĝurbon al malproksimaj lokoj", "published": "2024-02-27 00:00:00", "content_text": "Yi Bofeng estas konduktoro de la trajno D887 sur ĉin-laosa fervojo.\n\nNaskiĝinta en montara areo de Xishuangbanna-a Taja Aǔtonoma Regiono de Yunnan-provinco, Yi Bofeng unuafoje forlasis sian hejmlokon en la jaro 2017. Tiujare ŝi estis akceptita kiel lernanto de kolegio en la urbo Kunming. Sen fervojo inter ŝia hejmloko kaj Kunming, ŝia vojaĝo per aǔtobuso daǔris 10 horojn.\n\nPor sperti veturon per trajno, ŝi aĉetis bileton inter Kunming kaj Dali en la unua jaro de ŝia lernado de la laosa lingvo en kolegio. Tiam ŝi ne imagis, ke veturado per trajno fariĝos ŝia estonta laboro.\n\nEn la jaro 2020, kiam ŝi diplomiĝis, ŝi estis elektita kiel fremdlingva konduktoro de kunming-a fako de la kompanio Ĉina Fervojo. En la 3-a de decembro de la sekva jaro, ŝi fariĝis konduktoro de ĉin-laosa fervojo kaj atestis la inaǔguron de la linio.\n\nYi Bofeng kaj la trajno D887 (maldekstra foto);\n\nYi Bofeng en sia hejmo (dekstra foto)\n\nYi Bofeng lernas la laosan lingvon en Kunming.\n\nYi Bofeng babilanta kun pasaĝeroj en la trajo D887\n\nLa avino de Yi Bofeng instruas al ŝi teksadon.\n\nNuntempe, la fervojo ligas ŝian hejmlokon al malproksima loko, faciligante ŝian vojaĝon hejmen kaj la vendadon de ŝiaj hejmlokaj fruktoj kaj manfaritaĵoj.\n\nKrome, sur la linio, ŝi plenumis sian revon akompani sian avinon en vojaĝo per la trajno.\n\nRedaktoro: Gao Shuyuan\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-02/27/content_117024605.htm", "title": "Mi kaj mia Esperanta familio", "published": "2024-02-27 00:00:00", "content_text": "Mia nomo estas Gabrielo, kaj mi estas unu el la tre raraj denaskaj parolantoj de Esperanto en la mondo. Miaj gepatroj, Renato Corsetti kaj Anna Lowenstein, estas famaj esperantistoj, kaj verŝajne multaj legantoj jam aŭdis pri ili.\n\nMiaj gepatroj konatiĝis dum la Universala Kongreso de Esperanto en Lucerno en 1979. Mia patro venas el Italo, kaj mia patrino estas britino. Ili kreskis en tre malsamaj medioj: mia patro venas el eta vilaĝo en centr-suda Italio, kaj mia patrino venas el Londono, ĉefurbo de Britio. Kiam ili konatiĝis, mia patrino estis laboranta ĉe la Centra Oficejo de UEA en Roterdamo. Mia patro estis je dek jaroj pli aĝa ol ŝi, kaj laboris en banko en Romo, sed ankaŭ aktivis en UEA.\n\nDu jarojn poste, mia patrino translokiĝis al Romo por kunloĝi kun mia patro. Miaj gepatroj ĉiam parolis inter si en Esperanto. Mia patro scipovis la anglan, kaj mia patrino lernis la italan, sed interparoli en Esperanto estis la plej natura kaj facila afero por ambaŭ. Krome, ilia pasio por Esperanto kunigis ilin.\n\nKiam mi estis du jar-aĝa, ni translokiĝis al granda domo en la kamparo ekster Romo. Tuj poste naskiĝis mia frato. Nun ili havis du gefilojn, miaj gepatroj devis decidi, kiun lingvon ili parolos al ni. Ili decidis, ke mia patrino parolos al ni angle, kaj mia patro Esperante. La italan ni lernis en la lernejo kaj de la ĝenerala medio.\n\nDo, la unuaj lingvoj, kiujn mi aŭdis en la hejmo, estis la angla kaj Esperanto. Mi komencis lerni la italan, kiam loka vartistino komencis prizorgi min kaj parolis al mi itale. Je tiu aĝo tute ne estis problemo lerni tri lingvojn. En la komenco mi miksis ilin, sed mi rapide lernis distingi ilin. Kiam mi komencis iri al infanĝardeno, mi povis kompreni kaj paroli la italan senprobleme. Mi ne memoras havi malfacilaĵojn tiusense.\n\nLa kurioza afero estas, ke mi kaj mia frato ĉiam parolis angle inter ni, kaj daŭre faras tion ĝis hodiaŭ pro kutimo. Kiam mi estis infano, mia patro laboris, kaj ni pasis multe da tempo kun nia patrino, do ni alkutimiĝis uzi la anglan inter ni. Ni rigardis italajn televidaĵojn, kaj kiam ni ludis, ni kelkfoje uzis la italan por ripeti frazojn, kiujn ni aŭdis en filmoj kaj bildstrioj, sed nia ĉefa interparola lingvo restis la angla.\n\nKiam mi estis ses jar-aĝa, mi komencis iri al lernejo. En du jaroj mi iris al loka ŝtata lernejo, kie la lecionoj estis nur en la itala, sed poste mi transiris al internacia lernejo, kie mi lernis kaj angle kaj itale. Kiam mi komencis lerni angle, mi malkovris, ke mia angla ortografio ne estis tre bona, ĉar mi nur kutimis paroli la lingvon kaj ne skribi ĝin, kaj angla ortografio estas fame mallogika kaj malfacila. Tamen, post kelkaj jaroj mia angla skribado pliboniĝis.\n\nKompreneble, mi ankaŭ scipovis Esperanton. Mi ne tiom ofte legis en ĝi, sed en nia hejmo ja estis iom da infanaj libroj en Esperanto, multaj el ili tradukitaj el la ĉina kaj eldonitaj de la Ĉina Esperanto-Ligo. Krome, mi parolis Esperante kun mia patro, kaj ĝi estis nia ĉefa familia lingvo, kiam ni ĉiuj estis kune.\n\nKiel mi jam menciis, miaj gepatroj estas famuloj en Esperanto-movado. Mia patrino estas verkistino. Ŝi fariĝis konata kiel fondinto kaj redaktoro de Sekso kaj Egaleco, la unua feminisma Esperanto-revuo inter 1979 kaj 1988. Ŝi ankaŭ verkis romanon en Esperanto, La Ŝtona Urbo, eldonita an 1999, kiu fariĝis unu el la plej aprezitaj kaj legitaj romanoj en Esperantujo (ĝi poste aperis ankaŭ angle). Temas pri historia romano, kiu parolas pri kelta sklavino portita al antikva Romo.\n\nMia patrino verkis La Ŝtonan Urbon, kiam mi estis infano. La inspiro venis al ŝi, kiam ŝi loĝis en Romo kaj vizitis la faman Panteonon, konstruita antaŭ preskaŭ 2 000 jaroj kiel templo por la dioj de la roma mitologio. Ĝi estas giganta konstruaĵo, bonege konservita, kaj ĝi altiras vizitantojn. Mia patrino pensis, ke la monumentoj donis profundan impreson al la sklavoj, kiuj venis al Romo de Britio, kie en tiu epoko tute ne ekzistis urboj aŭ grandaj konstruaĵoj. Tio donis al ŝi la ideon por la romano.\n\nMia patro estis unu el la ĉefaj gvidantoj de Esperanto-movado por multaj jaroj. Li estis prezidanto de UEA por ses jaroj, de 2001 ĝis 2007, kaj antaŭ tio li estis prezidanto de TEJO kaj la itala landa asocio. Li estas konvinkita finvenkisto, kiu kredas, ke la adopto de Esperanto kiel internacia neŭtrala lingvo mondskale alportos konkretajn avantaĵojn al la homaro, kaj ke la ĉefa celo de Esperanto-movado estas labori por realigi ĝin. Kiel prezidanto de UEA li laboris por disvastigi Esperanton pli aktive ekster Eŭropo, kie plej multo da esperantistoj historie koncentriĝas.\n\nKiam mi estis infano, mi lernis pri Esperanto-movado. Mi ne memoras, kiam mi unuafoje aŭdis pri Zamenhof kaj pri la ideo de Esperanto kiel neŭtrala internacia lingvo de paco kaj amikeco. Laŭ mia memoro, mi ĉiam sciis pri tiaj aferoj. Ĉiusomere ni iris al Esperanto-kongresoj, ĉefe Renkontiĝo por Esperanto-familioj, kaj mi kaj mia frato ludis en Esperanto kun infanoj el la tuta mondo.\n\nNi ofte partoprenis en Esperanto-aranĝoj en Hungario, Ĉehio kaj aliaj orient-eŭropaj landoj, en la jaroj kiam la \"fera kurteno\" inter orienta kaj okcidenta Eŭropo ankoraŭ ekzistis aŭ apenaŭ disfalis. Estis ankoraŭ sufiĉe rara por okcident-eŭropanoj vojaĝi al tiuj landoj, sed ni faris tion regule, kaj pere de Esperanto mi konis multajn infanojn el la alia flanko de la kurteno. Eĉ tiam, mi sciis, ke tiu estis speciala sperto kaj tre malsama ol tio, kion faris miaj samklasanoj dum siaj ferioj.\n\nEn la estonteco, mi esperas, ke Esperanto-movado daŭre helpos kunigi la popolojn, ĉefe en ĉi tiu momento, kiam pli akriĝas la dividoj inter landoj kaj la intergenta malamo. Ni vivas en epoko, kiam problemoj kiel la monda plivarmiĝo postulas, ke la tuta homaro kunlaboru aŭ alfrontu grandan katastrofon, kaj tamen ni elektas militi anstataŭ kunlabori. Mi kredas, ke la idealoj, sur kiu baziĝas Esperanto (neŭtraleco, interkompreno, kaj racia sinteno al la grandaj problemoj de la homaro) ankoraŭ havas multon por oferi kaj estas bezonataj nun pli ol iam ajn.\n\nVerkis: Gabrielo\n\nEl Popola Chinio", "author": "Gabrielo", "categories": ["E"], "audio_links": null}
{"url": "http://esperanto.china.org.cn/2024-02/28/content_117022314.htm", "title": "14-aj Tutlandaj Vintraj Ludoj de Ĉinio inspiras dinamikon de Interna Mongolio", "published": "2024-02-28 00:00:00", "content_text": "La 17-an de februaro inaŭguriĝis la 14-aj Tutlandaj Vintraj Ludoj de la Ĉina Popola Respubliko en la urbo Hulunbuir de la Interna Mongolio, la aŭtonoma regiono plenforte preparis kaj dediĉis sin al tiu mirinda sport-evento. Samtempe, profitante de la ludoj, la sektoro pri glaci-neĝaj sportoj de la Interna Mongolio prosperas kaj rilataj industrioj estas plenaj de entuziasmo, kontribuante por la ĉina modernigo de la regiono.\n\nEn la lastaj jaroj, la Interna Mongolio kaptis la ŝancon post la Pekinaj Vintraj Olimpikoj kaj aliaj ludoj, kiuj kontribuis por antaŭenigi la konstruadon de sportaj instalaĵoj kaj plifortigi la konscion de la ĝenerala publiko, precipe junuloj, pri glaci-neĝaj sportoj. Nun, la Interna Mongolio havas 129 glaciajn kaj neĝajn sportejojn, inkluzive de 81 glitejoj kaj 48 skiejoj. La sportejoj de la ludoj fariĝos gravaj ejoj por ke homoj partoprenu en glaciaj kaj neĝaj sportoj.\n\nLa Interna Mongolio havas unikajn glaciajn kaj neĝajn turismajn resursojn. Datumoj montras, ke nur dum la Printempa Festo en 2024, la regiono jam ricevis 31.4 milionojn da vizitoj, 5.76-oble pli multe ol tiu de la sama periodo en 2023; la turisma enspezo estis 22.12 miliardoj da juanoj, 7.63-oble pli multe ol tiu de 2023.\n\nEn la lastaj jaroj, la Interna Mongolio pli aktive investis en evoluado de glaci-neĝa ekonomio protektante sian medion. Per la uzo de glacio kaj neĝo kiel akcelilo por stimuli konsum-povon kaj prezenti la bildojn de urboj, la Interna Mongolio antaŭenigas regionan evoluon.\n\nOkazigo de la ludoj aktivigis diversajn lokojn de la Interna Mongolio kaj kreis larĝan perspektivon por disvolviĝo de la glacia kaj neĝa ekonomio. La Interna Mongolio jam komencis plani postludan laboron kaj pli bone uzos la instalaĵojn kaj influon de la ludoj por plifortigi la glaci-neĝan industrion.\n\nRedaktoro: Xie Ruifeng\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-02/28/content_117022319.htm", "title": "Biden aperas en TikTok!", "published": "2024-02-28 00:00:00", "content_text": "La 11-an de februaro, usona prezidento Joe Biden debutis en la platformo TikTok. Ene de 24 horoj, li afiŝis kvar filmetojn, kiuj rapide populariĝis inter retumantoj, kaj ricevis pli ol 6 milionojn da vidoj la unuan tagon. Tamen, la 31-an de januaro, la ĉefoficisto de TikTok estis maljuste pridemandita de Tom Cotton en la usona parlamento. Dum pli ol dek tagoj, estis surscenigita interesa dramo sur la podio de usona politko.\n\nDelonge la sinteno de Usono pri TikTok estas kompleksa. Unuflanke, Usono rigardas Ĉinion kiel la \"plej gravan geopolitikan defion\", kaj alprenas ĉiun rimedon kontraŭ Ĉinio, inkluzive de komerca milito, teknologia milito, kogna milito ktp. Kia senkiala kulpigo! Kiel kompanio pri socia retejo kun ĉina fono, TikTok nature estas la unua, kiu ricevas la premon. Aliflanke, la influo de TikTok estas neignorebla. Ne nur la usona registaro publike svatis famulojn de TikTok, sed ankaŭ la du grandaj usonaj politikaj partioj propagandas sin per ĝi.\n\nRedaktoro: Xie Ruifeng\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-02/28/content_117025446.htm", "title": "Fermiĝis 14aj Tutlandaj Vintraj Ludoj", "published": "2024-02-28 00:00:00", "content_text": "La 27an de februaro en Hulun Buir de la Aŭtonoma Regiono de la Interna Mongolio, Ĉinio, fermiĝis la 14aj Tutlandaj Vintraj Ludoj.\n\nFerma ceremonio de la 14aj Tutlandaj Vintraj Ludoj\n\nFerma ceremonio de la 14aj Tutlandaj Vintraj Ludoj\n\nEstas la unua fojo en vintraj ludoj, ke teamoj el provincoj, regionoj kaj municipoj partoprenis en la sportkonkursoj, kun pli ol 3 000 sportistoj el 35 delegacioj. Inter la 35 delegacioj, 26 akiris orajn medalojn kaj 30 akiris medalojn. La nombro de partoprenaj delegacioj kaj vasta kovro de oraj kaj aliaj medaloj evidente pliiĝis, kio montras la novan aspekton de ĉinaj vintraj sportoj post la Pekinaj Vintraj Olimpikoj.\n\nRedaktoro: Liu Zijia\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-02/29/content_117025195.htm", "title": "Inaŭgurita nova konstruaĵo de Yinxu-muzeo en Henan", "published": "2024-02-29 00:00:00", "content_text": "La 26-an de februaro estis inaŭgurita nova konstruaĵo de Yinxu-muzeo en la urbo Anyang de la provinco Henan de Ĉinio. Ĝi estas la unua ŝtatnivela muzeo kun speciala temo, kiu prezentas Shang-civilizacion en panorama maniero. La novakonstruaĵo de la muzeo kovras la areon de ĉirkaŭ 22 000 kvadrataj metroj kaj montras preskaŭ 4 000 eksponaĵoj kiel bronzaĵoj, ceramikaĵoj, jadaĵoj kaj enskriboj sur bestostoj. Inter ili, pli ol tri kvaronoj estas unuafoje prezentataj al la publiko, kaj debutas freŝaj arkeologiaj atingoj.\n\nRedaktoro: Xie Ruifeng\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-02/29/content_117025205.htm", "title": "Hanfu-fanoj en Londono", "published": "2024-02-29 00:00:00", "content_text": "La 25-an de februaro hanfu-fanoj venis al la bordo de Tamizo, la Brita Muzeo kaj la Parlamentejo en Londono, Britio, kaj diskonigis al lokanoj la Printempan Feston kaj tradician ĉinan kulturon.\n\nRedaktoro: Xie Ruifeng\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-03/01/content_117028352.htm", "title": "Jara MEP de Ĉinio atingis 126 058.2 miliardojn da juanoj", "published": "2024-03-01 00:00:00", "content_text": "La 29-an de februaro, la Ĉina Statistika Oficejo publikigis, ke la landa MEP de la jaro 2023 estis 126 058.2 miliardoj da juanoj, kun kresko je 5.2% kompare kun tiu de la antaŭa jaro. Inter ili, la aldonvaloro de la primara industrio estis 8 975.5 miliardoj da juanoj, je pliiĝo de 4.1% kompare kun tiu de la antaŭa jaro; la aldonvaloro de la sekundara industrio estis 48 258.9 miliardoj da juanoj, je pliiĝo de 4.7%; la aldonvaloro de la terciara industrio estis 68 823.8 miliardoj da juanoj, je pliiĝo de 5.8%. La aldonvaloro de la primara industrio konsistigas 7.1% de la landa MEP, tiu de la sekundara industrio konsistigas 38.3%, kaj tiu de la terciara industrio konsistigas 54.6%.\n\nFine de la jaro 2023, 740.41 milionoj da homoj restis dungitaj, el kiuj 470.32 milionoj estis dungitaj en urboj, okupante 63.5% de la landa dungiteco. La konsumprezo por la tuta jaro pliiĝis je 0.2% kompare kun tiu de la antaŭa jaro. Prezoj de industriaj produktoj malkreskis je 3.0%. La aĉetoprezo por industriaj produktantoj malpliiĝis je 3.6%, kaj tiu por agrikulturaj produktantoj falis je 2.3%.\n\nRedaktoro: Xie Ruifeng\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-03/01/content_117030373.htm", "title": "Pekina bazo havos 50 grandajn pandojn", "published": "2024-03-01 00:00:00", "content_text": "Perspektiva bildo\n\nLa pekina bazo de la Ĉina Centro de Konservo kaj Esploro por Granda Pando ekfunkcios en 2025. Ĝi planas enkonduki 50 grandajn pandojn.\n\nLa pekina bazo, kiu kovras ĉirkaŭ 133 hektarojn, situos ene de Qinglonghu-a Arbar-parko en Fangshan-distrikto de Pekino. La unua fazo de la projekto, okupanta 63 hektarojn, enkondukos 40 grandajn pandojn kaj aliajn bestojn, ekzemple, orharajn simiojn kaj malgrandajn pandojn. Krom tio, centro de kultura interŝanĝo de granda pando estos konstruita.\n\nRedaktoro: Liu Zijia\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-03/01/content_117030910.htm", "title": "Xi Jinping prezidis kunvenon por diskuti Raporton de Registaraj Laboroj", "published": "2024-03-01 00:00:00", "content_text": "La 29-an de februaro en Pekino, la Politika Buroo de la Centra Komitato de la Komunista Partio de Ĉinio okazigis kunvenon por diskuti la Raporton de Registaraj Laboroj. Xi Jinping, ĝenerala sekretario de la Centra Komitato de la Komunista Partio de Ĉinio prezidis la kunvenon.\n\nLaŭla kunveno, en la pasinta jaro fronte al eksterordinare komplika internacia situacio kaj peniga misio pri reformado kaj stabila disvolvo, kun kamarado Xi Jinping kiel kerno, la Centra Komitato de la Komunista Partio de Ĉinio gvidis la tutan partion kaj la popolanojn de ĉiuj etnogrupoj, venkinte eksteran premon kaj internajn malfacilaĵojn, faris penajn klopodojn, realigis stabilan transiron de preventado kaj regado de la epidemio kaj revigliĝon kaj pliboniĝon de la ekonomio, efike kaj forte garantiis la popolan vivon, plene plenumis ĉefajn celojn kaj misiojn de la tutjara ekonomia kaj socia disvolvo, praktike antaŭenigis la altkvalitan disvolvon kaj faris firmajn paŝojn por konstruado de socialisma moderna lando en ĉiuj flankoj. En la kuranta jaro ni devas persiste progresi en stabileco, akceli stabilecon per disvolvo kaj rompi malnovajn sistemojn por starigi novajn.\n\n(el ĈRI)\n\nRedaktoro: Xie Ruifeng\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-03/04/content_117033901.htm", "title": "Gazetara konferenco de la dua sesio de la 14-a Tutlanda Komitato de ĈPPIK", "published": "2024-03-04 00:00:00", "content_text": "La 3-an de marto en Pekino okazis gazetara konferenco de la dua sesio de la 14-a Tutlanda Komitato de la Ĉina Popola Politika Interkonsiliĝa Konferenco (ĈPPIK).\n\nLiu Jieyi, proparolanto de la sesio, diskonigis la sesion kaj respondis demandojn de amaskomunikiloj ĉinaj kaj eksterlandaj.\n\nRedaktoro: Xie Ruifeng\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-03/04/content_117034254.htm", "title": "Komerco de uzitaj libroj en la templo Baoguo de Pekino", "published": "2024-03-04 00:00:00", "content_text": "La 2-an de marto estis inaŭgurita foiro de uzitaj libroj de la templo Baoguo en Pekino. La foiro celas stimuli la cirkuladon de uzitaj libroj kaj estas plena de aktivaĵoj pri nemateriaj kulturaj heredaĵoj. La foiro faciligas liberan interŝanĝon de libroj inter homoj kaj samtempe antaŭenigas novigon kaj konservadon en la kampo de kulturo.\n\nRedaktis: Rafael Henrique Zerbetto\n\nFonto: Global Times\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-03/04/content_117034397.htm", "title": "Gazetara konferenco de la dua sesio de la 14-a TPK", "published": "2024-03-04 00:00:00", "content_text": "La 4-an de marto en Pekino okazis gazetara konferenco de la dua sesio de la 14-a Tutlanda Popola Kongreso (TPK).\n\nLou Qinjian, proparolanto de la sesio, diskonigis la sesion kaj respondis demandojn de amaskomunikiloj ĉinaj kaj eksterlandaj.\n\nRedaktoro: Xie Ruifeng\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-03/04/content_117034689.htm", "title": "Inaǔguriĝis la dua sesio de la 14-a Tutlanda Komitato de ĈPPIK", "published": "2024-03-04 00:00:00", "content_text": "Posttagmeze de la 4-a de marto en la Granda Popola Halo, Pekino, solene malfermiĝis la dua sesio de la 14-a Tutlanda Komitato de la Ĉina Popola Politika Interkonsiliĝa Konferenco (ĈPPIK).\n\nXi Jinping kaj aliaj ĉinaj gvidantoj ĉeestis la inaǔguron de la sesio, kune kun 2093 membroj de la 14-a Tutlanda Komitato de ĈPPIK.\n\nRedaktoro: Xie Ruifeng\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-03/05/content_117036042.htm", "title": "Inaǔguriĝis la dua sesio de la 14-a TPK", "published": "2024-03-05 00:00:00", "content_text": "Antaǔtagmeze de la 5-a de marto en la Granda Popola Halo de Pekino inaǔguriĝis la dua sesio de la 14-a Tutlanda Popola Kongreso (TPK). Xi Jinping kaj aliaj gvidantoj de Ĉinio ĉeestis la malferman kunvenon kune kun 2872 TPK-reprezentantoj el la tuta lando.\n\nRedaktoro: Xie Ruifeng\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-03/05/content_117039741.htm", "title": "Ĉinio celas ekonomian kreskon de ĉirkaŭ 5% en 2024", "published": "2024-03-05 00:00:00", "content_text": "Ĉinio celas ekonomian kreskon de ĉirkaŭ 5 procentoj en 2024 laŭ la raporto de registaraj laboroj.\n\nLaŭ la raporto, la lando kreos pli ol 12 milionojn da laborpostenoj en urbaj regionoj.\n\nPozitiva fiska politiko kaj prudenta monpolitiko estos daŭrigitaj, kun la proporcio de deficito de malneta enlanda produkto (MEP) fiksita je 3 procentoj.\n\nĈinio planos ĉi-jare 3.9 duilionojn da juanoj da special-celaj obligacioj por lokaj registaroj.\n\n(el ĈRI)\n\nRedaktoro: Sheng Min\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-03/06/content_117041695.htm", "title": "Ĉinio okazigos Mondan Atletikan Ĉampionadon en 2027", "published": "2024-03-06 00:00:00", "content_text": "Laŭ oficiala novaĵo de la Internacia Asocio de Atletaj Federacioj (IAAF), la 234a konsilia kunveno de IAAF okazis en Glasgovo, Britio en la 29a de februaro. En la kunveno, oni deklaris, ke okazos la Monda Atletika Ĉampionado en Pekino en 2027. Tio estos la dua fojo, ke Pekino okazigos tian konkurson post la jaro 2015.\n\nRedaktoro: Liu Zijia\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-03/06/content_117041966.htm", "title": "Xi Jinping aliĝis al grupa diskuto kun reprezentantoj el Jiangsu-provinco en jara sesio de TPK", "published": "2024-03-06 00:00:00", "content_text": "Posttagmeze de la 5-a de marto Xi Jinping, ĉina prezidanto, ĝenerala sekretario de la Centra Komitato de la Komunista Partio de Ĉinio (KPĈ) kaj prezidanto de la Centra Milita Komisiono, aliĝis al grupa diskuto kun reprezentantoj el Jiangsu-provinco en la dua sesio de la 14-a Tutlanda Popola Kongreso (TPK).\n\nRedaktoro: Xie Ruifeng\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-03/06/content_117042891.htm", "title": "Novenergiaj busoj sur stratoj de Hongkongo", "published": "2024-03-06 00:00:00", "content_text": "La 25-an de februaro ekfunkciis sur la stratoj de Hongkongo, Ĉinio, la unua duetaĝa buso de loka publika transport-sistemo uzanta hidrogenon kiel fuelo. Tio estis festata kiel marko de evoluo de loka publika transport-sistemo survoje al nul-karbona emisiado.\n\nRedaktis: Rafael Henrique Zerbetto\n\nFonto: China Daily\n\nEl Popola Chinio", "author": null, "categories": ["Naturo kaj Mediprotekto"], "audio_links": null}
{"url": "http://esperanto.china.org.cn/2024-03/06/content_117042896.htm", "title": "Latinamerikanoj komentas pri du sesioj", "published": "2024-03-06 00:00:00", "content_text": "Ni scias, ke la du sesioj de Ĉinio kaptas atenton en la tuta mondo, sed kiuj temoj estas la plej atentataj de la internacia komunumo? Jen kion alilandaj fakuloj diris al la ĉina televidkanalo CCTV.\n\nLuis Arce, prezidanto de Bolivio: La du sesioj en Ĉinio alportas bonajn novaĵojn al ni. Ĉinio ludas gravan rolon en la mondo, ne nur kadre de ekonomio, sed ankaŭ de teknologio. Ni esperas, ke Ĉinio kontribuos por antaŭenigi la industriiĝon de latinamerikaj landoj, ĉar Ĉinio havas teknologion kaj ni havas la naturajn rimedojn.\n\nGaston Browne, ĉefministro de Antigvo-Barbudo: Mi esperas, ke la du sesioj enfokusiĝos al klimatŝanĝiĝo, ĉar ĝi koncernas ĉiujn en la mondo. Malgrandaj insulaj landoj, kiel la mia, Antigvo-Barbudo, estas la unuaj, kiuj spertos la efikon de klimatŝanĝiĝo, kiuj estos aparte malmildaj por ni. Komerco inter niaj du landoj signife kreskis dum la pasintaj jaroj kaj ni atendas akcelon de tiu kresko. Ĉinio estas bona amiko de Antigvo-Barbudo kaj helpas nin plifortigi niajn kapablojn en multaj areoj.\n\nFred Alfonso, direktoro pri enhavo de venezuela amaskomunikilo Orinoco Post: Mi faris notojn pri la gravaj kaj ĉefaj temoj traktotaj dum la du sesioj, kaj mi esperas, ke nia amaskomunikilo estos bona kanalo por informi pri la lastaj disvolvoj kaj atingoj de la du sesioj, tiel ke la popolo de Venezuelo pli bone komprenu ĝin.\n\nArnoldo André Tinoco, ministro pri eksterlandaj aferoj de Kostariko: Ni kredas, ke Ĉinio interesiĝas pri daŭrigo de kunlaboroj kun nia regiono en la estonteco. Nia regiono estas disvolviĝanta regiono, kie ĉina partopreno en scienco, teknologio, medicino, disvolvado, infrastrukturo kaj aliaj kampoj estas tre bonvena. La iniciato \"La Zono kaj Vojo\" povas alporti ŝancon por disvolvado de latinamerikaj landoj.\n\nGisela Padovan, ĉefo de la fako pri latinamerikaj kaj karibiaj aferoj de Brazila Ministerio pri Eksteraj Rilatoj: Mi vidas tre fortan kaj pli kaj pli proksiman rilaton inter Ĉinio kaj Latinameriko, inkluzive de rilatoj kun registaroj de Brazilo kaj aliaj landoj, kaj ankaŭ kadre de investoj. Tio tre gravas por Latinameriko. Mi pensas, ke ni povas dialogi kaj kunlabori pri pluraj temoj.\n\nJuan Carlos Briedo, ĉilia senatano: Mi pensas, ke la sukceso de Ĉinio estas pro la kompromiso de ĝiaj gvidantoj kaj registaro por elpensi planon por ekonomia disvolvado, kaj ili estas tre sukcesaj. Mi pensas, ke la ĉina sistemo pri planado estas lerninda, ĉar ĝi povas alporti disvolvadon kaj bonan vivon al la popolo.\n\nRedaktis: Rafael Henrique Zerbetto\n\nFonto: CCTV\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-03/06/content_117042925.htm", "title": "Startos ĉi-monate turisma trajno de Pekino al Laoso", "published": "2024-03-06 00:00:00", "content_text": "Ĉi-jare la Ĉina Fervoja Vojaĝ-agenteja Grupo denove liveras unikan turisman trajnon titolitan \"sperti popularan ĉin-laosan fervojon kaj malkovri Laoson\". La trajno veturos el la Pekina Fervoja Stacio je nul horo kaj 37 minutoj de la 18a de marto, kaj la vojaĝo daŭros 15 tagojn.\n\nZhangjiajie-a Nacia Arbar-parko en Ĉinio\n\nLa triumfa arko en Laoso\n\nPer la turisma trajno vojaĝantoj povos viziti kelkajn konatajn ĉinajn vidindaĵojn, ekzemple, Zhangjiajie-an Nacian Arbar-parkon, Emei-montaron, Xishuangbanna-an Tropikan Botanikan Ĝardenon, Wudao-gorĝon kaj aliajn. Ĉiu kupeo klimatizita havas kvar malmolajn litojn, kaj la akcesora spaco en la kupeo estas pli larĝa je ok centimetroj ol tiu de ordinara trajno.\n\nPri la eksterlanda itinero, vojaĝantoj povos preni la internacian trajnon D87 inter Kunming de Ĉinio kaj Luang Prabang de Laoso. En Laoso oni povos viziti la triumfan arkon kaj la turon That Luang en Vjentjano, la Imperian Palacon kaj la monton Phu Si en Luang Prabang, sperti flosadon sur la rivero Nam Song kaj plezurboaton sur la rivero Nam Souang. Krom tio, oni povos frandi lokajn bongustaĵojn en Laoso.\n\nRedaktoro: Liu Zijia\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-03/07/content_117044268.htm", "title": "Ĉinio publikigis ĉi-jaran kresk-celon kun fokuso de altkvalita disvolvado", "published": "2024-03-07 00:00:00", "content_text": "La kreskocelo de malneta enlanda produkto (MEP) je ĉirkaŭ 5% por la kuranta jaro estis decidita post kiam la ĉina ekonomio montris solidarecon kaj flekseblecon en la pasinta jaro je kresko de 5.2%.\n\nFabriko de elektra veturilo en Ĉinio\n\nĈina ĉefministro Li Qiang diris: \"En decid-faro pri la kresko je ĉirkaŭ 5%, ni konsideris la bezonon por pliigi dungiĝon kaj enspezojn kaj antaŭzorgi kaj forigi riskojn.\"\n\nLa kresko akordas al la celoj de la 14a Kvinjara Plano kaj celo de baza efektivigo de modernigo. Li diris, ke ĝi konsideras ankaŭ la potencialon por kresko kaj kondiĉojn por subteni kreskon kaj elmontriĝas postulojn por sekvi progreson kaj klopodi realigi la celojn.\n\nHan baojiang, profesoro el Partia Lernejo de Centra Komitato de la Komunista Partio de Ĉinio kaj ŝtata politika konsilisto, diris, ke la celo de MEP-kresko estas solida kaj kuraĝiga kaj montras, ke la registaro kontinue emfazas kvaliton de kresko.\n\nTian Xuan, vicestro de PBC-lernejo de Financo sub Tsinghua-universitato kaj reprezentanto de TPK, diris, ke la planita kresko konformas al plenumebleco de politikaj iloj kaj daŭrigeblecon de ekonomia disvolvado, lasante sufiĉe grandan spacon por antaŭenigi ŝanĝiĝon de movfortoj de kresko kaj trakti eksteran necerton.\n\nRedaktoro: Liu Zijia\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-03/07/content_117044784.htm", "title": "PANORAMO 丨Kiajn ekonomiajn atingojn Ĉinio akiris en 2023?", "published": "2024-03-07 00:00:00", "content_text": "Redaktoro: Sheng Min\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-03/07/content_117044793.htm", "title": "PANORAMO 丨Kiujn celojn Ĉinio atingos en 2024?", "published": "2024-03-07 00:00:00", "content_text": "Redaktoro: Sheng Min\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-03/07/content_117045436.htm", "title": "Xi Jinping aliĝis al diskuto en jara sesio", "published": "2024-03-07 00:00:00", "content_text": "La 6an de marto ĉina prezidanto Xi Jinping vizitis naciajn politikajn konsilistojn kaj ĉeestis la komunan grupan kunvenon en la dua sesio de la 14a Tutlanda Komitato de la Ĉina Popola Politika Interkonsiliĝa Konferenco.\n\nXi Jinping, ankaŭ ĝenerala sekretario de la Centra Komitato de la Komunista Partio de Ĉinio kaj prezidanto de la Centra Milita Komisiono, aliĝis al la diskuto de politikaj konsilistoj el la Revolucia Komitato de la Ĉina Kuomintango, la sektoro de scienco kaj teknologio, kaj la sektoro de medio kaj resursoj. Xi aŭskultis iliajn komentojn kaj sugestojn.\n\nXi urĝis politikajn konsilistojn el diversaj politikaj partioj, organizoj, etnoj, sektoroj kaj sociaj rondoj fari profundajn esplorojn kaj aktive proponi sugestojn bazitajn sur la ĉefaj strategiaj taskoj prezentitaj de la 20a Tutlanda Kongreso de KPĈ kaj la aranĝoj faritaj de la Centra Konferenco pri Ekonomia Laboro.\n\n(el ĈRI)\n\nRedaktoro: Liu Zijia\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-03/07/content_117046075.htm", "title": "Du Zhanyuan, membro de Konstanta Komitato de Tutlanda Komitato de ĈPPIK: Mult-kulturaj interŝanĝoj kaj reciproka lernado estas pli gravaj ol antaŭe", "published": "2024-03-07 00:00:00", "content_text": "\"En la nuna mondo, la grandaj ŝanĝiĝoj, kiuj neniam okazis en cent jaroj, akcelas sian evoluadon, kaj mult-kulturaj interŝanĝoj kaj reciproka lernado estas pli gravaj ol antaŭe,\" diris Du Zhanyuan, membro de la Konstanta Komitato de la Tutlanda Komitato de ĈPPIK kaj ĉefo de la Ĉina Internacia Komunika Grupo, dum la du sesioj ĉi-jare, kiam li estis intervjuita de raportisto el la retejo china.org.cn. Li diris ankaŭ, ke profundigi interŝanĝojn kaj reciprokan lernadon inter malsamaj civilizacioj postulas klopodojn de kulturaj institutoj kaj klarvidaj talentuloj por pli aktive preni sur sin la epokan respondecon.\n\nDu Zhanyuan, ĉefo de la Ĉina Internacia Komunika Grupo, partoprenas en la dua sesio de la 14a Tutlanda Komitato de ĈPPIK.\n\nDu Zhanyuan (dua de maldekstre)\n\nEstas pli ol 200 landoj kaj regionoj kaj pli ol 2 500 etnoj kaj religioj en la mondo. Bazita sur malsamaj historioj, ŝtataj kondiĉoj, kutimoj kaj aliaj faktoroj, naskiĝis malsamaj civilizacioj, kio kune pentras la grandiozan bildon de la homara civilizacio. Historio kaj realo pruvas, ke kompreni kaj trakti civilizacion pere de kultura evoluado, kultura konflikto kaj kultura izoliĝo kaŭzos historian tragedion kaj kulturan suferon. Nur per respekto al kultura diverseco, antaŭenigo de interŝanĝoj kaj dialogoj de malsamaj kulturoj, paca kunekzisto kaj harmonia kunesto, la koloroj de la homara civilizacio estos pli riĉaj kaj la perspektivo de la homara evoluado estos pli vasta kaj brila.\n\nRedaktoro: Liu Zijia\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-03/08/content_117047423.htm", "title": "Du Zhanyuan: La mondo konu ĉinan modernigon kaj realigu \"duvojan iron\" inter Ĉinio kaj la mondo", "published": "2024-03-08 00:00:00", "content_text": "Du Zhanyuan, ĉefo de la Ĉina Internacia Komunika Grupo, partoprenas en la dua sesio de la 14a Tutlanda Komitato de ĈPPIK.\n\nDum ĉeesto en la dua sesio de la 14a Tutlanda Komitato de ĈPPIK, Du Zhanyuan, membro de la Konstanta Komitato de la Tutlanda Komitato de ĈPPIK kaj ĉefo de la Ĉina Internacia Komunika Grupo, diris, ke paroli vivecajn rakontojn de ĉina modernigo postulas pliigi interŝanĝojn kaj reciprokan lernadon inter la ĉina civilizacio kaj mondaj civilizacioj kun pli malferma kaj inkulziva sintenoj, tiel ke la internacia komunumo povas havi pli profundan kompreno de la ĉina kultura heredaĵo kaj moderna vojo.\n\nDu opinias, ke ĉina modernigo estas profunde plantita en la tradicia ĉina kulturo, kio rompas la fiksan modelon de okcidenta modernigo en praktiko. Ĉina modernigo estigis relative perfekte institutan modelon en ekonomia disvolvado, malriĉ-mildigo, scienca kaj teknologia novigo, popularigo de edukado, mediprotekto kaj socia regado, kaj pruvis plenumeblecon kaj efikecon en praktiko. Ĝiaj unikaj mond-koncepto, valor-koncepto, histori-koncepto, kultur-koncepto, demokrati-koncepto, ekologi-koncepto kaj ĝia praktiko estas granda novigo en la teorio kaj praktiko de monda modernigo, kaj ĝi liveras novan elekton por pluraj disvolviĝantaj landoj marŝi al modernigo sendepende.\n\nRedaktoro: Liu Zijia\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-03/08/content_117047650.htm", "title": "Internacia Tago de Virinoj: Vojo al egaleco ankoraŭ estas longa", "published": "2024-03-08 00:00:00", "content_text": "Hodiaŭ, la 8-an de marto, la mondo celebras la Internacian Tagon de Virinoj. Sed kion celebri? En la mondo, averaĝa salajro de virinoj daŭre estas malpli alta ol tiu de viroj farantaj la saman laboron. En preskaŭ ĉiuj parlamentoj, virinoj estas subreprezentataj. Multaj virinoj spertas malfacilon dungiĝi aŭ konservi sian postenon, ĉar dungantoj timas, ke ili gravediĝu. Pli grave, en kelkaj landoj banaliĝas krimoj praktikataj specife, aŭ ĉefe, kontraŭ virinoj, kiuj kaŭzas dumvivan traŭmon aŭ eĉ morton. La problemoj ĵus menciitaj estas nur kelkaj inter pluraj aliaj, kiujn virinoj alfrontas en la ĉiutaga vivo.\n\nMarina Silva, Sheila Juruna kaj Vandana Shiva, tri virinoj kiuj agadas por plibonigi la mondon, fotitaj en 2012 dum Konferenco de UN por Daŭripova Evoluigo (Rio+20)\n\nDum plejparto de mia vivo, mi kredis, ke diskriminacio kontraŭ virinoj estas esence egala al ĉiuj aliaj formoj de diskriminacio, ekzemple tiuj bazitaj sur raso, lingvo aŭ nacieco. Mia opinio ŝanĝiĝis antaŭ jardeko, kiam mi partoprenis, nome de TEJO, en laborgrupo pri diskriminacio en la Monda Junularkonferenco.\n\nLaborgrupo devas diskuti la tekston kaj redakti ĝin ĝis atingo de interkonsento, kaj en la mia estis du viroj, reprezentantoj de la sama organizaĵo, kiuj nur volis unu aferon: eviti mencion pri virinoj en la dokumento. Por tion sukcesi, ili proponis ĝeneralan vortumon pri homaj rajtoj aŭ kontraŭdiskriminacio, sen nomi ajnan celgrupon.\n\nMi bezonis multe cerbumi por kompreni la politikan disputon malantaŭ tio: sen specifa mencio pri virinoj en la fina dokumento de UN, homrajtaj politikoj de landoj ne bezonus enteni virinojn. Male, mencio pri virinoj implicus, ke lando ja devus alpreni specifajn politikojn pri virinoj. Sed kial tio estus problemo?\n\nTiam mi komprenis, ke ekzistas monda interkonsento, almenaŭ je diplomatia nivelo, pri kontraŭstaro al diskriminacio surbaze de, ekzemple, etno, lingvo aŭ nacieco, la superrego de viroj sur virinoj daŭre estas rigardata kiel natura en multaj socioj. Plie, la debato pri inaj rajtoj iras man-en-mane kun tiu pri la koncepto de familio, kiu laŭlonge de historio, kutime donis al viroj la ĉefrolon. Agnoski egalecon inter viroj kaj virinoj implicas agnoskon de novaj familiaj aranĝoj, kiuj siavice implicas en malaperigo de privilegioj kaj rearanĝo de socio, ekonomio kaj politiko.\n\nKamparaninoj laboras en forcejo proksime al la urbo Nankino, orienta Ĉinio\n\nPlua antaŭenigo de seks-egaleco postulas profundajn ŝanĝojn en la socia ordo, kaj tio estas unu el la kialoj de la populariĝo de malprogresemaj movadoj en la mondo: multaj homoj timas ŝanĝojn en la socia ordo, ĉu pro timo perdi privilegiojn, ĉu pro timo je la nekonata, ĉar neniu povas antaŭvidi, kian socion ni havos post tiuj ŝanĝoj.\n\nSamtempe, estas evidente, ke historia procezo ne povas esti bremsita, kaj la celebrado de la Internacia Tago de Virinoj mem estas ekzemplo de tio: antaŭ unu jaro mi aperigis artikolon pri vera origino de tiu ĉi dato, lige al internacia movado de socialistaj virinoj.\n\nMia sperto en la Monda Junularkonferenco, hazarde en la sama semajno, kiam la terorisma grupo Boko Haram kaptis dekojn da studentinoj kiel ostaĝoj en Niĝerio, montris al mi la gravecon kaj malfacilojn kadre de politika laboro pri virinoj. En tiu sama konferenco, mi konatiĝis kun brava brazila aktivulino Luana Genot, kiu faris elstaran laboron kaj helpis min sukcesi antaŭenigi mian proponon pri lingvaj rajtoj kune kun pluraj aliaj kontraŭdiskriminaciaj proponoj.\n\nAntaŭ kelkaj jaroj en seminario aranĝita de la Ĉina Akademio pri Sociaj Sciencoj, mi aŭdis de du ĉinaj virinoj pri ilia kontribuo al la sukceso de la lando en malaperigo de malriĉeco. Sekve, esploristo el Venezuelo rakontis pri siaj esploroj rilate al mildigo de malriĉeco en sia lando, kaj li substrekis, ke ankaŭ tie virinoj estis pli sukcesaj en gvidado de agadoj kontraŭ malriĉeco. Tio estas unu el multaj ekzemploj de tio, ke virinoj havas multon por kontribui por la socio kaj devas ludi ŝlosilan rolon en konstruado de pli bona estonteco por ni ĉiuj.\n\nViroj kaj virinoj kune laboras en muntado de kamionoj en Xinjiang: en Ĉinio, seksegaleco estas realo.\n\nKiam mi alvenis en Ĉinio, mi tuj rimarkis, ke ĉinaj virinoj alte taksas memstarecon. Laboristinoj troviĝas en ĉiuj kampoj, eĉ en tiuj karieroj tradicie rigardataj kiel porviraj. Dum vizitoj al fabrikoj en Ĉinio, mi ĉiam rimarkis grandan respekton inter viroj kaj virinoj laborantaj kune, realo tute mala ol tiu antaŭ 1949, kiam ĉinino havis la devon obei sian patron aŭ edzon kaj finance dependis de li.\n\nNe ĉiuj problemoj rilataj al virinoj estas solvitaj en Ĉinio, sed mi konstatis, ke multaj problemoj jam solvitaj ĉi tie restas nesolvitaj en aliaj landoj, kaj la atingoj de Ĉinio en la kampo de seksegaleco povas inspiri la antaŭenigon de politikoj favoraj al pli deca vivo por virinoj de la tuta mondo.\n\nAntaŭenigo de inaj rajtoj estas esenca kondiĉo por plua civiliza evoluo de la homaro, kaj ĉiuj registaroj devas serioze alpreni rimedojn por efektivigi kaj plu disvolvi politikojn pri temoj rilataj al virinoj. Feliĉan Internacian Tagon de Virinoj mi deziras al ĉiuj miaj legantinoj!\n\nVerkis kaj fotis: Rafael Henrique Zerbetto\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-03/08/content_117048041.htm", "title": "Du sesioj montras direkton por disvolviĝo de Xinjiang", "published": "2024-03-08 00:00:00", "content_text": "La 5-an de marto ĉina ĉefministro Li Qiang prezentis la registaran laborraporton al la 2-a sesio de la 14-a Tutlanda Popola Kongreso en Pekino.\n\nĈina ĉefministro Li Qiang prezentas la registaran laborraporton al la 2-a sesio de la 14-a Tutlanda Popola Kongreso.\n\nLa laboro farita en 2023 montras landon resaniĝantan de KOVIM-19, kiu akcelas industrian disvolvadon kaj stimulas renormaliĝon de la nacia konsuma merkato, turisma kaj kultura industrioj kaj ĉiutagaj servoj.\n\nPor Xinjiang, la renormaliĝo de kultura kaj turisma sektoroj estas aparte grava, ĉar turismo estas grava fonto de enspezo por la regiono kaj ankaŭ kontribuas por la konservado de lokaj kulturaj heredaĵoj. La klopodoj de xinjiang-a registaro por konservi kaj antaŭenigi tradiciajn metiartojn de Xinjiang kune kun la disvolviĝo de turisma industrio pruviĝis sukcesa kaj kreis multajn ŝancojn por lokaj metiistoj.\n\nBona ekzemplo de tio estas la raporto pri la ujgura brodaĵo de Kader Rehman, publikigita en la retejo Tianshannet komence de februaro. La raporto montras, kiel kursoj, atelieroj kaj aliaj simplaj iniciatoj povas plibonigi vivojn de homoj: Kader forlasis malriĉecon post profundigo de siaj scioj pri brodarto ĉe la Universitato de Kantono.\n\nLa ujgura brodisto Kader Rehman forlasis malriĉecon post kiam li kaptis la ŝancon studi en Kantono.\n\nIntegrita al la enlanda konsuma merkato kaj samtempe ludante kernan rolon en la Ekonomia Zono de la Silka Vojo, Xinjiang estas en komforta pozicio por profiti de ambaŭ partoj de la strategio pri duobla cirkulado proponita de prezidanto Xi Jinping: la rapida revigliĝo de la ĉina merkato akcelos konsumadon de produktoj el Xinjiang, dum kresko de la internacia komerco kun Ĉinio alportos pliajn investojn kaj ekonomiajn ŝancojn al la regiono.\n\nLa raporto de Li Qiang ankaŭ emfazas registarajn politikojn por stimuli investojn pri energio, akcelante investojn en sektoro, kie Xinjiang havas unikajn avantaĝojn. De grandaj rezervoj de petrolo kaj naturgaso ĝis grandega potencialo por generado de elektro el suno kaj vento, Xinjiang ludos gravan rolon en la disvolvado de energi-merkato de Ĉinio kaj alportos gravajn kontribuojn por helpi Ĉinion realigi la du karbonajn celojn: atingi la pinton de karbon-emisiado ĝis 2030 kaj karbonan neŭtralecon ĝis 2060.\n\nSed la plua disvolviĝo de Xinjiang implicas ankaŭ pezajn investojn en edukado. Ni prenu la nafto-naturgasan sektoron kiel ekzemplon: la unua profundega scienc-esplora bortruo evoluigita kaj konstruita de Ĉinio estis borita lastatempe en la dezerto Taklamakan. Tiaj teknologiaj progresoj, same kiel la modernigo de ĉinaj industriaj plantoj, postulas altkvalifikitan laborforton kaj investojn en disvolvado de novaj teknologioj.\n\nShenditake 1, la unua profundega scienc-esplora bortruo evoluigita kaj konstruita de Ĉinio\n\nNun ni rigardu la perspektivojn por agrikulturo: pli ol 85% de la koton-plukado en Xinjiang pasintjare estis farita de maŝinoj, kiuj laboras pli efike ol homaj laboristoj kaj konsekvence reduktas la koston de produktado. Ili tamen postulas pli kvalifikitajn laboristojn por esti disvolvitaj, produktitaj, funkciigataj kaj bontenataj/riparataj. Aliaj agrikulturaj entreprenoj en Xinjiang ankaŭ postulas pli altan nivelon de profesia kvalifiko, de bestobredado ĝis produktado kaj transformado de agrikulturaj produktoj, por kreskigi la kvanton, kvaliton kaj aldonvaloron de la agrikulturaj produktoj de Xinjiang.\n\nLa ĉina registaro sin dediĉas al estigo de altkvalita eduka sistemo en ĉiuj niveloj kaj areoj, kaj promesis kreskigi investojn en ĉi tiu sektoro. Li Qiang ankaŭ anoncis iniciaton por altgradigi bazan edukadon, plibonigi ĝian kvaliton, disvolvi urb-kamparan integriĝon de deviga edukado kaj plibonigi kondiĉojn de kamparaj lernejoj. Kun vasta teritorio, malalta loĝdenso kaj en rapida urbaniziga procezo, Xinjiang certe profitos de ĉi tiu iniciato.\n\nLa raporto ankaŭ mencias klopodojn por riĉigi la intelektan kaj kulturan vivon de homoj per novigaj kulturaj projektoj kaj plibonigi servojn de liberaj publikaj kulturaj instalaĵoj. La kvara nacia enketo pri kulturaĵoj plifortigos protektadon de kaj materiaj kaj nemateriaj kulturaj heredaĵoj, kontribuante por konservi la longan historion kaj unikajn kulturajn tradiciojn de Xinjiang.\n\nDirekton kaj prioritatojn donis Li Qiang en sia raporto, sed kiel transformi ĝeneralajn gvidliniojn en ampleksan strategion kun la celo alporti konkretajn rezultojn estas tasko, kiu postulas multan laboron de la delegitoj ĝis la fino de la du sesioj.\n\nVerkis: Rafael Henrique Zerbetto\n\nEl Popola Chinio", "author": "Rafael Henrique Zerbetto", "categories": ["Ekonomio"], "audio_links": null}
{"url": "http://esperanto.china.org.cn/2024-03/08/content_117048537.htm", "title": "Solidareco kun palestinaj virinoj", "published": "2024-03-08 00:00:00", "content_text": "La 8-a de marto estas la Internacia Tago de Lukto de Virinoj. Ĉi-jare, pluraj movadoj de virinoj tra la mondo realigis internacian alvokon por afiŝoj en solidareco al palestinaj virinoj, kaj la rezulto estis galerio kun 44 afiŝoj el 17 landoj de ĉiuj regionoj de la mondo: Pollando, Barato, Venezuelo, Brazilo, Sud-Afriko, Svislando, Svedio, Kenjo, Zimbabvo, Italio, Kolombio, Ĉinio, Portoriko, Hispanio, Gvatemalo, Filipinoj kaj Tunizio.\n\nLa afiŝoj revivigas la internaciecon de hodiaŭa dato por antaŭenigi la lukton de virinoj kontraŭ la agreso de Israelo al Palestino kaj subtene al la konstruado de paca kaj daŭripova mondo, sen perforto nek malsato. La atakoj en Palestino jam kaŭzis pli ol 30 mil mortojn, ĉefe virinoj kaj infanoj.\n\nVi povas vidi kaj elŝuti ĉiujn afiŝojn en la portalo Utopix:\n\nhttps://utopix.cc/descargas/combo-solidaridad-con-las-mujeres-palestinas/\n\nRedaktis: Rafael Henrique Zerbetto\n\nFonto: Capire\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-03/10/content_117051247.htm", "title": "Tutlanda Komitato de ĈPPIK fermis jaran sesion", "published": "2024-03-10 00:00:00", "content_text": "Antaǔtagmeze de la 10-a de marto en Pekino la 14-a Tutlanda Komitato de la Ĉina Popola Politika Interkonsiliĝa Konferenco (ĈPPIK) fermis sian jaran sesion.\n\nXi Jinping kaj aliaj ĉinaj gvidantoj ĉeestis la ferman kunvenon de la dua sesio de la 14-a Tutlanda Komitato de ĈPPIK en la Granda Popola Halo.\n\nRedaktoro: Xie Ruifeng\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-03/11/content_117052825.htm", "title": "Nova Esperanto-kurso en Pekina Lingva kaj Kultura Universitato", "published": "2024-03-11 00:00:00", "content_text": "La 5-an de marto en Pekina Lingva kaj Kultura Universitato komenciĝis nova nedeviga kurso de Esperanto, pli ol 50 studentoj aliĝis. La kurson gvidas ĉefe s-rino Chen Ji, ĝenerala sekretario de Ĉina Esperanto-Ligo.\n\nLa kurso daŭras 11 semajnojn kaj entute 33 horojn. La kurso celas instrui bazajn sciojn de Esperanto al la lernantoj, kaj iom pri kulturo kaj idealo de Esperanto. En la kurso, lernantoj havos ŝancon konatiĝi kun alilandaj esperantistoj kaj tiel interesiĝi pri la Esperanta komunumo.\n\nLa studfakoj de la kursanoj estas tre diversaj, inkluzive de la angla, la franca, la portugala, la turka, lingvistiko, komputiko, amaskomunikado, financo kaj aliaj. Inter ili ankaŭ estas internaciaj studentoj el Vjetnamio kaj Maroko.\n\nDanke al la laboro de s-ro Liu Dawei, prezidanto de Ĉina Esperanto-Ligo, kaj estroj de la universitato, la kurso denove komenciĝis post kelkjara paŭzo. Pekina Lingva kaj Kultura Universitato havas longan tradicion pri Esperanto-kurso, gvidita de profesoro Li Weilun, kiu jam emeritiĝis.\n\nRedaktoro: Zhao Wenqi\n\nEl Popola Chinio", "author": null, "categories": ["E"], "audio_links": null}
{"url": "http://esperanto.china.org.cn/2024-03/11/content_117053706.htm", "title": "La 14-a TPK fermis sian duan sesion", "published": "2024-03-11 00:00:00", "content_text": "Posttagmeze de la 11-a de marto en Pekino la 14-a Tutlanda Popola Kongreso fermis sian duan sesion. Xi Jinping kaj aliaj ĉinaj gvidantoj ĉeestis la kunvenon okazintan en la Granda Popola Halo.\n\nRedaktoro: Xie Ruifeng\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-03/11/content_117053731.htm", "title": "Portugala ambasadoro en Ĉinio: Ĉinio ludas aktivan rolon por monda ekonomia releviĝo", "published": "2024-03-11 00:00:00", "content_text": "En la du sesioj en Ĉinio, Paulo Nascimento, ambasadoro de Portugalio en Ĉinio, diris en  intervjuo: \"Ĉinio estas la plej granda komerca partnero de Portugalio en Azio kaj grava fonto de investo por Portugalio. La daŭrigebla ekonomia disvolviĝo de Ĉinio multe alportas profiton al Portugalio. Same, Ĉinio ludas aktivan rolon por monda ekonomia releviĝo.\"\n\nNascimento diris, ke li partoprenis la du sesiojn plurfoje. Li diris, ke la du sesioj resumas la atingojn de Ĉinio en la pasinta jaro kaj antaŭvidas kaj planas la estontan disvolvan direkton de Ĉinio. La du sesioj estas rigardataj kiel gravaj eventoj en la politika vivo de Ĉinio. Samtempe tio ankaŭ estas fenestro, per kiu Portugalio povas observi kaj kompreni la ĉinan politikon.\n\nPri tutmonda disvolva iniciato, tutmonda sekureca iniciato kaj tutmonda civilizacia iniciato de Ĉinio, Nascimento diris, ke la pozitivaj rimedoj de Ĉinio por antaŭenigi tutmondan disvolviĝon kaj helpi evoluantajn landojn havas grandan signifon. Nascimento esperas, ke la du landoj povos plifortigi kunlaborojn en tiu ĉi kampo.\n\nĈi-jare estas la 45-a datreveno de la starigo de diplomatiaj rilatoj inter Portugalio kaj Ĉinio kaj la 25-a datreveno de la reveno de Makao al Ĉinio. Nascimento diris, ke la rilatoj inter Portugalio kaj Ĉinio bone disvolviĝas. Portugalio aktive partoprenas en la iniciato \"La Zono kaj Vojo\", kiu alportas profiton al la popoloj de ambaŭ landoj. Portugalio volas havi pliajn kunlaborojn kun Ĉinio en la kampoj de ekonomio kaj komerco, puraj energifontoj, scienco kaj teknologio, sano kaj aliaj areoj.\n\nRedaktoro: Xie Ruifeng\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-03/11/content_117054014.htm", "title": "Farah Diba Adel: Mi vere ĝuas ĉiun tagon en Ĉinio dum lernado", "published": "2024-03-11 00:00:00", "content_text": "En Pekina Universitato, kiu havas profundajn ĉinajn tradiciajn karakterizaĵojn, studentoj biciklas inter diversaj instrudomoj. Germana junulino Farah Diba Adel estas unu el tiuj studentoj.\n\nEn tiu ĉi semestro ŝi komencis sian lernadon en Ĉinio. Kvankam estas malfacile lerni la ĉinan lingvon, Farah Diba Adel, ĝuante muzikon, ne nur bone lernis prononcojn de ĉinaj ideogramoj, sed ankaŭ bone komprenas iliajn signifojn kaj esprimojn.\n\nŜi diris, ke muziko donas ligon inter ŝi kaj Ĉinio kaj ankaŭ kuracis ŝian solecon post alveno al la nekonata lando. \"Miaj gepatroj tre subtenas min lerni en Ĉinio. Ili esperas, ke mi bone utiligos la oportunon por gajni novajn spertojn. Mi vere estis surprizita de la bonkoreco kaj gastemo de ĉinoj. Kiam mi bezonas fari ion, ĉinoj ĉiam volonte helpas min, ili estas tre amikemaj kaj ĉiam kuraĝigas min provi novajn aferojn, kio vere varmigas mian koron.\"\n\nEn libera tempo ŝi kun siaj amikoj partoprenas en diversaj eventoj, ekzemple, esplori malnovajn konstruaĵojn, viziti diversajn muzeojn en Pekino, gustumi ĉinajn manĝaĵojn ktp. Pro tio Farah Diba Adel vere ĝuas ĉiun tagon en Ĉinio.\n\n(el ĈRI)\n\nRedaktoro: Sheng Min\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-03/12/content_117055687.htm", "title": "Eldonita anglalingva versio de libroserio el la verkoj de Xi Jinping", "published": "2024-03-12 00:00:00", "content_text": "Lastatempe estis eldonitaj la unuaj du volumoj de la libroserioElektitaj Verkoj de Xi Jinping en la angla lingvo. Ili estas eldonitaj de Fremdlingva Eldonejo kaj disvastigitaj en- kaj eksterlande.\n\nLa unuaj du volumoj de la libroserio entenas la gravajn verkojn de Xi Jinping faritajn de novembro 2012 ĝis oktobro 2022.\n\nLa angla versio helpas eksterlandajn legantojn kompreni la penson de Xi Jinping pri socialismo kun ĉinaj trajtoj en nova epoko, kaj helpos la internacian komunumon pli bone kompreni la ĉinan vojon al modernigo kaj modernan civilizacion de la ĉina nacio.\n\nRedaktoro: Xie Ruifeng\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-03/12/content_117055991.htm", "title": "Okcidenta Lago en Hangzhou", "published": "2024-03-12 00:00:00", "content_text": "\"En la ĉielo estas la paradizo, sur la tero estas Suzhou kaj Hangzhou.\" Tion diris la antikvuloj, priskribante la belecon de tiuj ĉi famaj urboj en orienta Ĉinio. Hangzhou estas la ĉefurbo de Zhejiang-provinco, kaj la renomo de la urbo venas ĉefe de la pitoreska Okcidenta Lago.\n\nLa blua, ofte ondanta akvo estas punktita per elegantaj ŝtonpontoj kaj ĉarmaj pavilonoj. Ĉio ĉi, kune kun la ĉirkaŭaj verdaj montetoj, kie kaŝe lokiĝas pagodoj kaj temploj, faras la Okcidentan Lagon unu el la plej interesaj vidindejoj en Ĉinio.\n\nRedaktoro: Sheng Min\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-03/12/content_117056534.htm", "title": "Verda naskiĝtaga donaco", "published": "2024-03-12 00:00:00", "content_text": "Hodiaŭ estas la Arboplanta Tago (la 12-a de marto). Ĉiujare en tiu ĉi tago sinjorino Wei Wenfang en la urbo Wuhan de Hubei-provinco donas al sia filo saman naskiĝtagan donacon.\n\nEn marto 1999 Wei Wenfang hazarde legis novaĵon en ĵurnalo, pri volonta arboplantado en la urbo. Post nelonge, ŝi kaj ŝia filokune plantis la unuan arbon. De tiam, planti arbon en tiu ĉi festo fariĝis ilia \"verda promeso\". La arboj, kiujn ili plantis en sinsekvaj jaroj, fariĝis naskiĝtagaj donacoj por ŝia filo, kaj ĝis nun la agado daŭras pli ol 20 jarojn.\n\nWei Wenfang diris, ke nun la konscio pri arboplantado fariĝis pli forta. Antaŭe, kelkaj montoflankoj kaj lagbordoj estis nudaj kaj eĉ malbonodoraj, sed nun la lago proksime al ŝia hejmo ne plu estas fetora, sed plena de viveco. \"Ni daŭre plantos arbojn kaj uzos nian propran forton por plibonigi la medion.\"\n\nRedaktoro: Sheng Min\n\nEl Popola Chinio", "author": null, "categories": ["Naturo kaj Mediprotekto"], "audio_links": null}
{"url": "http://esperanto.china.org.cn/2024-03/14/content_117060978.htm", "title": "Pakistana ĉefministro: Pakistano kaj Ĉinio marŝas al komunaj disvolviĝo, prospero kaj progreso", "published": "2024-03-14 00:00:00", "content_text": "Lastatempe novelektita pakistana ĉefministro Shehbaz Sharif ricevis intervjuon de ĉina raportisto. En la intervjuo li diris: \"Pakistano kaj Ĉinio alportas samajn konceptojn pri valoroj kaj kune marŝos al komuna disvolviĝo, prospero kaj progreso.\"\n\n2024 estas la 73-a datreveno de la starigo de diplomatiaj rilatoj inter Pakistano kaj Ĉinio. Sharif diris, ke dum la pasintaj pli ol 70 jaroj, la gvidantoj de Pakistano kaj Ĉinio kultivis kaj antaŭenigis duflankan amikecon. La du landoj evoluis al ĉiuflanka strategia partnereco kun unika amikeco kiel \"feraj fratoj\".\n\nSharif diris, ke Pakistano povas lerni de la modelo starigita de la ĉina vojo al modernigo por mildigi malriĉecon, akceli junularan dungitecon kaj kuraĝigi malgrandan kaj mezgrandan entreprenadon en agrikulturaj, industriaj kaj informaj kampoj. \"Ĝi estas bonega sukcesa modelo,\" diris la ĉefministro.\n\nSharif diris ankaŭ, ke la iniciato \"La Zono kaj Vojo\" kontribuas al mildigo de malriĉeco en diversaj landoj, kaj al reduktado de malsato, faciligado de investo, antaŭenigo de edukado kaj sano. \"Ne povus esti pli bona modelo por konstrui internacian komunumon,\" diris Sharif.\n\nRedaktoro: Xie Ruifeng\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-03/15/content_117063179.htm", "title": "Ĉinio adoptas viz-liberan politikon al ses eŭropaj landoj", "published": "2024-03-15 00:00:00", "content_text": "Ekde la 14a de marto Ĉinio pruve adoptas viz-liberan politikon por Svislando, Irlando, Hungario, Aŭstrio, Belgio kaj Luksemburgio. Tio estas la denova fojo por Ĉinio grandigi sian \"rondon de amikoj\" post la validiĝo de interkonsento pri reciproke viz-libera politiko inter Ĉinio kaj Tajlando en la 1a de marto.\n\nLaŭ la politiko, inter la 14a de marto kaj 30a de novembro homoj el la ses landoj povas senvize resti en Ĉinio ene de 15 tagoj por komerco, turismo, familia vizito aŭ transito.\n\nRedaktoro: Liu Zijia\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-03/15/content_117063850.htm", "title": "Ĉinio urĝas Usonon ĉesigi subpremadon al TikTok", "published": "2024-03-15 00:00:00", "content_text": "La 14-an de marto Ĉinio alvokis Usonon ĉesigi la maljustan subpremadon al kompanioj de aliaj landoj, post usona leĝpropono celanta la aplikaĵon\n\nTikTok\n\n.\n\nHe Yadong, proparolanto de la Ministerio pri Komerco de Ĉinio, diris, ke la usona flanko devas respekti la merkatan ekonomion kaj la principon de justa konkurenco, kaj disponigi malferman, justan kaj nediskriminacian medion por entreprenoj el ĉiuj landoj. Koncernaj flankoj devas observi ĉinajn leĝojn kaj regularojn, kaj Ĉinio alprenos ĉiujn necesajn rimedojn por protekti siajn legitimajn rajtojn kaj interesojn.\n\nRedaktoro: Xie Ruifeng\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-03/18/content_117063198.htm", "title": "Novkvalitaj produktivaj fortoj antaŭenigos ekonomian kreskon de Ĉinio", "published": "2024-03-18 00:00:00", "content_text": "La 5-an de marto ĉina ĉefministro Li Qiang dum la dua sesio de la 14-a Tutlanda Popola Kongreso prezentis la raporton pri la registara laboro. En la listo de ĉefaj taskoj por la jaro 2024, la unua estis prezentita kiel \"klopodi por pli rapide modernigi la industrian sistemon kaj disvolvi novkvalitajn produktivajn fortojn\".\n\nRobotoj laboras en moderna ĉina fabriko. Foto: Xinhua\n\nEn la sama sesio, dum kunveno kun delegitaro el la provinco Jiangsu, ĉina prezidanto Xi Jinping substrekis la gravecon disvolvi novkvalitajn produktivajn fortojn laŭ lokaj kondiĉoj. Sed kion ekzakte estas tiuj \"novkvalitaj produktivaj fortoj\"?\n\nUnue, ni bezonas kompreni la ĝeneralan situacion de Ĉinio: la lando eniras en novan stadion de disvolvado, sub la gvido de novigo en avangardaj sektoroj kiel elektraj aŭtoj, novaj materialoj, komercaj spacoflugoj, kvantuma teknologio kaj bioteknologio.\n\nLa moderna kaj noviga ekonomia perspektivo de prezidanto Xi Jinping spegulas lian komprenon pri tio, ke gravas profiti de regionaj avantaĝoj de ĉiu loko de Ĉinio, plialtigi la vivkvaliton de la popolo kaj persisti en disvolva filozofio orientita al estonteco. Esence tio estas la malo de la -- nun kaduka -- okcident-stila koncepto pri tutmondiĝo de la 1990-aj jaroj, kiu estis bazita sur normigo, fokuso sur rapida profito kaj alpreno de malaltkosta laborforto.\n\nDue, la raporto de Li Qiang prezentas la jenajn taskojn rilatajn al la disvolvado de novkvalitaj produktivaj fortoj: aktualigo de industriaj kaj proviz-ĉenoj, stimulado al merĝantaj industrioj kaj industrioj orientitaj al la estonteco, kaj antaŭenigo de noviga disvolvado de cifereca ekonomio.\n\nXi petis al la delgitoj alpreni altkvalitan disvolvadon kiel ĉefan prioritaton, intensigi la laboron favore al novigo, antaŭenigi merĝantajn industriojn kaj akceli industrian modernigon de Ĉinio. La altkvalita disvolvado de la lando ankaŭ spegulas la klopodojn de la ĉina registaro por transformi sian ekonomion por ke ĝi fariĝu mediamika, daŭripova, favora al novigo kaj adaptebla al la specifaj trajtoj de ĉiu loko de la lando.\n\nLa disvolva strategio de Ĉinio kongruas kun la bezonoj de nia epoko kaj pro tio ĝi gajnas pli kaj pli da atentoj, aparte en disvolviĝantaj landoj, kiuj spertas problemojn kiel malsaton, senlaborecon kaj mankon de infrastrukturo. Fokusiĝinta sur la reala ekonomio anstataŭ spekulacio, Ĉinio alportis elstarajn rezultojn en tiuj kampoj, kaj ĝiaj konceptoj de kungajna kunlaboro kaj konstruado de homara komunumo de komuna estonteco estis bonvenaj de landoj laciĝintaj de nul-suma ludo.\n\nDum okcidentaj potencoj alprenas unuflankajn sankciumojn por \"protekti\" siajn kompaniojn kaj teknologiojn, Ĉinio ĝisdatigas sian ekonomion por igi siajn firmaojn eĉ pli konkurencivajn en la estonteco. Ĉu vi povas diveni, kiun strategion alportos pli bonajn rezultojn?\n\nVerkis: Rafael Henrique Zerbetto\n\nEl Popola Chinio", "author": "Rafael Henrique Zerbetto", "categories": ["Ekonomio"], "audio_links": null}
{"url": "http://esperanto.china.org.cn/2024-03/18/content_117068363.htm", "title": "Pekino komencis turisman krozadon sur la rivero Liangma", "published": "2024-03-18 00:00:00", "content_text": "Vespere de la 16-a de marto Pekino komencis turisman krozadon sur la rivero Liangma en la distrikto Chaoyang. En la lastaj jaroj, la distrikto antaŭenigis urban novigon kaj konstruis turisman programon en areo de 800 mil kvadrataj metroj laŭ la bordoj de la rivero, kun 6-kilometra itinero por turismaj ŝipoj.\n\nRedaktoro: Xie Ruifeng\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-03/18/content_117068898.htm", "title": "Okazis kunveno \"Rajto de Edukado de Etnaj Malplimultoj dum Moderna Disvolviĝo -- Ekzemploj de Xizang kaj Xinjiang de Ĉinio\"", "published": "2024-03-18 00:00:00", "content_text": "Posttagmeze de la 14-a de marto, laŭ la loka tempo, en Ĝenevo okazis flanka kunveno kun la titolo \"Rajto de Edukado de Etnaj Malplimultoj dum Moderna Disvolviĝo -- Ekzemploj de Xizang kaj Xinjiangde Ĉinio\". Fakuloj el Ĉinio, kiuj esploras pri homaj rajtoj, edukado kaj etnaj malplimultoj, diskonigis siajn analizojn kaj esplorojn.\n\nWang Yanwen, vicĝenerala sekretario de la Ĉina Societode Studojpri Homaj Rajtoj, diris en sia malferma parolo, ke en Ĉinio estas 56 etnoj, kiel garantii la eduk-rajtojn de etnaj malplimultoj, porke ilipli bone adaptiĝu kaj integriĝu en moderna disvolviĝo,kaj samtempe pliigi la senton de gajno, feliĉo kaj apartenecede la membroj de la etnoj, ne nur estasgravaj taskojen la moderniga procezo de Ĉinio, sed ankaŭ rilatas al la monda modernigo.\n\nRedaktoro: Xie Ruifeng\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-03/19/content_117068370.htm", "title": "Ĉefministro de Dominiko: Dominiko kaj Ĉinio estas veraj amikoj kunhavantaj samajn celojn kaj respektas unu la alian", "published": "2024-03-19 00:00:00", "content_text": "La 13-an de marto dominika ĉefministro Roosevelt Skerrit ĉeestis la festokunvenon en la ĉina ambasadorejo en Dominiko por festi la 20-an datrevenon de la starigo de diplomatiaj rilatoj inter Ĉinio kaj Dominiko. En la kunveno, Skerrit diris, ke Dominiko kaj Ĉinio estas veraj amikoj kunhavantaj samajn celojn kaj respektas unu la alian. Dominiko ĉiam tenas la principon de unu Ĉinio, subtenas la pacan reunuiĝon de Ĉinio kaj kontraŭas ĉian konduton, kiu kritikaĉas la klopodojn de Ĉinio por tutmonda disvolvado, paco kaj sekureco.\n\nSkerrit diris, ke ekde la starigo de la diplomatiaj rilatoj, Dominiko kaj Ĉinio multe kunlaboris en diversaj kampoj kiel infrastrukturo, medicino, agrikulturo kaj edukado, kaj atingis fruktodonajn rezultojn. Kun la subteno kaj helpo de Ĉinio, ekonomio kaj socio de Dominiko disvolviĝis kaj homoj profitis de kunlaboraj projektoj. Dominiko volas kunlabori kun Ĉinio por antaŭenigi la konstruadon de la homara komunumo de komuna estonteco, efektivigi la tutmondan disvolvan iniciaton, tutmondan sekurecan iniciaton kaj tutmondan civilizacian iniciaton, kaj pliigi kunlaborojn en diversaj kampoj sub la iniciato \"La Zono kaj Vojo\", kiuj profundigas la duflankajn rilatojn.\n\nRedaktoro: Xie Ruifeng\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-03/19/content_117068937.htm", "title": "Ĉinio aldonas optimismon al tutmonda arbarigado", "published": "2024-03-19 00:00:00", "content_text": "Ĝuste kiel skribite en la tria numero de UNESKO-Kuriero en 2023, arbaroj estas forcejoj de vivdiverseco, enhavante pli ol 70 procentojn de ĉiuj bestoj, sed ĉiutage proksimume 10 milionoj da hektaroj de arbaroj malaperas tutmonde, laŭ la Organizo de Unuiĝintaj Nacioj pri Nutrado kaj Agrikulturo (FAO)*. Vizaĝante al tiom pesimisma situacio, informo el Ĉinio iom ĝojigas.\n\nLa 3-a numero de UNESKO-Kuriero en 2023\n\nKion Ĉinio faris kaj faros por plimultigi arbarojn?\n\nLaŭ la lastaj donitaĵoj de la Ĉina Nacia Forsta kaj Herbeja Administracio, en 2023 la lando plenumis la taskojn de arbarigado, herboplantado kaj plibonigo de 8.33 milionoj da hektaroj, kaj en 2024 la terareo de 6.67 milionoj da hektaroj estos pliverdigita, inkluzive de arbarigo de 3.6 milionoj da hektaroj. Ĝis la 13-a de marto, malpli ol 467 mil hektaroj estis finplenumitaj.\n\nDe 8% al 24%\n\nArbaroj provizas manĝaĵon kaj ŝirmejon al homoj kaj reguligas la klimaton. Sed arbaroj malaperas, kaj homoj ofte forhakas arbojn por akiri lignon, disvolvi agrikulturon kaj minejojn. Dum la pasintaj 10 000 jaroj, la arbarkovro de la mondo malpliiĝis je triono, sed la plejmulto de la detruado okazis en la lasta jarcento. Tiu ĉi informo ankaŭ kongruas kun statistikoj pri senarbarigo kaj arbarigado de Ĉinio.\n\nLa supre menciita administracio jam publikigis, ke kiam la Ĉina Popola Respubliko estis fondita, nur 8.6% de la landa teritorio estis kovrita de arbaroj, kun arbara terareo de 80 milionoj da hektaroj. Dank' al kelkdekjara klopodado de la registaro kaj la popolo, en 2022 la arbarkovra procento atingis 24.02%, kun arbarareo de 231 milionoj da hektaroj. Inter 2010 kaj 2020, Ĉinio kontribuis per pli ol duono de la novarbarareo de la mondo, kaj ĝia areo de plantitaj arbaroj de multaj jaroj restas la unua en la mondo.\n\nKiel ni rigardu la arbarigadon de Ĉinio?\n\nEble, vi volas diri, ke plivastiĝo de homforta plantado aperigos arbarojn de unuspecaj arboj, kiuj havas tre malriĉajn vivoformojn kompare kun naturaj arbaroj. Sed, ne forgesu, tiam en Ĉinio longdaŭra militado kaj mizera vivnivelo de la ĉina popolo jam kaŭzis la malaperadon de arbaroj, menciinde, ĝuste la stariĝo de nova Ĉinio donis ŝancon al homoj \"restaŭri\" la arbarojn per plantado. Kaj la homforta arbarigado estas evidente efika:\n\nUnue, okulfrape la medio ĉe plantitaj arbaroj pliboniĝis. Ni prenu Saihanba-arbarkulturejon kiel ekzemplo, ĝi troviĝas en norda parto de Ĉinio. De 1962 ĝis 1982, tie laborantoj kultivis sur malfekunda tero arbaron kun totala areo de 64 000 hektaroj. En 2017, la media programo de UN donis la premion \"Ĉampiono de la terglobo\" de UN al la laborantoj de Saihanba-arbarkulturejo. De preskaŭ dezerta loko al vaste konata turismejo, la forstaj laboroj aperigis brilan rezulton atestatan de homa vizitado, kaj tiel alkondukas kreskadon de loka ekonomio kaj enspezojn de lokanoj.\n\nAfiŝo en Kuriero pri Saihanba-arbarkulturejo (desegnita de Teng Yanyan)\n\nDue, kvankam la plantita arbaro neniam povas plenumi la rolon de natura arbaro, tamen ĝia ekzisto mem ja estas granda helpo al daŭrigo de natura arbaro. Laŭ esploroj de la Ĉina Akademio de Forstado, kiam homplantitaj arbaroj estas establitaj sur lokoj kun malgranda biodiverseco, tiaj arbaroj ofte funkcias kiel rifuĝejo aŭ alternativa vivejo por indiĝenaj kreskaĵoj kaj bestoj, precipe la endanĝerigitaj specioj. Tiaj arbaroj povas efike \"establi aŭ akceli\" novan mikro-medion kaj krei bonajn kondiĉojn por la eniro kaj setlado de indiĝenaj specioj. Por tion realigi, Ĉinio plantas arbarojn kun miksitaj arbospecoj, kiuj laŭeble imitas la \"strukturon\" de lokaj naturaj arbaroj.\n\nTrie, oni povas diri, ke per si mem la homplantitaj arboj \"savas la vivon\" de la naturaj. Oni forhakas arbojn ĉefe por akiri lignon, do ni plantu rapidkreskajn arbojn por ilin forhaki sen tuŝi la naturajn arbojn. Kiel montris la supre menciita Kuriero, kiu temas pri arbaro: \"la plej bona maniero estas ebligi al arbaroj spacon por nature kreskadi kaj sin regeneri, sed tio estas malrapida procezo\". Plantitaj arbaroj helpas nin plivastigi kaj protekti naturajn arbarojn, kaj samtempe donas al ni la fruktojn de ekonomia disvolvado kaj mediprotektado dank' al homforta arbarigado.\n\n------\n\n*Ĉiuj informoj estas prenitaj el la 3a numero de UNESKO-Kuriero en 2023, la retejo de la Nacia Forsta kaj Herbeja Administracio de Ĉinio kaj la retejo de Ĉina Akademio de Forstado.\n\nRedaktoro: Xie Ruifeng\n\nABONU la presitan version de Unesko-Kuriero, unu el la plej bona legaĵo por esperantistoj!\n\nPor 1 jaro (4 numeroj) 27.2€, afranko 47.8€, sume: 75€\n\nPagu laŭ jena maniero:\n\nBonvolu ĝiri al jena konto:\n\nNomo: PEOPLES CHINA MAGZIE\n\nBanko: INDUSTRIAL AND COMMERCIAL BANK OF CHINA, BEIJING MUNICI-PAL BRANCH, BEITING,PRC\n\nAdreso: 15 SanliheRoad, Haidian District Beijing 100037, China\n\nIBAN: 0200001409089005437\n\nAdreso de banko: No.136, Xiwai Street, Xicheng District, Beijing, China\n\nPost ĝirado, bv. informi vian adreson al la retpoŝto\n\nredaktoro_de_chel@163.com\n\nEl Popola Chinio", "author": null, "categories": ["Naturo kaj Mediprotekto"], "audio_links": null}
{"url": "http://esperanto.china.org.cn/2024-03/20/content_117071119.htm", "title": "De damaĝo al prospero: Media restarigo de Guangyang-insulo en sudokcidenta Ĉinio", "published": "2024-03-20 00:00:00", "content_text": "Guangyang-insulo, la plej vasta verda insulo ĉe la supra baseno de Jangzi-rivero, fariĝis \"klasĉambro\" pri ekologia restarigo kaj protektado por ekoturistoj kaj lernejanoj.\n\nLa lokaj ekosistemo kaj biodiverseco iam estis grave minacitaj pro nemoveblaĵ-projektoj. Tamen, la loka registaro ĉesigis tiujn damaĝajn projektojn en 2017, komencante rebonigon de la medio sur la insulo.\n\nRedaktoro: Gao Shuyuan\n\nEl Popola Chinio", "author": null, "categories": ["Naturo kaj Mediprotekto"], "audio_links": null}
{"url": "http://esperanto.china.org.cn/2024-03/20/content_117073165.htm", "title": "Xi Jinping inspektis en Hunan de Ĉinio", "published": "2024-03-20 00:00:00", "content_text": "Lastatempe Xi Jinping, ĝenerala sekretario de la Centra Komitato de la Komunista Partio de Ĉinio, inspektis la urbojn Changsha, ĉefurbo de la provinco Hunan de Ĉinio, kaj Changde, alia urbo de la provinco.\n\nDum la inspektado, Xi Jinping vizitis la kampuson de la Unua Instruista Universitato de Hunan kaj entreprenon pri materialoj por baterioj. Li informiĝis pri la klopodoj de la universitato por bona uzado de resursoj rilataj al la heredaĵo de la partio, lokaj klopodoj por akcelo de disvolviĝo de novkvalitaj produktivaj fortoj kaj antaŭenigo de altnivela ekonomia malfermo.\n\n(el ĈRI)\n\nRedaktoro: Xie Ruifeng\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-03/20/content_117073173.htm", "title": "Xizang de Ĉinio akceptis pli ol 3.2 milionojn da turistoj en unuaj du monatoj de 2024", "published": "2024-03-20 00:00:00", "content_text": "En la unuaj du monatoj de ĉi tiu jaro, Xizang de Ĉinio akceptis pli ol 3.2 milionojn da turistoj, pli multe je 120.4% kompare kun la sama periodo de la pasinta jaro, laŭ lokaj donitaĵoj.\n\nKompare kun la pasinta jaro, la turisma sektoro de Xizang vidis fortan kreskon je 159.4%, enspezante preskaŭ 3.27 miliardojn da juanoj (ĉirkaŭ 460 milionoj da usonaj dolaroj) dum la periodo.\n\nĈi-jare, la Tibeta Novjaro koincidis kun la Printempa Festo. Dum la ok-tagaj ferioj de la Printempa Festo, Xizang akceptis proksimume 2.04 milionojn da vizitantoj.\n\n(el ĈRI)\n\nRedaktoro: Xie Ruifeng\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-03/21/content_117076431.htm", "title": "La Tria Internacia Forumo pri Demokratio malfermiĝis en Pekino", "published": "2024-03-21 00:00:00", "content_text": "La 20-an de marto en Pekino malfermiĝis la Tria Internacia Forumo pri Demokratio: La Komunaj Homaj Valoroj.\n\nPreskaŭ 300 oficialuloj kaj fakuloj el 70 landoj kaj regionoj diskutis kiel realigi demokration en la moderna kaj cifereca epoko.\n\nLa forumo celas inspiri diskutojn en subforumoj, kiuj traktas esploradon en kvar kampoj de demokratio: moderna administrado, laŭleĝa administrado en la cifereca epoko, AI-novigita estonteco kaj tutmonda administrado en multpolusa mondo.\n\n(el ĈRI)\n\nRedaktoro: Xie Ruifeng\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-03/21/content_117076735.htm", "title": "Komenciĝos kulto al Huangdi en Qingming-festo", "published": "2024-03-21 00:00:00", "content_text": "En la 4-a de aprilo solene okazos kulto al Huangdi, alinome la Flava Imperiestro, konata kiel diaĵo kaj prapatro de la ĉina popolo. La ceremonio okazonta sur la placo de Huangling-gubernio, Yan'an-urbo de Shaanxi-provinco, estas organizita de la Oficejo de Taiwan-aj Aferoj sub la Ŝtata Konsilantaro de Ĉinio, Oficejo de Aferoj de Transmaraj Ĉinoj sub la Ŝtata Konsilantaro de Ĉinio, Tutlanda Federacio de Revenintaj Transmaraj Ĉinoj kaj la registaro de Shaanxi-provinco. Tiam en la kulto partoprenos reprezentantoj de diversaj lokoj el la tuta lando kaj transmaraj ĉinoj.\n\nJen la fotoj pri la kulto en 2023.\n\nRedaktoro: Xie Ruifeng\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-03/22/content_117076826.htm", "title": "La ĉina koncepto pri harmonio", "published": "2024-03-22 00:00:00", "content_text": "Harmonio estas ŝlosila vorto por kompreni ĉinan pensmanieron. De imperiestroj de antikveco al prezidanto Xi Jinping, de antikvaj ĉinaj filozofoj ĝis nuntempaj profesoroj de ĉinaj universitatoj, de urbanoj al kamparanoj, ĉiuj en Ĉinio alte taksas harmonion kaj klopodas estigi harmonian rilaton kun aliaj elementoj de la ĉiutaga vivo.\n\nSed harmonio estas abstrakta koncepto kaj malsamaj popoloj povas havi malsamajn komprenojn pri ĝi. En Esperantaj vortaroj, oni kutime difinas harmonion kiel akordon inter pluraj objektoj aŭ personoj. Tiu difino estas ĝenerala kaj esence spegulas la bazan koncepton de harmonio kunhavigita de la popoloj de la mondo, sed ĝi kaŝas kelkajn subtilajn trajtojn, kiuj estigas tre malsamajn interpretojn.\n\nEn la okcidenta kulturo, harmonio estas ofte rigardata, en teorio, kiel utopio pri kompleta akordo inter ĉiuj elementoj, kaj, en praktiko, kiel alĝustigo de interesoj de malsamaj agantoj kun la celo atingi interkonsenton por estigi kunlaboron. Tiu vizio pri bezono alĝustigi interesojn por estigi harmonion estas la filozofio malantaŭ la okcidenta koncepto de tutmondiĝo, kies naturo estas nuligi diferencojn por normigi kulturon laŭ logiko de merkato. Ekzemple, malsameco de manĝkutimoj inter malsamaj landoj malhelpas la populariĝon de BigMac en kelkaj landoj, sekve laŭ vidpunkto de internacia merkato, la kultura diverseco estas serioza problemo.\n\nEn Ĉinio, harmonio estas koncepto el Taoismo. En la komenco, ekzistis tiu unueco revata de Okcidento, sekve ne estis harmonio, pro manko de \"ujo kaj enhavaĵo\". Tiu unuo iam disiĝis inter jino kaj jango, du elementoj nature malaj, kaj el harmoniiĝo inter ili ambaŭ kreiĝis ĉio ekzistanta. Ekzemple, se vi miksas akvon kun akvo, vi kreas nenion novan, tamen, se vi miksas akvon kun tefolioj, vi havas teon.\n\nTiusence, dum Okcidento proponas normigan harmonion kiu celas nuligi diferencojn, Ĉinio proponas harmonion inter maloj. En nuna momento de internacia tensio, kiam politikistoj kaj diplomatoj pli emas paroli, sed malpli emas aŭskulti, kaj reakiri la profundan signifon de harmonio estas grava afero.\n\nLa koncepto pri harmonio ludas kernan rolon en ĉina pensmaniero. En diplomatio, tio implicas, ke Ĉinio estas sincera en sia promeso antaŭenigi plurflankismon kaj trakti ĉiujn landojn en egaleco anstataŭ klopodi superregi aliajn. Aliflanke, estas malfacile por Okcidento, alkutimiĝinta al alia maniero rigardi la mondon, fidi tiun promeson, ĉar estas parto de homa naturo bildigi aliulon laŭ sia propra bildo.\n\nEkonomio donas al ni alian ekzemplon: usonano vivanta en Ĉinio faris filmeton por laŭdi ĉinajn firmaojn pri elektraj aŭtoj. Li tamen kritikis la konkuradon inter ili, ĉar eksterlandaj firmaoj pri aŭtoj havas grandan partoprenon en la ĉina merkato, sekve ĉinaj firmaoj devus unue kunlabori por esti pli fortaj por disputi kontraŭ eksterlandaj firmaoj kaj okupi la spacon uzatan de ili, nur poste ĉinoj devus konkuri inter si.\n\nĜuste tiun logikon grandaj aŭtofirmaoj de Usono kaj Eŭropo aplikis al Brazilo, kiam ekpopulariĝis la brazila marko Gurgel. La tri ĉefaj fremdaj markoj de aŭto en Brazilo komence de la 1990-aj jaroj interkonsentis por malaltigi prezojn kaj havi malprofiton por kaŭzi la bankroton de Gurgel, kiu estis finance malpli forta. Lastatempe la populariĝo de elektraj aŭtoj tra la mondo alportis al la kapoj de brazilanoj la memoron, ke Gurgel antaŭ pluraj jardekoj disvolvis elektran aŭton kaj lanĉis ĝin en la brazila merkato, sed post ĝia bankroto neniu firmao antaŭenigis tiun ideon ĝis la fondiĝo de Tesla.\n\nĈinaj entreprenistoj komprenas, ke konkurado estas motoro de novigo: anstataŭ kune agadi kontraŭ konkuranto, kiu havas ian avantaĝon, ili klopodos lerni de tiu konkuranto kaj pli investi en novigo por akiri novan avantaĝon. Jen kiel Ĉinio sukcesis en kelkaj jardekoj evolui de lando provizanta malaltkostan laborforton al fremdaj firmaoj al lando kun pintnivelaj entreprenoj konkurencivaj eksterlande.\n\nSana konkurado inter malsamaj landoj, ĉiu kun siaj propraj avantaĝoj, estas granda movforto por novigo, ĉar el tiu disputo inter malsamuloj kreiĝas harmonio. Nur post kompreni tiun koncepton mi sukcesis kompreni la signifon de pluraj deklaroj de ĉinaj aŭtoritatoj pri tio, ke alpreno de protektismo fare de iu lando alportos nur malprofiton al ĝi.\n\nĈinoj estas saĝaj!\n\nVerkis: Rafael Henrique Zerbetto\n\nEl Popola Chinio", "author": "Rafael Henrique Zerbetto", "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-03/25/content_117078413.htm", "title": "Unua ĉina trajno funkciigata per hidrogeno estis sukcese testita", "published": "2024-03-25 00:00:00", "content_text": "La 21-an de marto la unua trajno sendepende disvolvita de Ĉinio uzanta hidrogenon kiel fuelo trapasis ĉiujn testojn je rapideco de 160 kilometroj hore. Tio estas mejloŝtono en aplikado de hidrogena energio al surrela transporto.\n\nLa trajno, disvolvita de Changchun-a Fervoja Kompanio Limigita en la urbo Changchun en la nordorienta provinco Jilin de Ĉinio, estis testita sur testotrako apartenanta al la kompanio mem, kaj estis aprobita en testoj pri rendimento de la tuta sistemo, sub ĉiuj situacioj kaj en pluraj niveloj.\n\nMale ol ordinaraj trajnoj, funkciigataj de fosiliaj brulaĵoj aŭ elektraj kabloj, la testita trajno por enurba transporto funkcias memstare per sistemo de hidrogena energio, kiu estas potenca, stabila kaj longdaŭra. La maksimuma distanco senhalte atingota de la trajno estas 1 000 kilometroj.\n\nDatumoj akiritaj dum la testo montras, ke la averaĝa konsumo de energio de tiu trajno estas 5kWh/km, kio estas simila al tiu de la pintnivelaj trajnoj en la mondo.\n\nRedaktis: Rafael Henrique Zerbetto\n\nEl Popola Chinio", "author": null, "categories": ["Naturo kaj Mediprotekto"], "audio_links": null}
{"url": "http://esperanto.china.org.cn/2024-03/25/content_117078850.htm", "title": "Ok vizitindaj vilaĝoj de Chengyang, suda Ĉinio", "published": "2024-03-25 00:00:00", "content_text": "Situante en Sanjiang-a Dong-a Aǔtonoma Gubernio de Guangxi-a Zhuang-a Aŭtonoma Regiono en suda Ĉinio, la ok dong-aj vilaĝoj de Chengyang konsistas el ok vilaĝoj. Tie delonge loĝas pli ol 10 mil dong-oj, kiuj tenas siajn tradiciojn ĝis nun.\n\nDong-anoj havas kutimon okazigi cent-familian bankedondum vespero. Tio estas ceremonio por bonvenigi la plej honorajn gastojn. Oni publikigas informojn pri tio en rilataj grupoj de la socia aplikaĵo Wechat. Dong-aj virinoj, kiuj havas tempon, sin anoncas per mesaĝoj por partopreni la bankedon kun pretigitaj manĝaĵoj. Ili kolektiĝas antaǔ la Tambura Turo. Antaǔ la komenco de la bankedo estas dong-aj kulturaj prezentadoj.\n\nTiuj dong-aj virinoj okupiĝas pri te-plukado, kiam ne okazas tiaj bankedoj. Dum okazo de bankedoj, ili servas kiel kuiristinoj, kantistinoj kaj brodantinoj. Laǔ raporto, en la komencaj ok monatoj de la pasinta jaro, ĉiu el ili averaĝe enspezis pli ol 5 000 usonajn dolarojn pro la bankeda servo.\n\nRedaktoro: Gao Shuyuan\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-03/26/content_117083605.htm", "title": "Se ne ĉe la tablo, do en la menuo? Kiel rompi la koncepton?", "published": "2024-03-26 00:00:00", "content_text": "La 20-an de marto en Pekino okazis la Tria Internacia Forumo pri Demokratio. Pli ol 200 invititoj el diversaj landoj, regionoj kaj internaciaj organizoj diskutis pri la vera signifo de demokratio kaj interŝanĝis ideojn kaj spertojn pri tio. La diro de Xi Jinping \"vojoj kondukantaj al feliĉo ne estas samaj, popoloj de malsamaj landoj rajtas elekti sian propran disvolvan vojon kaj administran politikon\" estis multfoje citita en la forumo. La invititoj diris, ke Ĉinio trovis vojon de demokratia disvolvo kun ĉinaj trajtoj, liverante spertojn, kiuj povas esti uzataj de evoluantaj landoj en iliaj serĉado, disvolvigo kaj realigo de demokratio. Samtempe, ankaŭ la tutmondaj iniciatoj de Ĉinio alportas saĝon al antaŭenigo de tutmonda administrado.\n\nHassan Ragab, direktoro de la Konfucea Instituto en Suez-kanala Universitato, diris, ke la praktikado de Ĉinio kadre de demokratia disvolviĝo rompas la nocion, ke \"nur okcident-stila demokratio estas vera demokratio\". En la disvolvado, Ĉinio esploris vojon, kiu kombinas demokration kaj disvolvadon. Aliaj evoluantaj landoj povas lerni el la spertoj de Ĉinio, ekvilibrigi la politikan stabilecon kaj ekonomian disvolviĝon kaj esplori disvolvan vojon taŭgan por siaj kondiĉoj.\n\n\"Multaj homoj kredas, ke la okcidenta demokratia modelo jam perdis kredindecon kaj allogon. Mi pensas, ke la radiko de la problemo estas, ke la fenomenoj ene de nia socio iom post iom eroziis la interkonsentan bazon de koncedoj por demokratio.\" Massimo D'Alema, eksa itala ĉefministro, emfazis, ke \"en proksime interligita mondo, la transformo al multpolusa mondo estas necesa\".\n\nPri atingo de multpolusa transformo, la solvoj de Ĉinio estis ĝenerale aprobitaj de invititoj. Essam Sharaf, eksa ĉefministro de Egiptio, kaj Kostas Gouliamos, eksa estro de la Eŭropa Universitato de Kipro, diris, ke la iniciato \"La Zono kaj Vojo\", iniciato pri tutmonda disvolvado, iniciato pri tutmonda sekureco kaj iniciato pri tutmonda civilizacio de Ĉinio liveras solvojn por internacia disvolvado.\n\n\"La koncepta bazo por konstrui la homaran komunumon de komuna estonteco devenas de la kerna koncepto de ĉina kulturo -- 'harmonio'.\" Evandro Menezes de Carvalho, profesoro de la Lernejo pri Juro de Getulio Vargas-Fondaĵo (angle Getulio Vargas Foundation School of Law) en Brazilo, proponis, ke oni devas persisti en reformado de internaciaj organizoj, alpreni plurflankismon kaj antaŭenigi la diskuton pri malsamaj demokratiaj formoj kaj spertoj. Usona ŝtatsekretario Antony Blinken iam diris: \"En la internacia sistemo, se vi ne estas ĉe la tablo, do vi estas en la menuo.\" Sed ni scias, ke ĉiuj landoj rajtas sidiĝi ĉe la internacia tablo pri intertraktado, kaj la \"menuo\" provizita de la landoj de \"tutmonda sudo\" povas helpi nin konstrui pli ampleksan, justan kaj pacan mondon.\n\nRedaktoro: Xie Ruifeng\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-03/26/content_117083627.htm", "title": "Kial malatang en Tianshui furoras?", "published": "2024-03-26 00:00:00", "content_text": "Lastatempe, pik-gusta manĝaĵo\n\nmalatang\n\nen Tianshui-urbo, Gansu-provinco, furoras surrete. Turistoj el la tuta lando plenigas lokajn vendejojn por gustumi malatang.\n\nLa sekreto de la loka bongusta\n\nmalatang\n\nkuŝas en vermiĉeloj kaj papriko. Terpoma amelo, la krudaĵo por fari vermiĉelojn, estas produktita en Dingxi, Gansu, konata kiel \"hejmloko de terpomoj en Ĉinio\". Tia bonkvalita materialo igas vermiĉelojn nature laktoblankaj, glitaj kaj elastaj, sen multaj aldonaĵoj. Plie, la papriko havas fortan aromon kaj mildan akrecon.\n\nOni diris, ke\n\nmalatang\n\nen Tianshui populariĝas ĉefe pro ĝiaj bona gusto, freŝeco kaj malalta prezo. Fakte, ankaŭ la bonkvalita servado altiras turistojn. La registaro fondis specialajn turismajn trafikliniojn. Firmaoj kaj civitanoj volonte alportas akvon, manĝaĵojn kaj mandesegnitajn vojaĝgvidilojn al vizitantoj. Multaj volontuloj pretas respondi demandojn de vizitantoj.\n\nMalatang\n\nestas ne nur bongustaĵo, sed ankaŭ kultura heredaĵo kaj konsolo al homa koro. Ĝi alportas al homoj la guston kaj varmeton de hejmloko. Estas kredinde, ke en la estonteco, ĝi daŭre konservos sian unikan ĉarmon kaj altiros pli multajn homojn.\n\nRedaktoro: Sheng Min\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-03/26/content_117083662.htm", "title": "Arta ekspozicio pri estetikoj de dinastioj Song kaj Yuan", "published": "2024-03-26 00:00:00", "content_text": "La 23-an de marto debutis en la muzeo de la Jarmila Monumento de Pekino la arta ekspozicio \"Mi revidas vin, Huizong\" kun diversspecaj artaĵoj de la dinastioj Song (960-1279) kaj Yuan (1206-1368). Ĝi alportas al vizitantoj la eblecon sperti diversajn trajtojn de kulturo kaj arto de la dinastio Song, konata kiel historia pinto de estetika beleco, per pli ol cent artaĵoj de tiuj du periodoj de la ĉina historio, inkluzive de porcelanaĵoj, pentraĵoj, kantotekstoj, muziko kaj tekulturo.\n\nRedaktis: Rafael Henrique Zerbetto\n\nFonto: Global Times\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-03/26/content_117085768.htm", "title": "Okazis jara konferenco de Ĉina Disvolva Forumo", "published": "2024-03-26 00:00:00", "content_text": "En la 24-a kaj la 25-a de marto en Pekino okazis la jara konferenco de la Ĉina Disvolva Forumo. La konferenco, kun la temo \"daŭripova disvolvo de Ĉinio\", estas organizita de la Disvolva Esplora Centro de la Ŝtata Konsilantaro de Ĉinio. Ĉina ĉefministro Li Qiang ĉeestis al la malferma ceremonio de la konferenco kaj faris paroladon. Ĉirkaŭ 400 en- kaj eksterlandaj fakuloj, kleruloj, entreprenistoj, registaraj oficialuloj kaj reprezentantoj de internaciaj organizoj partoprenis la ceremonion.\n\nLi Qiang diris, ke en la pasinta jaro, sub la gvido de ĉina prezidanto Xi Jinping, Ĉinio plenumis la ĉefajn taskojn de ekonomia kaj socia disvolviĝo, kaj la ekonomia kreskado daŭris, plifortiĝis novaj industrioj, novaj modeloj kaj novaj movfortoj por la nacia disvolvado. Ne ŝanĝiĝis la tendenco de ekonomia kresko de Ĉinio. La ĉina registaro ĉiam estas bona partnero sur la vojo de entreprena disvolviĝo kaj kresko, kaj la registaro kaj entreprenoj certe formos grandan povon por kunlaboroj kaj kungajno.\n\nRedaktoro: Xie Ruifeng\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-03/26/content_117085792.htm", "title": "Ĉinio kaj ASOAL kunlaboras pri biocirkla verda ekonomio", "published": "2024-03-26 00:00:00", "content_text": "La 25-an de marto okazis en la ambasadejo de Tajlando en Pekino la evento \"Dialogo inter ASOAL kaj Ĉinio pri Bio-Cirkla-Verda Ekonomio kaj Klimata Agado por la Regiono\". La seminarion ĉeestis homoj el pluraj rondoj, ĉefe el Ĉinio kaj membrolandoj de ASOAL (Asocio de Sudorient-Aziaj Landoj).\n\nPodia diskuto pri bio-cirkla-verda ekonomio kaj klimata agado por la regiono\n\nBenjamin Sukanjanajtee, respondeculo pri aferoj de la ambasadejo de Tajlando en Pekino, en sia salutparolo al la gastoj, substrekis la diversecon de la publiko, ĉefe diplomatoj, spertuloj, studentoj kaj reprezentantoj de pensfabrikoj; rakontis pri politikaj dialogoj de ASOAL-landoj pri verda disvolvado; prezentis la nacian planon pri energio de Tajlando kaj ĝian celon atingi karbonan neŭtralecon ĉirkaŭ 2050.\n\nSekve Mike Liu, vic-prezidento de Centro por Ĉinio kaj Tutmondiĝo (CCG, laŭ anglalingva mallongigo), rakontis pri la progreso de Ĉinio kadre de verda energio kaj klarigis, ke CCG, kiel pensfabriko, aranĝas dialogojn kun ambasadoroj, sciencistoj kaj fakuloj de la ĉina registaro por antaŭenigi interŝanĝojn kaj kunlaborojn pri trakto de klimatŝanĝiĝo.\n\nGuo Chuanwei, direktoro pri Komerco kaj Investoj de ASOAL en Ĉinio, klarigis pri la kunlaboroj inter Ĉinio kaj ASOAL kadre de verda disvolvado kaj daŭripova evoluigo, substrekante la ekziston de pluraj komunaj celoj kaj komplementaj punktoj inter Ĉinio kaj ASOAL, kio estigas solidan grundon por plifortigo de tiuj konlaboroj.\n\nLi Xia enkondukas la temon de la evento dum sia parolo.\n\nLi Xia, direktoro de la Centro pri Media Kunlaboro inter Ĉinio kaj ASOAL, prezentis la historion de kunlaboroj inter Ĉinio kaj ASOAL kaj montris datumojn, kiuj pruvas, ke tiu partnereco estas fruktodona kaj ke internacia kunlaboro kontraŭ klimatŝanĝiĝo estas urĝa kaj necesa.\n\nSekve okazis du podiaj diskutoj kun fakuloj de Ĉinio kaj ASOAL-landoj. En la unua, inter spertaj fakuloj, biocirkla verda ekonomio estis aparte atentata. Wantana Tatan, unu el la panelistoj, klarigis, ke oni bezonas vivi en harmonio kun la naturo, kaj por tion sukcesi en socio alkutimiĝinta al troa konsumado, la nura vojo estas estigi cirklan ekonomion kaj alpreni du strategiojn: igi varojn pli longdaŭraj kaj recikli ilin post kiam ili estu forĵetitaj. Supee Teravaninthorn, speciala konsilanto de la vic-prezidanto de Azia Infrastruktura Invest-banko, klarigis, ke Tajlando alprenis biocirklan verdan ekonomion kiel strategion por disvolvado kaj stimulas negocojn rilatajn al tiu sektoro.\n\nJunaj talentuloj diskutas pri la defioj alfrontataj de la regiono kadre de energia sekureco, verda teknologio kaj verdaj financoj.\n\nNadia Sumampouw, ministro-konsilanto pri ekonomiko ĉe ambasadejo de Indonezio, kaj Michelle Tiong, sendito el la ambasadejo de Malajzio, prezentis la staton de kunlaboroj inter Ĉinio kaj ASOAL kadre de biocirkla verda ekonomio kaj sugestis manierojn disvolvi eĉ pli tiujn kunlaborojn.\n\nEn la dua podia diskuto, studentoj kaj junaj spertuloj diskutis la defiojn kadre de enegia sekureco kaj la realigo de verdaj teknologioj kaj financoj en Ĉinio kaj ASOAL. La panelistoj prezentis plurajn konsiderojn en kampoj kiel daŭripovaj financoj, karbona neŭtraleco, aplikado de novaj teknikoj kaj teknologioj en kreado de daŭripovaj produktoj kaj energia transiro. Ĉiuj panelistoj substrekis la gravecon de internacia kunlaboro por sukcese trapasi tiujn defiojn.\n\nRaportis: Rafael Henrique Zerbetto\n\nFotoj: CCG\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-03/26/content_117086009.htm", "title": "Zhao Leji ĉeestos jaran kunvenon de Boao-Forumo por Azio 2024", "published": "2024-03-26 00:00:00", "content_text": "La 28an de marto prezidanto de Konstanta Komitato de la Tutlanda Popola Kongreso Zhao Leji invitite ĉeestos la jaran kunvenon de Boao-Forumo por Azio 2024 kaj faros paroladon.\n\n(el ĈRI)\n\nRedaktoro: Xie Ruifeng\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-03/27/content_117086018.htm", "title": "Bela Boao, kunvenejo de Boao-Forumo por Azio 2024", "published": "2024-03-27 00:00:00", "content_text": "De la 26-a ĝis la 29-a de marto en Boao, Hainan-provinco de Ĉinio daŭras la jara kunveno de Boao-Forumo por Azio 2024. La jarkunveno, kun la ĉeftemo \"Azio kaj la mondo: Komunaj defioj kaj komunaj respondecoj\", aranĝas pli ol 40 subforumojn laŭ la temoj \"monda ekonomio\", \"scienc-teknologia novigo\", \"socia progreso\", \"internacia kunlaboro\", kiuj inkluzivas kelkdekojn da diskutindaj subtemoj.\n\nRedaktoro: Xie Ruifeng\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-03/27/content_117088353.htm", "title": "Komenciĝis jara kunveno de Boao-Forumo por Azio 2024", "published": "2024-03-27 00:00:00", "content_text": "La 26an de marto komenciĝis la jara kunveno de Boao-Forumo por Azio 2024. Dum la 4-taga forumo, ĉeestantoj faras profundajn diskutojn sub la temo \"Azio kaj mondo: Komunaj defioj, komunaj devoj\".\n\nLi Baodong, ĝenerala sekretario de Boao-Forumo por Azio, diris, ke oni esperas per la profunda diskutado akceli interkonsenton por realigi daŭripovan disvolviĝon, kio estas komuna intereso de ĉiu lando, kaj unuiĝo kaj kunlaboro estas komunaj devoj de la internacia komunumo.\n\n(el ĈRI)\n\nRedaktoro: Xie Ruifeng\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-03/28/content_117085774.htm", "title": "Instituto Guimarães Rosa kaj Instituto Camões survoje al kunlabo", "published": "2024-03-28 00:00:00", "content_text": "La 18-an de marto en Braziljo, ĉefurbo de Brazilo, estis subskribita memorando pri kompreno inter Instituto Guimarães Rosa de Brazilo kaj Instituto Camões de Portugalio, por kunlaboro kadre de diskonigo de la portugala lingvo, popularigo de portugallingva kulturo kaj kunlaboro kadre de edukado.\n\nLa subskribo de tiu memorando faciligos kunlaboron inter ambaŭ institutoj en internacia nivelo por optimumigi la uzon de siaj strukturoj en aliaj landoj kaj antaŭenpuŝi la uzon de la portugala kiel oficiala kaj labora lingvo ĉe internaciaj organizoj kaj forumoj.\n\nLa popoloj de Brazilo kaj Portugalio havas fortan historian ligon kaj emas intensigi amikecon kaj kunlaborojn, kaj ambaŭ institutoj havas plurajn komunajn celojn, sekve povas atingi pli bonajn fruktojn per kunlaboro kaj kreado de sinergioj. Tio estigas fortan bazon por sukcesaj partnerecoj inter ambaŭ.\n\nRedaktis: Rafael Henrique Zerbetto\n\nFonto: Gazetara Komuniko de Brazila Ministerio pri Eksteraj Rilatoj\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-03/28/content_117085780.htm", "title": "La 110-a UK okazos en Brno, Ĉeĥio, en 2025!", "published": "2024-03-28 00:00:00", "content_text": "Por la 110-a Universala Kongreso de Esperanto (UK), la estraro de UEA elektis Ĉeĥion kiel kongreslandon.\n\nLa gastiga urbo de 2025 estos Brno: kun ĉ. 400 000 loĝantoj, ĝi estas la dua plej granda urbo de Ĉeĥio, en la sudorienta parto de la lando.\n\nBrno estis fondita en 1243, ĝi havas riĉan historion kaj interesajn vidindaĵojn. Ĝi estas la historia ĉefurbo kaj plej granda urbo de Moravio, hodiaŭ funkcianta kiel statuta urbo kaj administra centro de la Sudmoravia Regiono.\n\n(el UEA)\n\nRedaktoro: Sheng Min\n\nEl Popola Chinio", "author": null, "categories": ["E"], "audio_links": null}
{"url": "http://esperanto.china.org.cn/2024-03/28/content_117092350.htm", "title": "Zhao Leji renkontiĝis kun komitatanoj de Boao-Forumo por Azio", "published": "2024-03-28 00:00:00", "content_text": "La 27-an de marto Zhao Leji, prezidanto de Konstanta Komitato de la Tutlanda Popola Kongreso, renkontiĝis kun reprezentantoj de la komitato de Boao-Forumo por Azio, konsilaj komitatoj kaj strategiaj partneraj kompanioj en Boao, Hainan-provinco, kaj interparolis kun reprezentantoj de ĉinaj kaj eksterlandaj entreprenistoj.\n\nEn la renkontiĝo kun reprezentantoj de komitato de la forumo, Zhao Leji diris, ke ĉi-jara jarkunveno, kun la temo \"Azio kaj la mondo: komunaj defioj, komunaj devoj\", respondas la komunajn zorgojn de la internacia komunumo. Ĉinio daŭre subtenos la forumon kaj atendas, ke la forumo estu justa kaj noviga, havu siajn proprajn trajtojn, estu malferma kaj inkluziviga, serĉu komunan disvolviĝon kaj faru pli grandajn kontribuojn al paco kaj disvolvo de Azio kaj la mondo.\n\nPrezidanto de la forumo Ban Ki-moon kaj la aliaj reprezentantoj alte taksis la koncepton de ĉina prezidanto Xi Jinping pri konstruado de la homara komunumo de komuna estonteco kaj la seriaj tutmondaj iniciatoj. Ili esprimis sian volon kontribui al la disvolviĝo de la forumo kaj kunlaboro de ĉiuj partioj.\n\nRedaktoro: Xie Ruifeng\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-03/28/content_117092372.htm", "title": "Xizang, 65 jarojn post paca liberigo de la regiono", "published": "2024-03-28 00:00:00", "content_text": "En la lastaj jaroj, kelkaj fremdaj amaskomunikiloj akuzis Ĉinion pri \"kultura genocido\" de la tibeta etno per \"trudo\" de la ĉina vorto Xizang anstataŭ la tibeta vorto Tibeto. La vorto Tibeto devenas de la latina Tibetum, kaj ne ekzistas en la tibeta lingvo. Tibetanoj uzas la vorton Bod por la tuta teritorio loĝata de la tibeta etno, pli vasta ol Xizang, kaj Ü-Tsang (ĉine Wusizang) por la ĉefa parto de Xizang, kie vivas plejparto de la tibetanoj. La tibeta vorto Tsang kaj la ĉina vorto Zang sonas simile kaj nomas la tibetan etnon, sekve tibetanoj ne havis problemon akcepti Xizang kiel nomon de la regiono, ĝi estas necesa por geografia precizigo. Neniu vorto en la ĉina aŭ la tibeta ekvivalentas la vorton Tibeto de eŭropaj lingvoj.\n\nVirinoj en tradiciaj vestaĵoj bonvenigas pasaĝerojn en trajnostacio de Lasao. Malantaŭ ili videblas la altrapida trajno Fuxing.\n\nAkuzoj pri subpremado de Ĉinio kontraŭ la tibeta etno estas oftaj en alilandaj amaskomunikiloj, dum mia infaneco mi preskaŭ ĉiusemajne vidis tion en televido aŭ ĵurnalo kaj sekve ankaŭ fariĝis kredanto je tiu subpremado ĝis mia adolesko, kiam mi subite konstatis, ke mi ne kapablis citi eĉ unu kazon de subpremado fare de Ĉinio al tibetanoj. Tiam mi komencis pli kritike analizi la raportojn pri Xizang kaj miris, kiom ĝeneralaj ili estas, nur vortoj, sen pruvoj, sen profundaj kaj detalaj analizoj bazitaj sur faktoj.\n\nLa vero estas, ke antaŭ la paca liberigo de Xizang en 1959, la tri ĉefaj riĉuloj de la regiono kaj iliaj subuloj, kiuj estis malpli ol 5% de la loka loĝantaro, posedis preskaŭ ĉiujn bienojn, paŝtejojn, montojn, riverojn kaj bredatajn bestojn en la regiono. Aliaj homoj estis almozuloj, servutuloj pro nepagebla ŝuldo aŭ sklavoj. Ili ne povis sin vivteni kaj estis devigataj pagi altajn impostojn. Tiuj kompatinduloj estis rigardataj de loka elito kiel \"parolantaj bovoj kaj ĉevaloj\", kaj same kiel bovoj kaj ĉevaloj ili estis propraĵoj de siaj mastroj, kiuj rajtis ilin kateni, bati kaj eĉ mortigi. Multaj servutuloj suferis severan punon ekzemple esti blindigita aŭ havi manon aŭ piedon fortranĉita.\n\nTorturiloj uzitaj por torturi servutulojn en Xizang antaŭ ĝia paca liberigo (Foto: Xinhua)\n\nLa 28-an de marto 1959, kiam okazis la demokratia liberigo de Xizang, amaso da tibetanoj ĝoje forbruligis la paperojn pri la nepageblaj ŝuldoj, kiuj al ili donis la servutan kondiĉon. La grundo, kiu apartenis al iliaj iamaj mastroj, estis disdonita inter ili, impostoj estis nuligitaj kaj ili ricevis loĝejojn por libere vivi. Unuafoje ili estis traktitaj kiel homoj.\n\nLa iamaj mastroj de tiuj servutuloj kaj sklavoj fuĝis de Xizang por ne esti punitaj pro siaj krimoj, kaj eksterlande ili sin montris kiel viktimoj. Kapitalismaj potencoj vidis en tio oportunon fifamigi Ĉinion -- sekve socialismon -- kaj kredigi homojn, ke ĉinoj subpremas la tibetan popolon. Sed la vero estas, ke tibetanoj vivantaj en Ĉinio -- la vasta plimulto -- dankas pro la nova vivo kiun ili nun havas.\n\nSed kiel efektive ŝanĝiĝis vivoj de homoj en Xizang depost ĝia paca liberigo? Antaŭ unu jaro, tra fenestro de mia hotelo en la urbo Linzhi, mi vidis infanojn alvenantajn al lernejo por klasoj. En 1951, kiam la Ĉina Popola Liberiga Armeo alvenis en Xizang, 95% de la lokaj loĝantoj estis analfabetaj kaj lernado estis malpermesata al virinoj, nun 99% de la popolanoj de Xizang scipovas legi kaj skribi kaj infanoj iras al lernejo por lerni ne nur la tradiciajn lernobjektojn pri sciencoj kaj artoj, sed ankaŭ kaligrafion, dancojn kaj ludadon de tradiciaj muzikiloj de Xizang, kaj tio kontribuas por konservi la lokan kulturon.\n\nLeciono pri tibeta kaligrafio en elementlernejo de Linzhi en Xizang\n\nMi ankaŭ konis tibetan fraŭlinon, kiu venis de Lasao al Pekino por studi inĝenieradon en Tsinghua-universitato, kun la plano reveni al Xizang post diplomiĝo kaj kontribui por la disvolvado de la regiono. Samkiel ŝi, pluraj aliaj tibetanoj studas en universitatoj en Ĉinio. En Linzhi mi konis mezaĝan paron, kiu antaŭ kelkaj jaroj sukcesis forlasi malriĉecon. Ili antaŭe vivis en izolita loko kaj havis limigitan ŝancon por studi, sed ilia filino nun studas en Chengdu-a Universitato en la najbara provinco Sichuan, kaj fariĝos la unua homo kun diplomo en la familio. Xizang bezonas altkvalifikitajn laboristojn por plu disvolviĝi kaj kalkulas je helpo de tuta Ĉinio por atingi tiun celon.\n\nAnkaŭ la manĝkutimoj de homoj draste ŝanĝiĝis: Pro la loka klimato, dieto en Xizang antaŭe tro dependis de lakto, graso kaj viando de gruntbovo, sed nuntempe, lokanoj sukcesas kulturi legomojn kaj fruktojn en forcejoj kaj ankaŭ aĉetas freŝajn produktojn el aliaj partoj de Ĉinio, sekve dieto fariĝis pli diverseca kaj bongusta.\n\nXizang estas plena de belegaj vidindaĵoj kaj riĉa kulturo, pro tio turismo fariĝis unu el la ĉefaj strategioj por liberigi lokanojn el malriĉeco. La loka registaro plibonigis vojojn al pitoreskaj vilaĝoj kaj helpis vilaĝanojn entrepreni pri hejmaj gastejoj, komerco de lokaj produktoj kaj manartaĵoj kaj servoj por turistoj. Tio multobligis la enspezojn de tiuj vilaĝanoj, kiuj nun vivas pli komforte.\n\nLa ĉiutaga vivo sur komerca strato en la urbocentro de Lasao\n\nLa prospero de Xizang estas okulfrapa: de 1951, kiam la Ĉina Popola Liberiga Armeo alvenis en Xizang, vivodaŭro kreskis el 35.5 al pli ol 71 jaroj, dum la regiona MEP altiĝis de 174 milionoj al 190 miliardoj da juanoj. Mi iris de Linzhi al Lasao per altrapida trajno kaj vidis plurajn lokanojn en la trajno. Aŭtoj kaj motorcikloj populariĝas en la regiono kaj faciligas la vivon de lokanoj. Aŭtovojoj kaj fervojoj ligas Xizang al aliaj partoj de Ĉinio kaj novaj estas konstruataj.\n\nXizang-anoj alkutimiĝas al teknologio, interŝanĝas mesaĝojn en Wechat kaj aĉetumas en retbutikoj samkiel homoj en aliaj partoj de Ĉinio. En aŭtonomaj regionoj de Ĉinio, lokaj etnaj lingvoj estas oficialaj, kune kun la ĉina. Tiuj lingvoj estas efektive uzataj en la ĉiutaga vivo, kaj estis Ĉinio, kiu ciferecigis la skrib-sistemojn de la tibeta kaj aliaj etnaj lingvoj de Ĉinio, ebligante ilian uzon en la cifereca mondo kaj faciligante la presadon de libroj, ĵurnaloj ktp en tiuj lingvoj per modernaj ciferecaj pres-teknikoj.\n\nKontraŭ la faktoj, malŝatantoj de Ĉinio alvokas la tezojn, ke tio \"mortigas la tibetan kulturon\" aŭ \"kontraŭas la volon de lokanoj\", agantaj kiel proparolantoj de Xizang-anoj sen aŭskulti ilin nek kontroli la situacion surloke.\n\nVivo en Xizang estas pli oportuna kaj homoj ĝojas, ĉar ili vivas pli bone ol siaj prauloj kaj scias, ke iliaj gefiloj vivos eĉ pli bone en estonteco.\n\nVerkis kaj fotis (escepte la dua): Rafael Henrique Zerbetto\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-03/29/content_117088276.htm", "title": "Kulturaj kodoj malantaŭ mamianqun", "published": "2024-03-29 00:00:00", "content_text": "En la lastaj jaroj, la kutimo viziti turismejon vestante tradician kostumon furoras inter gejunuloj. Kaj, inter la tradiciaj kostumoj,\n\nmamianqun\n\nestas la plej populara. Tiaj jupoj kombinas tradicion kaj modon. Fakte, ekzistas longa historio malantaŭ tiu belega jupo, kaj ĝia populareco rilatas al la disvolviĝo de la ĉina socio.\n\nKia estas\n\nmamianqun\n\n?\n\nMamianqun\n\nestas unu el la ĉefaj jupoj por virinoj en antikva Ĉinio. Ĝi konsistas de kvar kvadrataj ŝtofoj duope interkovraj. La ekstera ŝtofo havas pli da ornamaĵoj, kaj la interna estas pli simpla. Ĉe la flankoj de la jupo, la ŝtofoj estas faldoriĉaj. La parto por talio estas plejparte farita el blanka ŝtofo kaj fiksita per ŝnuroj kaj nodoj.\n\nMamianqun\n\n, kultura restaĵo\n\nMamianqun\n\npovas esti spurita al la dinastio Song, antaŭ preskaŭ mil jaroj. Por faciligi rajdadon de virinoj sur azeno, aperis tia jupo. Ĉar azeno estas malgranda, ne taŭgas sidi flanken sur ĝia dorso, sekve virinoj, kiuj bezonis tiel vojaĝi, desegnis la jupon kun fendoj kaj portis pantalonojn sube. La jupo estas nomita laŭ la trapeza komponanto de antikva ĉina urbomuro --\n\nmamian\n\n.\n\nUrbomuro kun komponantoj nomataj\n\nmamian\n\nEn la dinastio Ming, komencita antaŭ ĉirkaŭ 600 jaroj,\n\nmamianqun\n\nestis portita de preskaŭ ĉiu virino. La materialo, ornamo kaj koloro de tiaj jupoj estis strikte malsamaj inter malsamaj sociaj klasoj. En la dinastio Qing (1616-1911),\n\nmamianqun\n\nfunkciis kiel ordinara vestaĵo kaj iuj pli multe ornamis ĝin per orlado kaj brodado por ke la jupo estu ege luksa. La jupo fariĝis klasika por virinoj de la dinastio Qing.\n\nKomence de la 20-a jarcento, sub influo de la okcidenta kulturo, ĉinaj jupoj fariĝis pli kaj pli similaj al la okcidentaj ĝis kompleta malapero de la elementoj de tradiciaj jupoj.\n\nMalnovaj fotoj de virino kun\n\nmamianqun\n\n, faritaj en malfrua periodo de la dinastio Qing\n\nKulturaj elementoj malantaŭ\n\nmamianqun\n\nLa parto por talio de\n\nmamianqun\n\nestas farita el blanka ŝtofo, kio signifas \"kune maljuniĝi\". La koloro de\n\nmamianqun\n\nestas plejparte ruĝa, ĉar tiu koloro reprezentas bonaŭguron kaj ĝojon. Laŭ la kutimo de la etno Han, novedzino devas porti ruĝan kostumon en nupto, kaj en aliaj festoj ruĝa jupo estas same nepra. En la dinastio Qing, ankaŭ blua\n\nmamianqun\n\nestis relative ofta, ĉar tia bluo estis populara koloro tiutempe.\n\nRuĝa\n\nmamianqun\n\nkun ora brodaĵo, farita en la dinastio Qing\n\nLa ornamaĵoj de\n\nmamianqun\n\npovas esti dividitaj en izolitaj brodaĵoj kaj multnombraj brodaĵoj, la izolitaj brodaĵoj estas pli ofte uzitaj. Plie, ĉiu bildo de la brodaĵo havas sian propran signifon aŭ simbolon. Ekzemple, drako (\n\nloong\n\n-o) kaj fenikso, kiam ili kunestas, simbolas eternan amon inter viro kaj virino; fiŝo estas homofona vorto por \"\n\nyu\n\n\" (abunde riĉa) kaj havas la signifon de ĉiujara abundo; peonio, lotusfloro kaj krizantemo estas ofte uzataj por esprimi riĉecon, purecon kaj longan vivon.\n\nMamianqun\n\nen nova epoko\n\nPost la politiko de reformado kaj pordmalfermo, ĉinoj koncentriĝis al produktado kaj ekonomia disvolviĝo. Antaŭ ĉirkaŭ 20-30 jaroj, MEP de Ĉinio jam pliiĝis, samtempe iom post iom vekiĝis la kultura konscio de la ĉina nacio. En 2006 estis anoncita la unua aro da naciaj nemateriaj kulturaj heredaĵoj. Homoj vidis la antaŭe nekonatan kulturon kaj en la koro ekflamis entuziasmo pri tradicioj delonge ignorataj. En la kampo de\n\nhanfu\n\n, tradicia ĉina vesto, aperis grupeto da fanoj, kiuj kvankam ne estas profesiaj arkeologoj, tamen pretas \"revivigi\" la vestaĵojn uzitajn de prauloj, por ke ili estu vestitaj de nunaj homoj. Koincide, tiam estis la periodo de rapida disvolviĝo de interreto en Ĉinio, do\n\nhanfu\n\n-fanoj formis malgrandajn rondojn en interreto por komunikadi kaj studi.\n\nEn ĉefaj urboj de Ĉinio,\n\nhanfu\n\n-fanoj volas partopreni en renkontiĝoj en libera tempo, surhavante tiajn vestojn. Kvankam en la komencaj jaroj, tiaj\n\nhanfu\n\n-renkontiĝoj trafis dubojn kaj miskomprenon, tamen la fanoj iom post iom ricevis pli da pozitivaj eĥoj.\n\nEn la pasintaj dekkelkaj jaroj, la kampo de\n\nhanfu\n\niom post iom estis normigita. Komence oni nur imagis aŭ kopiis kostumbildojn de filmoj aŭ televidprogramoj pri antikva Ĉinio, poste aperis pli kaj pli da profesiaj \"kostum-restaŭraj\" teamoj, kiuj fokusiĝas sur reaperigo de veraj aspektoj de antikvuloj en diversaj dinastioj. En la amuzvespero por la Printempa Festo de CCTV en 2024, kvar stelulinoj kunkantis en la kostumoj de la dinastioj Han, Tang, Song kaj Ming, la prezentado puŝis la etoson al kulmino.\n\nKiam\n\nhanfu\n\nfariĝis konata de la socio,\n\nmamianqun\n\njam fariĝis pli komercaj kaj popularaj pro la relative simpla metio (kiel presado anstataŭ brodaĵo, kemia sateno anstataŭ la silka ktp).\n\nMamianqun\n\nfariĝis pli konata pro \"plagiatisto\"\n\nKiam retanoj vidis vicojn da\n\nmamianqun\n\nsur la framoj de surstrataj vendistoj, ili kriis: \"\n\nMamianqun\n\nvere eniris la vivon de ordinaraj homoj!\" Ĉi tiuj jupoj ne plu aliĝas al la formoj de la dinastioj Ming kaj Qing: oni ne plu uzas blankan juptalion, sed uzas la ŝtofojn kun la sama koloro de la jupoj; oni ornamas la jupon per presitaĵo aŭ maŝinbrodaĵo, kiuj anstataŭas manbrodaĵojn; por certigi la malmolecon de la ŝtofo, kaj ankaŭ por redukti koston, oni uzas ŝtofojn el malaltpreza poliestra fibro; mallongiĝis la jupo por faciligi modernajn virinojn piediri aŭ rajdi biciklon; virinoj anstataŭigas per moderna ĉemizo la antikvan superveston por prezenti la jupon mem. Sed, malgraŭ kia la jupo estas, ĝi jam estis akceptita de nuntempaj homoj kaj fariĝis parto de ĉiutaga vivo.\n\nParolante pri la populariĝo de\n\nmamianqun\n\n, ni ne devas forgesi la aferon pri plagiato de Dior. En julio 2022, la mondfama marko Dior publikigis sian serion por frua aŭtuno, kaj iuj retanoj tuj rimarkis, ke la nova stilo de Dior kopiis\n\nmamianqun\n\n, de dezajno ĝis tajlorado, ili estas ekzakte samaj.\n\nLa ruĝa\n\nmamianqun\n\nen la supra bildo estas vera antikvaĵo, kaj la nigra estas la nova dezajno de Dior.\n\nLa dezajnisto de Dior nur diris, ke la jupo adoptas la \"klasikan desegnaĵon de Dior-jupoformo\" kaj menciis nenion pri\n\nmamianqun\n\n.\n\nFronte al la diskutado pri plagiato, kultura ŝtelo kaj kultura alproprigo, respondeculoj de Dior ne faris anoncon, nur senbrue forigis ĉi tiun novan produkton el la ĉina merkato. Ĝis hodiaŭ, ekzistas nek pardonpeto, nek deklaro.\n\nFakte, okcidentaj markoj ofte uzas elementojn de la ĉina kulturo. Christian Dior, fondinto de Dior-marko, kaj John Galliano, iama ĉefdezajnisto de Dior, ambaŭ alprenis kulturajn elementojn de aliaj nacioj, sed ili neniam timis paroli pri sia inspirfonto. Bedaŭrinde, la nuna Dior-marko ne plu havas tian konfidon. La plagiata afero de Dior ne nur montras malrespekton al la ĉina merkato, sed ankaŭ objektive popularigas\n\nmamianqun\n\ninter ĉinoj.\n\nLa jupo, kiu kombinas tradicion kaj modernecon, fariĝis ege ŝatata de virinoj. La\n\nRaporto pri Datumoj pri Tendenco de Virina Konsumado de Retkomerco 2024\n\nde Douyin, publikigita en marto, montris, ke en 2023 la nombro de mendoj de\n\nmamianqun\n\nde inaj konsumantoj sur la platformo pliiĝis je 841% jare, kaj la nombro de hanfu-rilataj mendoj pliiĝis je 336% jare. Grandaj datumoj de multaj retkomercaj platformoj montras, ke ekde januaro, la serĉado pri\n\nhanfu\n\ndraste altiĝis, kaj\n\nmamianqun\n\nfariĝis la plej populara aĵo sub\n\nhanfu\n\n-kategorio, multaj vendataj specoj de\n\nmamianqun\n\nsuperis unu milionon da juanoj. En Caoxian-gubernio, Shandong-provinco, la ĉefa produktejo de\n\nmamianqun\n\n, vendoj alportis sume preskaŭ 550 milionojn da juanoj en la unuaj du monatoj de 2024.\n\nLa kulturaj heredaĵoj transdonitaj de niaj prauloj al ni ne devas resti nur en libroj aŭ en muzeoj. Nur per novigo kaj eniĝo en la ĉiutaga vivo de homoj, kulturo povas \"reviviĝi\" kaj esti vere protektita.\n\nRedaktoro: Xie Ruifeng\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-04/01/content_117094502.htm", "title": "Printempo en Olimpika Arbarparko de Pekino", "published": "2024-04-01 00:00:00", "content_text": "Pekino estas aparte bela dum printempo, kiam floroj abundas tra la parkoj kaj stratoj de la urbo. La homoj, post frosta vintro, nun volas promeni eksteren kaj ĝui la pli agrablan temperaturon, kaj spekti la florojn estas ŝatata aktivaĵo en tiu ĉi epoko. Jen kelkaj scenoj de homoj ĝuantaj printempon en la Olimpika Arbarparko de Pekino!\n\nHomoj amuziĝas sin fotantaj en tradiciaj ĉinaj vestaĵoj ĉe la floroj.\n\nFloroj en Olimpika Arbarparko\n\nKelkaj homoj amuziĝas farante sapvezikojn en parkoj dum printempo.\n\nHomoj amase iras al parkoj por ĝui la agrablan veteron kaj belecon de printempo.\n\nRaportis kaj fotis: Rafael Henrique Zerbetto\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-04/02/content_117094615.htm", "title": "Metroo por kamparanoj: Ĉiu honesta laboristo meritas respekton!", "published": "2024-04-02 00:00:00", "content_text": "Ekspansio de metrolinio 4 de Chongqing-a metroo estis inaŭgurita en junio 2022. Kun 33 kilometroj, ĝi ligas la urbeton Shichuan al la urbocentro, kaj maljunaj kamparanoj el la urbeto komencis uzi ĝin por transporti siajn agrikulturajn produktojn por esti vendataj en la urbo.\n\nPor transporti siajn vegetaĵojn, kamparanoj uzas ujojn ekzemple bambuaj kestoj, dorsosakoj aŭ radkestoj. Bambukestaj dorsosakoj estas la plej oftaj, ĉar ili estas tre taŭgaj por agrikultura laboro en la montaroj de tiu vasta municipo.\n\nSed en la okuloj de multaj urbanoj, kiuj fieras pri la moderna bildo de la urbo, tiuj kamparanoj ŝajnis maldezirindaj en la metroo, sekve ne estas surprizo, ke kelkaj homoj en interreto ekplendis kontraŭ ili kaj ekpostulis al la metroo pli striktajn limigojn pri vojaĝo kun grandaj konteneroj, argumentante, ke ili postulas tro da spaco en la kajuto, malfaciligas vojon al aliaj pasaĝeroj kaj povus eĉ damaĝi la trajnojn.\n\n\"Ne!\" estis la respondo de metroa aŭtoritato de Chongqing, argumentante, ke la konduto de tiuj pasaĝeroj kaj la grandeco de ilia bagaĝo konformas al la reguloj, sekve ne estas kialo por interveni.\n\nMetroa aŭtoritato ankaŭ reagis al zorgoj de pasaĝeroj pri eblaj problemoj pri malpurigo de trajnoj pro odoro aŭ likvaĵo el la vegetaĵoj, informante, ke konstatinte similan situacion, ajna pasaĝero povas tuj raporti la problemon kaj purigisto aŭ funkciulo de la metroo tuj venos por la puriga laboro.\n\nIndas klarigi, ke antaŭe tiuj farmistoj kutimis vendi siajn produktojn en la urbeto, kaj la alveno de la metrolinio donis valoran oportunon al ili: per metroa vojaĝo ili rapide kaj malaltkoste atingas la urbon, kie ili povas vendi siajn produktojn pli rapide kaj kontraŭ pli alta prezo.\n\nPor faciligi la cirkuladon de pasaĝeroj kun pezaj sakoj, enirejo de kelkaj metrostacioj ekfunkcias kvin minutojn pli frue kaj funkciuloj de tiuj stacioj tuj pretiĝas por helpi kamparanojn uzi rulŝtuparojn kaj trapasi sekurecan inspekton, kun la celo mildigi la ĝenon kaŭzitan al aliaj pasaĝeroj.\n\nTio iugrade faciligas la vojaĝojn de kamparanoj, kio tamen daŭre estas malfacila. Ye Shanju piediris 40 minutojn de sia hejmo al la metrostacio kun 35-40 kilogramoj da mandarinoj en sia kesto.\n\nĈar homoj pli-ol-65-jaraĝaj rajtas vojaĝi senpage per metroo, ili ne nur ŝparas tempon, sed ankaŭ monon. Maljuna farmisto, s-ro Feng, rememoras, kiam li kaj lia edzino bezonis preni plurajn busojn por atingi la urbon, kaj la vojaĝo daŭris unu horon. Nun, per metroo, duonhoro sufiĉas, kaj la paro bezonas malpli ol tri horojn en la urbo por vendi ĉiujn produktojn.\n\nMultaj homoj vidas metroon kiel simbolon de urba moderneco kaj disvolvado, kaj tiel forgesas, ke ĝi estis kreita por faciligi translokiĝon de homoj por perlabori monon. Ĉiuj honestaj laboristoj meritas respekton!\n\nRedaktis: Rafael Henrique Zerbetto\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-04/02/content_117100728.htm", "title": "De ŝafejo al duetaĝa domo: mia vivo gustas kiel mielo", "published": "2024-04-02 00:00:00", "content_text": "Antaǔ la paca liberigo de Xizang, Zhaxi-vilaĝo estis regata de Pingruo-bieno. Cidan, kies gepatroj estis servutuloj de la bieno, fariĝis servutulo ekde sia naskiĝo en 1946 pro la regulo, ke gefiloj de servutuloj devas esti servutuloj.\n\nPingruo-bieno estas 3-etaĝa konstruaĵo sur iu montpinto de Zhaxi-vilaĝo. La unua etaĝo servis kiel ŝafejo kaj konservejo, la dua kaj la tria etaĝoj servis kiel loĝejoj. Kiel servutuloj, la gepatroj de Cidan ne havis loĝejon. Ekde naskiĝo de Cidan, li kaj liaj gepatroj vivis en la ŝafejo. \"Kunloĝantaj kun bredbestoj, ni multe suferis je jukado pro puloj,\" revokis Cidan.\n\nKrome, malsato restas vigla en lia memoro. \"Tiam nia nura manĝaĵo ĉiam estis bovleto da kaĉo el zanba-o, faruno el rostita ĉingke-hordeo,\" diris Ci Dan.\n\nLaǔ regulo de la bieno, viro je 13-jara aĝo devas eklabori. Kompare kun siaj gepatroj, Cidan estas pli feliĉa, ĉar kiam li estis 13-jara, okazis demokratia reformado en la vilaĝo, kaj la miljara servutula sistemo estis nuligita. Servutuloj gajnis novan identecon kaj Cidan estis liberigita el trudlaboro.\n\nPoste, 12 mu-oj (= 8 000 kvadrataj metroj) da agro, unu azeno, unu bovo, 17 ŝafoj estis donitaj al lia familio. Kaj ili havas loĝejon, kiu situas sur la dua etaĝo de la bieno.\n\nCidan antaǔ sia domo\n\nFamilianoj de Cidan gustumas frandaĵojn.\n\nSurprize, en la jaro 2006 la registaro lanĉis programon por plibonigi loĝejojn por lokaj kamparanoj kaj paŝtistoj. Helpe de la loka registaro, vilaĝanoj renovigis siajn loĝejojn. Tiam Cidan, surbaze de sia antaǔa loĝejo, konstruis la nunan du-etaĝan domon.\n\nLia nuna loĝejo, kun dormoĉambro, salono kaj verando, kovras pli ol 250 kvadratajn metrojn. En la sunbrila kaj grandspaca domo estas tibet-stilaj mebloj.\n\nLaǔ Cidan, kutime lia dua filino Yangjin prizorgas lian ĉiutagan vivon kaj lia bofilo perlaboras eksteren. Cidan havas multe da libera tempo. Li spektis preskaǔ ĉiujn art-prezentadojn montritajn en la vilaĝo.\n\nTransloĝiĝinte de ŝafejo al du-etaĝa domo, la familio de Cidan spertis grandajn ŝanĝiĝojn. Restis en la pasinteco la teruraj tagoj, kiujn li travivis en la bieno. Li havas pension, san-asekuron kaj la gefiloj estas plenkreskaj. Li havas nenian ĉagrenon pri sia vivo. \"Mia nuna vivo gustas kiel mielo,\" diris Cidan.\n\nRedaktoro: Gao Shuyuan\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-04/03/content_117094511.htm", "title": "Qingtuan , speciala manĝeto por Qingming-festo", "published": "2024-04-03 00:00:00", "content_text": "Manĝi\n\nqingtuan\n\n-bulojn dum Qingming-festo estas manĝkutimo en sudorienta parto de Ĉinio. Klasikaĵo de la dinastio Okcidenta Zhou (1046 a.K. - 771 a.K.) diras, ke en meza printempo bruligi fajron por fari kuiradon devas esti strikte malpermesita, do homoj devas ĉesigi kuiradon kaj \"manĝi malvarmajn manĝaĵojn por tri tagoj\". Manĝaĵoj devas esti preparitaj anticipe, kaj homoj ne uzas fajron. En antikva Ĉinio, tiu regiono estis riĉa je glueca rizo, artemizo ktp, do\n\nqingtuan\n\naperis.\n\nLa plej fruaj registroj pri\n\nqingtuan\n\nestis antaŭ ĉirkaŭ mil jaroj el la dinastio Tang. Ĝi estis farita el gluecriza pasto kun artemizio (en kelkaj lokoj oni enmetas sukon de verda tritika herbo) kaj azukia pasto kiel farĉo. Ĝi povas esti konservata por 3 ĝis 5 tagoj, por kontentigi la bezonon de oferado kaj satigo sen kuirado. En iuj lokoj, krom dolĉa azukia farĉo,\n\nqingtuan\n\nankaŭ havas salan guston, ekzemple farĉita per peklitaj legomoj, tofu-o, lardo ktp.\n\nQingtuan\n\nne plu estas uzata kiel oferaĵo. Homoj manĝas ĝin nur por gustumi freŝgustan manĝeton. La koloro de\n\nqingtuan\n\nestas verda, ĝi mem estas mola, dolĉa, delikata, bonodora kaj refreŝiga -- la odoro, koloro kaj gusto de printempo.\n\nDank' al disvolviĝo de la loĝistiko kaj teknologio de malvarmĉena transporto, pli kaj pli oftas kaj proksimas interŝanĝoj inter la norda kaj la suda partoj de Ĉinio.\n\nQingtuan\n\n, manĝeto devena de la suda parto, populariĝis en la norda parto kaj la tuta lando. Samtempe, la farĉo de qingtuan riĉiĝis:\n\nqingtuan\n\nkun la gustoj de acida pruno, salita ovoflavo kaj kremo aŭ fromaĝo aperis sur superbazaraj bretoj. Tio estas kunfandiĝo de elementoj de Ĉinio kaj Okcidento, de antikveco kaj nuno.\n\nRedaktoro: Xie Ruifeng\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-04/03/content_117100717.htm", "title": "Daba-ruino en Xizang", "published": "2024-04-03 00:00:00", "content_text": "Daba-ruino situas en Zhada-gubernio de Xizang, Ĉinio. Ĝi konsistas el pli ol 200 kavoj, gardoturoj kaj kavernaj loĝejoj, kaj ĝiaj ĉefaj konstruaĵoj troviĝas sur du montopintoj. Kovrita de neĝo ĝi aspektas mistera kaj majesa.\n\nRedaktoro: Gao Shuyuan\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-04/07/content_117100436.htm", "title": "Muzeo de Komunista Partio de Ĉinio en Pekino", "published": "2024-04-07 00:00:00", "content_text": "Inaŭgurita en 2021, okaze de la centjariĝo de la fondiĝo de la Komunista Partio de Ĉinio (KPĈ), la Muzeo de Komunista Partio de Ĉinio konservas la memoron pri la historio kaj atingoj de KPĈ. En siaj unuaj jardekoj, KPĈ trapasis kune kun la ĉina popolo plurajn malfacilaĵojn, fondis la unuajn sovetojn en Ĉinio kaj estigis aliancon kun aliaj politikaj fortoj de la lando por kune kontraŭbatali la japanajn agresantojn. Fine, KPĈ sukcesis en oktobro 1949 fondi novan Ĉinio, kaj de tiam sub ĝia regado Ĉinio evoluis de malforta kaj malriĉa lando al lando kun socia bonfarto, altnivela edukado, alt-tekniko kaj impresa ekonomia disvolvado.\n\nImitaĵo de la loko, kie KPĈ estis fondita en 1921 en la urbo Ŝanhajo\n\nMonbiletoj de la Soveta Respubliko de Ĉinio\n\nKPĈ gvidis la lukton de la ĉina popolo kontraŭ KOVIM-19\n\nEksponaĵoj montras teknikajn atingojn de Ĉinio.\n\nRaportis kaj fotis: Rafael Henrique Zerbetto\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-04/07/content_117103726.htm", "title": "Stacioj de Amo : Pasia bitalbumo de ĴeLe", "published": "2024-04-07 00:00:00", "content_text": "Komence de tiu ĉi jaro, estis eldonita de Vinilkosmo la kvina bitalbumo de ĴeLe\n\nStacioj de l'amo\n\n. Ĝi estas la kvina el serio da bitalbumoj kompilitaj kun la kantoj kolektitaj de Lena inter 1987 kaj 2020, por ke la vasta kanzonaro de tiu ĉi duopo tre kara al la Esperanta komunumo estu pli facile alirebla de esperantistoj kaj amantoj de Esperanta muziko tra la mondo.\n\nStacioj de l'amo\n\n, 16-traka bitalbumo, prezentas kantojn pri amo, kaj estis plejparte registrita dum la pandemio de KOVIM-19. La delikata melodio de \"Stacio de l'amo\", la unua kanto, prezentas la ĉefajn trajtojn de la bitalbumo: la piano estas ludata trankvile, senhaste, akompanata de dolĉa flustra voĉo. Amon oni ĝuas malrapide kaj trankvile.\n\nLa vorto amo tuj alportas al ni rememorojn pri travivaĵoj rilataj al amo, kiel tiuj prezentataj de kantoj kiel \"Renkonto\", \"Pensis mi\", \"Diru al mi\" kaj \"Mirinda momento\".\n\nAmo ankaŭ alportas al ni heziton, angoron, timojn. \"Amokanto\" traktas pri tiu mikso da sentoj, kiuj turmentas homan koron, sed sen kiuj vivo estus vana kaj sengusta. En ĝi la fortaj notoj de piano kontrastas kun flustra kantado por tuŝi la koron de la aŭskultanto per la spirito de tiu ĉi kanto.\n\nTango de amoro alprenas la sensualan melodion de tango por rakonti pri volupta amo. En tiu ĉi kanto, amo kaj amoro duope dancas, kaj ĉiu paŝo de tiu ĉi tango spicas homan vivon.\n\nSed amo ankaŭ alvokas familion: Lena verkis la kanton \"Patrino\" omaĝe al sia patrino, kiu porĉiame vivas en ŝia memoro kaj en ŝia koro. Ŝi ankaŭ verkis \"Mia steleto\" omaĝe al sia filino Ĵenja, kiu kun ŝi kantas en tiu ĉi albumo. Al la listo de kantoj pri familia amo mi ankaŭ aldonas \"Atendas\", biografia kanto pri la vivo de virino, ĉar tiu biografio estas profunde markita de familiaj rilatoj.\n\nAnkaŭ necesas paroli pri la amo inter amikoj: la nura kanto ne komponita de Lena en tiu ĉi albumo estas \"Kiam mi rigardas vin\", verkita de ŝia amikino Marina Korotj. Du aliaj amikoj aliĝis al tiu ĉi albumo, Lisa Mallow ĉe la violonĉelo kaj Mike Hesche ĉe gitaro, iliaj kontribuoj aldonis belecon kaj kvaliton al kelkaj kantoj de tiu ĉi albumo.\n\nAnkaŭ bestoj amas: Nigra Kato, kun gaja melodio, prezentas rakonton pri Stanislaŭ, bela kaj flirtema kato vivanta en vilao, kiu restis kun rompita koro post enamiĝo al katino, kiu lin ne ŝatis. Kompatinda Stanislaŭ!\n\nHomoj ankaŭ amas liberon. \"Nun liberas mi\" havas gajan melodion kaj duopan kantadon. Vi ne devas tro zorgi pri tio, kion homoj diras aŭ pensas pri vi, vi estas libera por ĝui vian vivon.\n\n\"Kredu al amo\" havas belan kaj kuraĝigan tekston, kio instigas nin iri antaŭen kaj ne rezigni pri la vivo. Malfacilo ja estas multaj, sed la flamo de amo brulas en niaj koroj por nin instigi persisti por realigi niajn revojn. Gravas ami aliulojn, sed oni unue devas ami sin mem.\n\nAnkoraŭ mankas unu tre speciala speco de amo: nia amo al Esperanto! \"Esperantolando\" traktas ĝuste pri tiu tre speciala speco de ano, kiu kunigas ĉiujn esperantistojn!\n\nEn la retejo de Vinilkosmo vi povas senpage aŭskulti peceton de la kantoj kaj aĉeti la bitalbumeton:\n\nhttps://www.vinilkosmo-mp3.com/eo/kanzono-tradicia-progresiva/%C4%B5ele/5-stacioj-de-lamo.html\n\nAbonantoj de Vinilkosmo-ABONKLUBO povas senpage aŭskulti la tutan katalogon de Vinilkosmo per elsendfluo. Vi povas aboni ĝin ĉe\n\nhttps://www.vinilkosmo-mp3.com/eo/vinilkosmo-abonklubo.html\n\nVerkis: Rafael Henrique Zerbetto\n\nEl Popola Chinio", "author": "Rafael Henrique Zerbetto", "categories": ["E"], "audio_links": null}
{"url": "http://esperanto.china.org.cn/2024-04/07/content_117109469.htm", "title": "Forpasis Ziraldo, aŭtoro de La Knabo Frenezeta", "published": "2024-04-07 00:00:00", "content_text": "La 6-an de aprilo forpasis en Brazilo la 91-jara desegnisto, kartunisto, aŭtoro de bildstrioj, ĵurnalisto kaj verkisto Ziraldo Alves Pinto. De 1969 ĝis 1991, li fondis kaj redaktis la semajnan gazeton\n\nO Pasquim\n\n, kio estis la ĉefa eldonaĵo kun kritikoj al la tiama militista diktaturo (1964-1985) ĝis la restarigo de demokratio en la lando.\n\nLi ankaŭ estis sukcesa aŭtoro de infanlibroj, inter ili estis\n\nLa Knabo Frenezeta\n\nkaj Flicts, kiuj estis publikigitaj ankaŭ en Esperanto, tradukitaj de la denaskulo Cristóvão Resende (Kristoĉjo), kiu estis nur 10-jara, kiam li tradukis la unuan libron.\n\nZiraldo ne nur permesis kaj faciligis la eldonon en Esperanto, sed ankaŭ partoprenis kun Kristoĉjo en popularaj televidprogramoj, kio multe kontribuis por diskonigi Esperanton en Brazilo. La supra foto montras Ziraldon (maldekstre) kaj Kristoĉjon (dekstre) intervjuataj de la fama televidprezentisto Jô Soares en la televidprogramo Jô 11:30 en 1998. Ili interparolis pri Esperanto kaj la e-versio de\n\nLa Knabo Frenezeta\n\n.\n\nRaportis: Rafael Henrique Zerbetto\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-04/07/content_117109479.htm", "title": "Omaĝi praulojn kaj celebri la vivon: Qingming-festo alvenis!", "published": "2024-04-07 00:00:00", "content_text": "Printempo estas sezono tre ŝatata de mi, ĉar estas en tiu ĉi sezono, ke naturo montras sian forton: sekaj herboj verdiĝas, senfoliaj arboj sin ornamas de belaj floroj, insektoj delonge malaperintaj reaperas. Printempo estas celebrado de la vivo.\n\nAntikva karnavalparado en mia devenurbo. La unua kamiono en la foto apartenis al mia avo, kiu estis komercisto. En tiu kamiono mia patro lernis kiel ŝofori.\n\nKaj estas dum printempo, ke ĉinoj celebras Qingming-feston. Ekster Ĉinio, raportoj pri tiu ĉi tradicia ĉina festo kutime montras ĝin kiel tago de mortintoj, pro la kutimo de ĉinoj viziti la tombojn de siaj prauloj, sed Qingming estas pli ol tio, ĝi okazas en la plej bona epoko por promenado, kiam temperaturo estas agrabla kaj floroj pompas, sekve alproksimiĝi de la naturo kaj ĝui la belecon de printempo estas alia tradicio de tiu ĉi festo.\n\nLa kontrasto inter omaĝi mortintojn kaj celebri la vivon entenas valoran mesaĝon, ke vivo sekvas la leĝojn de la naturo, kaj spegulas la antikvan klopodadon de ĉinoj vivi en harmonio kun la naturo. La heredaĵoj akiritaj de niaj prauloj estas la materialo, el kiu ni konstruas nian estontecon.\n\nDum mia infaneco, mi ŝatis pasigi tempon kun mia avino, patrino de mia patro, rigardanta antikvajn fotoalbumojn. Ĉiu foto havis rakonton malantaŭ ĝi, kaj pro tiuj rakontoj ili fariĝis tre karaj al mi. Ŝia bofrato estis la unua fotisto de mia devenurbo, sekve la plej antikvaj fotoj de la urbo estas faritaj de li, kaj lia profesio permesis al mia familio havi kolekton de fotoj pli granda ol tiu de ordinara familio en tiu epoko. Post la forpaso de mia avino, mi ne sciis, kio okazis al tiuj fotoalbumoj, mi ne plu vidis ilin kaj ne kuraĝis pridemandi mian patrinon.\n\nAnkaŭ mia patrino ĉiam estis interesata pri fotoj kaj memoro, kaj en jardekoj akumulis fotojn de vojaĝoj, festoj, okazaĵoj, kiuj markis ŝian vivon, kaj plejparte ankaŭ la mian. Post ŝia forpaso, mi zorge kontrolis ĉion postlasitan de ŝi, kaj trovis ne nur ŝiajn fotoalbumojn, sed ankaŭ tiujn de mia avino! Mi sentis grandan ĝojon, kiam mi trovis ilin bone konservataj kaj sekuraj, ĉar la memoro de pluraj generacioj de mia familio estas en ili.\n\nFoto el la albumo de mia avino montras mian avon (dekstre) kun fiŝego kaptita de li en la rivero Mogi-Guaçu. La manskribaĵoj estas faritaj de mia avino.\n\nEn tiu procezo de kontrolado de la dokumentoj kaj fotoj trovitaj en la domo, mi trovis plurajn trezorojn, inter ili estis pruvo de monprunto, kion mia avo faris al amiko. Post kiam mia avo forpasis, lia amiko rifuzis pagi tiun ŝuldon al mia avino. Mi plurfoje aŭdis tiun rakonton de ŝi, kiam mi estis infano. Mi ankaŭ trovis fotojn de antikvaj paradoj celebre al la datreveno de la urbo, kiu 200-jariĝas ĉi-jare, fotojn de la trupo sendita al batalfronto de la Revolucio de 1932 en Brazilo, inter aliaj materialoj. Kelkajn, aparte tiujn pli ligitajn al la historio de la urbo, mi donacis al muzeo, kaj la ceterajn mi kunportis al Pekino por konservi mian familian historion. Multajn dokumentojn kaj fotojn mi skanis por certigi, ke ili estos ankaŭ konservataj en cifereca medio kaj povos esti transdonitaj al aliaj homoj, kiuj bezonos ilin.\n\nPost tiu valora sperto en Brazilo, Qingming-festo gajnis pli vastan signifon por mi, ĉar malantaŭ la kutimo de ĉinoj purigi tombojn de siaj prauloj kaj bruligi incenson ktp (interese, ankaŭ mia patrino ĉiujare kutimis purigi tombojn kaj bruligi kandelojn omaĝe al niaj prauloj), mi vidas ne nur respekton kaj dankon al prauloj, sed ankaŭ fortan konscion pri tio, ke ĉiu el ni estas parto de longa procezo, tra kiu familio evoluas tra generacioj.\n\nTri kvaronoj el miaj praavoj estas italoj enmigrintaj al Brazilo, plejparto el ili el la regiono de Venecio, komerca urbo, kiu prosperis pro la antikva Silka Vojo. Dum infaneco mi aŭdis, ke unu el ili havis monon kaj iris al Brazilo por entrepreni. Li proprapoŝe aĉetis bileton en unuaklasa kajuto de vaporŝipo al Brazilo, pro tio lia nomo ne troveblas en la listo de homoj, kiuj tranoktis en la fama gastejo por alvenintaj enmigrantoj, el kie ili estis forsenditaj al laborejoj.\n\nMia alia praavo ne havis monon por migri al Ameriko kaj havis sian bileton pagitan de lia brazila dunganto, riĉa bienisto en la epoko, kiam brazila kafo estis konata kiel \"verda oro\", kaj en Brazilo li devis repagi tiun elspezon per laboro. Mia praavo estis ŝparema kaj ankaŭ tre saĝa por fari negocojn. En 1929, kiam venis la Granda Depresio, la bienisto bankrotis kaj vendis al li la bienon kontraŭ bona prezo.\n\nLi fariĝis modelo de sukcesa homo por mi, lia pranepo, kiu migris al Ĉinio. Samkiel li, mi alvenis kun du valizoj en nekonata lando, sen scipovi la lingvon kaj kun malmulte da mono, kaj spertis plurajn malfacilaĵojn. Post multe da diligenta laboro kaj monŝparado, kaj iom helpita de bonŝanco, li sukcesis konstrui belan familion kaj doni al ĝi komfortan vivon, kaj postlasis al siaj gefiloj sufiĉajn rimedojn por certigi ilian bonfarton. Nun, troviĝanta en situacio simila al tiu de li antaŭ atingi la sukceson, mi admiris multe por li, kaj lia sukceso inspiras min trapasi la malfacilojn de la ĉiutaga vivo.\n\nMi ricevante mian unuan \"diplomon\", fakte nur gratulmesaĝo pro plenumo de mia unua lernojaro. La aliaj du homoj estas mia unua instruistino kaj funkciulo de la lernejo.\n\nLa alia kvarono de miaj prauloj estas el brazila genealogio, sed ne ekzistas registroj pri iliaj prauloj de antaŭ kelkaj generacioj. Mia praavo venis de nordorienta Brazilo kaj verŝajne devenas de fruaj portugalaj setlantoj kaj potigvaroj — loka indiĝena tribo. Li fariĝis ĉefo de la polico de mia devenurbo en San-Paŭlio, kaj en dokumentoj mi malkovris, ke tiutempe lia respondeco estis ne nur gvidi la policon, sed ankaŭ fari la politikan laboron pri publika sekureco (nuntempe farata de sekretario pri publika sekureco), kaj por tio li ĉiusemajne havis kunvenon kun la urbestro. Li ankaŭ havis la rajton voĉdoni en balotadoj, tiutempe limigita al tre malmultaj homoj.\n\nLia edzino estas indiĝenino el brazila subŝtato Parao, el kie venas la brazila fero, kion Ĉinio importas. Antaŭ kelkaj jaroj, DNA-esploro montris, ke kelkaj triboj el Parao ŝajne devenas de ĉinoj, sed oni ankoraŭ ne certas, kiel ĉinoj migris al Ameriko en antikveco. Mi persone opinias, ke tio povas esti ligita al la ekspedicioj de Zheng He, pli specife tiu sub la gvido de Zhou Man, kiu vizitis Sudamerikon komence de la 15-a jarcento. Pluraj rakontoj de brazilaj indiĝenoj temas pri homoj venintaj el la maro (multe pli frue ol portugaloj), kiuj instruis al ili agrikulturon kaj teknikojn por fiŝkaptado, interŝanĝis semojn, donis al ili kokinojn, inter aliaj aferoj. Priskriboj pri tiuj misteraj homoj kongruas kun tiuj pri ĉinaj ŝipanoj de tiuj ekspedicioj; kaj la teknikoj, semoj kaj bestoj akiritaj kongruas kun tiuj, kiujn ĉinoj havis en la ŝipoj por interŝanĝi.\n\nQingming ankaŭ alportas optimisman mesaĝon, ke niaj prauloj fizike ne plu estas inter ni, sed iusence vivas en ni. Ni devas ĝui la vivon dum ni povas, ekzemple per agrabla promenado en parko dum printempo. En nuna epoko, kiam homoj fariĝas pli kaj pli individuismaj kaj tendencas kredi, ke vivo estas nur tio okazanta inter naskiĝo kaj forpaso, la ĉina tradicio de Qingming prezentas la saĝecon de naturo, kio donas al ni la povon eternigi la vivon per transdono de ĝi al niaj posteuloj.\n\nNi ne venis el nenio, sed el longa historia procezo.\n\nVerkis kaj fotis: Rafael Henrique Zerbetto\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-04/08/content_117094516.htm", "title": "Peonio pompas en Ĉinio!", "published": "2024-04-08 00:00:00", "content_text": "Peonio estas unu el la dek plej famaj floroj en Ĉinio. Ĝi estas altvalora kaj origina kreskaĵo de la lando, delonge rigardata kiel simbolo de riĉeco, bonŝanco kaj prospero.\n\nLa peonia kulturo havas historion de proksimume 3 000 jaroj. En la dinastioj Qin kaj Han antaŭ pli ol 2 000 jaroj, peonio estis registrita en klasikaĵo kiel kuracplanto, kaj ĝia nomo eniris en farmakologion. La dua imperiestro de la dinastio Sui antaŭ malpli ol 1 400 jaroj establis specialan areon en Luoyang, tiama vicĉefurbo. Tio estis la unua fojo, ke peonio estis kultivita en ĝardeno de imperiestra kortego. La kultivado de peonio estis tre prospera en la dinastio Tang, la sekva dinastio post Sui. Tiama socio altege taksis peonion, kaj ĝi fariĝis simbolo de nacia prospero. Planti kaj spekti peoniojn estis socia kutimo. Multaj famaj poetoj verkis mirindajn poemojn laŭdante peonion.\n\nEn la dinastio Song antaŭ ĉirkaŭ 1 000 jaroj, la centro de peoni-kultivado en Ĉinio turnis de Chang'an, ĉefurbo de la dinastio Tang, al Luoyang. Ĉar la klimato de Luoyang sinkronas al la \"Dudek Kvar Sunperiodoj\" de Ĉinio, kio kongruas kun la kreskado de peonio. La tero de Luoyang estas fekunda kaj glueca, kio estas bona por peonio, kiu preferas nur iom da sekeco.\n\nVerda peonio kultivita en Luoyang\n\nNigraj peonioj kultivitaj en Luoyang\n\nDukoloraj peonioj\n\nSurbaze de heredado de tradiciaj kultivaj teknikoj, nun lokanoj de Luoyang rapide disvolvis diversajn teknikojn por peonia kultivado. En la urbo estas pli ol mil peoniaj specoj.\n\nOvokukoj kun la formo de peonio\n\nGlaciaĵoj kun la formo de peonio\n\nBroĉo en la formo de peonio\n\nPeoni-porcelanaĵo (nemateria kultura heredaĵo de Luoyang)\n\nLa kutimo spekti peoniojn en printempo neniam ŝanĝiĝis, kaj ĝi fariĝas pli kaj pli populara. En 1982, la urbo nomumis peonion kiel la urban floron de Luoyang kaj de tiam okazigas ĉiujare festivalon de peonioj de la 15-a ĝis la 25-a de aprilo. Dum pli ol 20 jaroj, la festivalo fariĝis grandskala kaj ampleksa ekonomi-kultura evento, kio integras flor-spektadon, turismon, komercadon kaj kulturajn interŝanĝojn. Peonio estas jam grava industrio de Luoyang kaj eĉ de Henan-provinco. La areo de plantado de peonioj en Luoyang atingis preskaŭ 5 200 hektarojn, kaj ekzistas pli ol 240 firmaoj kun 33 000 dungitoj en laboroj rilataj al peonioj. En 2023, la peoni-festivalo akiris totalan enspezon de 27.8 miliardoj da juanoj kaj ricevis 12.32 milionojn da turistoj/fojoj.\n\nRedaktoro: Xie Ruifeng\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-04/08/content_117109507.htm", "title": "Dum Qingming-festo turismis 119 milionoj da homfojoj", "published": "2024-04-08 00:00:00", "content_text": "Laŭ donitaĵoj de la Ministerio de Kulturo kaj Turismo de Ĉinio, dum la 3-taga feriado de Qingming-festo, turismis 119 milionoj da homfojoj en la lando, je pliiĝo de 11.5% kompare kun la sama periodo en 2019; enlandaj turistoj elspezis 53.95 miliardojn da juanoj, je pliiĝo de 12.7% kompare kun 2019. Interalie, memveturado, biciklado kaj paŝado fariĝis popularaj aktivaĵoj dum la feriado, kaj mallongdistancaj vojaĝoj estis preferataj.\n\nRedaktoro: Xie Ruifeng\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-04/08/content_117111673.htm", "title": "Post 60 jaroj, Brazilo donas amnestion al la naŭ ĉinoj", "published": "2024-04-08 00:00:00", "content_text": "Dum longa tempo, la unuaj viktimoj de la militista diktaturo (1964-1985) en Brazilo estis preskaŭ forgesitaj. Ili estas naŭ ĉinoj arbitre arestitaj la 3-an de aprilo 1964, kiuj estis akuzitaj kaj punitaj pri neekzistantaj krimoj kaj forpelitaj el Brazilo en la sekva jaro, laŭ dekreto de tiama prezidento, generalo Castelo Branco.\n\nNaŭ ĉinoj arbitre arestitaj en Brazilo aŭskultas la verdikton. Ili estis kondamnitaj al 10 jaroj en mallibero, sed pro dekreto de brazila prezidento Castelo Branco ili estis forsenditaj al Ĉinio (Foto: Dosiero Documentos Revelados)\n\nLa naŭ ĉinoj estas du ĵurnalistoj de Xinhua, Ju Qingdong kaj Wang Weizheng; kvar komercaj reprezentantoj de Ĉinio, Su Ziping, Hou Fazeng, Wang Zhi kaj Zhang Baosheng; kaj Wang Yaoting, vicdirektoro de la Ĉina Kompanio pri Importado kaj Eksportado de Teksaĵoj; Ma Yaozeng, fakulo pri kotono; kaj Song Gueibao, interpretisto, kiu iris al Brazilo por aĉeti kotonon, kio fariĝus la unua eksporto de Brazilo al nova Ĉinio. Tiuj ĉinoj estis anoj de ĉina misio invitita de la brazila registaro post dulanda interkonsento pri estigo de komercaj rilatoj.\n\nEn 2011, Dilma Rousseff fariĝis prezidento de Brazilo kaj estigis la Nacian Komisionon pri Vero por priesplori la krimojn de la diktaturo kaj kompensi ĝiajn viktimojn. La komisiono analizis dokumentojn pri la kazo de la naŭ ĉinoj kaj agnoskis ilian senkulpecon. La Kazo de la Naŭ Ĉinoj estas aparte grava pro tio, ke ĝi estas la unua kazo de malobservo de homaj rajtoj fare de tiu reĝimo, kaj ankaŭ la unua, kiu eĥis eksterlande. En 2014, surbaze de rekomendo farita de la komisiono, tiama ministro pri justico, Eduardo Cardoso, nuligis la prezidentan dekreton de 1965, kiu forpelis tiujn ĉinojn kaj malpermesis ilian revenon.\n\nEn 2015, prezidento Dilma Rousseff premiis la naŭ ĉinojn per la Sud-Kruca Ordeno. La brazila ambasado en Pekino estis respondeca por kontakti la viktimojn ankoraŭ vivantajn kaj la familianojn de tiuj jam forpasintaj kaj okazigi ceremonion por oficiale pardonpeti pro la misfaroj kaj transdoni la medalojn. Post la puĉo de 2016, la nova prezidento, Michel Temer, ŝanĝis la ambasadoron kaj aliajn diplomatojn en Pekino kaj la afero estis forgesita.\n\nPasintjare, post kiam Lula enposteniĝis kiel prezidento de Brazilo kaj Dilma Rousseff transloĝiĝis al Ĉinio por fariĝi prezidento de Nova Banko pri Disvolvado, kelkaj brazilanoj en Ĉinio rememoris la aferon de la medaloj kaj sugestis ne nur atentigi la ambasadon pri tio, sed ankaŭ proponi al Dilma Rousseff mem transdoni la medalojn, ne nur pro ŝia grava rolo en tiu afero, sed ankaŭ ĉar ŝi mem estis viktimo de tiu reĝimo.\n\nLa naŭ ĉinoj antaŭ brazila tribunalo (Foto: Dosiero Documentos Revelados)\n\nLa tasko evidentiĝis malfacila, ĉar temas pri okazaĵo de antaŭ ses jardekoj, sed amiko sukcesis kontakti per telefono s-ron Ju Qingdong, la nura ankoraŭ vivanta kaj konscia, kiu esprimis sian deziron ricevi la medalon kaj formalan pardonpeton de Brazilo. La ambasado, tamen, ne volas agadi sen ricevi ordonon el Brazilo. Pasintjare, dum babilado kun brazila diplomato, mi komprenis, ke la ambasado ne emas tuŝi tiun historian vundon pro timo, ke tio povos ĝeni la bonajn rilatojn inter ambaŭ landoj.\n\nDe tiam mi prisondis ĉinojn el malsamaj rondoj kaj konvinkiĝis, ke tiu risko ne ekzistas. Ĉinoj konscias, ke Brazilo ŝanĝiĝis kaj misfaroj de antaŭ 60 jaroj ne povas influi nunajn rilatojn inter la du landoj, sed ajna ago flanke de Brazilo por agnoski kaj kompensi tiun eraron estus tre aprezata de la ĉina flanko.\n\nMia persona opinio estas, ke por kuraci tiun vundon oni devas tuŝi ĝin, kaj tio estas necesa por plifortigi amikecon kaj fidon inter ambaŭ landoj kaj popoloj. Cetere kiel brazilano mi hontas pro tiu epizodo kaj solidaras al tiuj naŭ ĉinoj, kiuj pasigis la tutan vivon atendantaj pardonpeton, kio ne venis, do formala pardonpeto al sinjoro Ju estas la lasta ŝanco digne solvi tiun aferon. Antaŭ unu jaro mi publikigis artikolon Esperante ĉe\n\nEl Popola Ĉinio\n\nkaj portugale ĉe la brazila novaĵretejo de Revuo Fórum. Ĝi povas esti legata ĉe\n\nhttp://espero.chinareports.org.cn/2023-05/10/content_85279062.htm.\n\nPasintsemajne, kiam 60-jariĝo de la puĉo de 1964 fariĝis fokusa temo en Brazilo, la Kazo de la Naŭ Ĉinoj kaptis pli vastan atenton ol antaŭe, kaj mi surprize konstatis, ke mia artikolo influis debatojn en kelkaj rondoj. Amiko hazarde malkovris kaj atentigis min pri tio, ke mia artikolo estis republikigita sur la oficiala retejo de la brazila registaro kaj aldonita al dosiero pri memoro de la diktaturo en la Nacia Arĥivo.\n\nSamtempe mi estis informita pri tio, ke la 2-an de aprilo okazis kunveno de la Komisiono pri Amnestio sub la brazila Ministerio pri Homaj Rajtoj kaj Civitaneco, kiu decidis favore al amnestio kaj formala pardonpeto al la naŭ ĉinoj, rekomendis al la brazila Ministerio pri Eksteraj Rilatoj okazigi la ceremonion por transdono de la medaloj, rekomendis al la brazila justico la nuligon de ĉiuj procesoj kontraŭ tiuj ĉinoj kaj la redonon de la monsumo, korektita surbaze de inflacio, konfiskita de ili antaŭ 60 jaroj.\n\nLa politikosciencisto kaj advokato Manuel Moraes reĝisoris la kolektivan amnestion al la ĉina misio en la Komisiono pri Amnestio de la brazila Ministerio pri Homaj Rajtoj kaj Civitaneco.\n\nMi estis kortuŝita aŭskultante la voĉon de la reĝisoro Manoel Moraes: Lia esploro estis pli profunda ol la mia kaj ankrita sur oficialaj dosieroj, sed kelkaj partoj de lia parolo ŝajnas inspiritaj de mia artikolo, aparte la 30-a paragrafo, kiu estas identa al paragrafo de mia artikolo! Tiu paragrafo rakontas pri la ordeno donita de prezidento Dilma Rousseff al la ĉinoj en 2015 kaj la neokazigo de ceremonio por transdono de la medaloj. Nur tiam mi rimarkis, ke inter pluraj artikoloj troveblaj pri tiu temo, ĝis antaŭ nelonge, la mia ŝajne estas la nura, kiu mencias tiun fakton, kaj li uzis miajn vortojn por postuli enmanigon de la medaloj al la koncernaj homoj, kio estas granda honoro por mi.\n\nIntervjuita de la ĵurnalisto Iara Vidal de Revuo Fórum, Moraes diris, ke la kolektiva amnestion al la ĉina misio \"povas signifi, kadre de internaciaj rilatoj, agnoskon de la graveco de la kulturo kaj la popolo de Ĉinio por la brazila popolo\". Li esperas, ke la transdono de la medaloj okazu laŭeble plej rapide kiel simbola gesto de la kompromiso de Brazilo neniam permesi ke io simila okazu denove. Li aldonas, ke sciinte pri la agnosko kaj pardonpeto de Brazilo pro tiuj misfaroj, la popoloj de Ĉinio kaj Brazilo povas alpreni tiun ĉi geston kiel simbolon de reciproka agnosko kaj respekto.\n\nMi neniam imagis, ke mia artikolo gajnus tiom da atentoj kaj ludus rolon tiom gravan por antaŭenigi justicon kaj kompenson al la viktimoj. Samkiel Moraes, mi esperas, ke la sinsekvoj de la decido de Komisiono pri Amnestio kontribuos por alproksimigi eĉ pli la popolojn de Brazilo kaj Ĉinio.\n\nVerkis: Rafael Henrique Zerbetto\n\nEl Popola Chinio", "author": "Rafael Henrique Zerbetto", "categories": ["Socia Vivo"], "audio_links": null}
{"url": "http://esperanto.china.org.cn/2024-04/09/content_117111712.htm", "title": "Datumoj pri turismo dum Qingming-festo", "published": "2024-04-09 00:00:00", "content_text": "Dum la tri-taga ferio de Qingming-festo (tradicina ĉina festo), la nombro de enlandaj vojaĝoj atingis 11.9 miliardojn da homfojoj, kun kresko de 11.59% kompare kun tiu de 2019.\n\nLa totala elspezo de turistoj atingis 53.95 miliardojn da juanoj (= 7.45 miliardoj da usonaj dolaroj), je kresko de 12.7% kompare kun tiu de 2019.\n\nTuristoj en Zhangdian-stacio de Zibo, Shandong-provinco\n\nTuristoj en Zibo, Shandong-provinco\n\nRedaktoro: Gao Shuyuan\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-04/09/content_117111720.htm", "title": "La loko kie KPĈ frue sin organizis en Pekino", "published": "2024-04-09 00:00:00", "content_text": "La antikva sidejo de la Departamento pri Matematiko de la Dua Kolegio de Pekina Universitato estas restaĵo de antikva arkitektura komplekso, kie funkciis Pekina Universitato en sia frua epoko. La konstruaĵo estis konstruita en 1904 kaj fariĝis sidejo de la Departamento pri Matematiko en 1919. Li Dazhao kaj Chen Duxiu instruis en tiu konstruaĵo, kie laboris ankaŭ Mao Zedong. En tiu loko ili tri interkonatiĝis kaj ekkunlaboris pri la organizado de komunista movado en Ĉinio, kio rezultis en la fondo de la Komunista Partio de Ĉinio en 2021 en Ŝanhajo. Nuntempe tiu konstruaĵo funkcias kiel muzeo kaj estas senpage vizitebla.\n\nLa antikva sidejo de la Departamento pri Matematiko de la Dua Kolegio de Pekina Universitato\n\nManuskripto de Li Dazhao eksponata en la muzeo\n\nArtefarita intelekto faras foton de vizitanto kun Li Dazhao antaŭ la domo en 1919\n\nHu Cheng, direktoro de la muzeo, respondas demandojn de alilandaj vizitantoj.\n\nRaportis kaj fotis: Rafael Henrique Zerbetto\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-04/10/content_117116691.htm", "title": "Xi Jinping interparolis kun mikronezia prezidento", "published": "2024-04-10 00:00:00", "content_text": "Ĉina prezidanto Xi Jinping interparolis kun prezidento de la Federaciaj Ŝtatoj de Mikronezio Wesley W. Simina en Pekino la 9-an de aprilo.\n\nXi Jinping diris, ke ĉi-jare estas la 35-a datreveno de la starigo de diplomatiaj rilatoj inter Ĉinio kaj la Federaciaj Ŝtatoj de Mikronezio. La du landoj ĉiam respektas unu la alian, traktas unu la alian egale, amike kunlaboras kaj kungajnas, kio plifeliĉigas la popolojn de la du landoj. Ĉinio volas plu kunlabori kun Mikronezio kaj daŭrigi interparolojn ĉe ĉiuj niveloj, plifortigi kunlaborojn en ĉiuj kampoj kaj antaŭenpuŝi la rilatojn inter la du landoj al nova nivelo.\n\nSimina diris, ke la Tutmonda Disvolva Iniciato, la Tutmonda Sekureca Iniciato kaj la Tutmonda Civilizacia Iniciato proponitaj de prezidanto Xi Jinping havas grandan signifon por helpi evoluantajn landojn atingi komunan disvolvon kaj antaŭenigi la mondajn pacon, stabilecon kaj prosperon. La Federaciaj Ŝtatoj de Mikronezio volas profundigi kunlaborojn kun Ĉinio en agrikulturo, fiŝkaptado, ekonomio, investado, turismo, cifereca ekonomio kaj aliaj kampoj kadre de\"La Zono kaj Vojo\" por kune trakti klimatŝanĝiĝon.\n\nRedaktoro: Xie Ruifeng\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-04/11/content_117116983.htm", "title": "Okazis en Pekino la 7-a Seminario de KPĈ kaj PT", "published": "2024-04-11 00:00:00", "content_text": "Brazilo kaj Ĉinio ĉi-jare celebras 50-jariĝon de estigo de diplomatiaj rilatoj inter la du landoj, kaj ĝiaj regantaj partioj, respektive la Partio de Laboristoj (PT, laŭ portugallingva mallongigo) de Brazilo kaj la Komunista Partio de Ĉinio (KPĈ), celebras 40-jariĝon de oficialaj rilatoj.\n\nKPĈ emas interŝanĝi spertojn pri regado kun politikaj partioj de aliaj landoj, inkluzive de PT. Kun tiu celo estis kreita la Seminario pri Teorio de KPĈ kaj PT, kiu la 9-an de aprilo okazis por la 7-a fojo, kun ĉeesto de la prezidanto de PT, Gleisi Hoffmann.\n\nXi Jinping, ĉina prezidanto kaj ĝenerala sekretario de la Centra Komitato de KPĈ, kaj Luís Inácio Lula da Silva, prezidento de Brazilo kaj honora prezidento de PT, ambaŭ sendis gratulleteron al la evento, okazinta en Pekino.\n\nEn sia letero, Xi klarigis, ke la 20-a Tutlanda Kongreso de KPĈ en oktobro 2022 substrekis, ke estas misio de KPĈ gvidi la popolon de ĉiuj etnoj de Ĉinio en la klopodado por realigi la Duan Centjaran Celon, kio estas transformi Ĉinion al granda moderna socialisma lando en ĉiuj aspektoj kaj revigligi la ĉinan nacion per trairo de la ĉina vojo al moderniĝo.\n\nXi ankaŭ deklaris, ke ekde la reveno de PT al regado de Brazilo en januaro 2023, ĝi vigle antaŭenigas strategiojn kiel \"Plano por Akceli Ekonomian Kreskon\" kaj \"Nova Industria Plano\" cele al ampleksa kaj daŭripova landa disvolvado.\n\nLi rakontis, ke la seminario, kun fokuso sur la plifortigo de disvolvado de regantaj partioj kaj esplorado pri vojo al moderniĝo, estas oportuna kaj tre grava por plifortigi la kapablojn de la regantaj partioj de ambaŭ landoj, por ke ĉiu priesploru modernigan vojon taŭgan por siaj propraj naciaj kondiĉoj.\n\nFine Xi ankaŭ rimarkis, ke tiu ĉi jaro markas la 50-jariĝon de diplomatiaj rilatoj inter la du landoj kaj 40-jariĝon de oficialigo de rilatoj inter la du partioj, kaj deklaris, ke KPĈ volas plifortigi interŝanĝojn kaj kunlernadon kun PT pri regado, partia plibonigo kaj nacia disvolvado, tiel kontribuante por la konstruado de la Homara Komunumo de Komuna Estonteco.\n\nLula, siavice, rememoris sian pasintjaran interkonsenton kun Xi pri kunlaboro por plialtigi la nivelon de la ampleksa strategia partnereco inter la du landoj. La rilatoj inter Brazilo kaj Ĉinio estas gravaj ne nur por tiuj du landoj, sed ankaŭ por la tuta mondo, ĉar ambaŭ bezonas labori kune por plifortigi gravajn internaciajn mekanismojn, kiel UN, kaj ŝlosilajn mekanismojn pri sud-suda kunlaboro, kiel BRICS kaj la Forumo Ĉinio-CELAC.\n\nLi ankaŭ klarigis, ke la rilatoj inter PT kaj KPĈ estas gravaj por la rilatoj inter la du landoj, kaj la nun okazanta vizito de altnivela delegitaro de PT partoprenanta la seminarion celas interŝanĝi spertojn pri regado kaj profundigi diskutojn kaj kunlaborojn kun KPĈ pri temoj, kiuj interesas ambaŭ flankojn. Fine, li deklaris sian memfidon, ke interŝanĝoj inter ambaŭ partioj, registaroj kaj popoloj estos pli intimaj kaj fruktodonaj.\n\nRaportis: Rafael Henrique Zerbetto\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-04/11/content_117119439.htm", "title": "Aktivadoj okazigitaj por bonvenigi la 3-an tagon de la 3-a monato", "published": "2024-04-11 00:00:00", "content_text": "Ĉe la alveno de la 3-a tago de la 3-a monato (Shangsi-festo) laǔ la tradicia ĉina kalendaro, riĉaj aktivadoj estis okazigitaj en Guangxi-a Zhuang-a Aǔtonoma Regiono.\n\nEn antikveco, dum la tago oni donis oferon al dioj aǔ prapatroj por forigi malbonŝancon. Kaj iom post iom, ĝi fariĝis oportuno por bankedo apud akvo kaj ekskurso dum printempo.\n\nLa 8-an de aprilo lernantoj kaj instruistoj en la elementa lernejo de mjaŭ-a urbeto en Liuzhou bonvenigis la feston per dancoj kaj kantoj.\n\nLernantoj spektas manartaĵojn.\n\nLernantoj spektas artaĵon faritan el grensemoj, kio signifas, ke diversaj etnoj en Ĉinio kunvivas kiel semoj en granato.\n\nLa 9-an de aprilo lernantoj en Taibailu-a Element-lernejo ludis jaŭajn longajn tamburojn por bonvenigi la feston.\n\nLa 8-an de aprilo infanoj de la Centra Infanĝardeno de dingjiang-a urbeto de Guilin gustumis lokajn frandaĵojn.\n\nLa knabino de iu infanĝardeno en Nanning partoprenas en konkurso pri pervekta ŝarĝporto, tradicia ĉina laboro.\n\nLa 9-an de aprilo instruistoj kaj lernantoj interĵetis pilkon el volvita multkolora silka rubando en iu elementa lernejo en Wuxuan-gubernio de Guangxi.\n\nLernantoj en Guangxi bonvenigas la feston per dancado helpe de bambuaj stangoj.\n\nEn Taibailu-a Element-lernejo la knabo konkursas pri ĵetado de pilko.\n\nRedaktoro: Gao Shuyuan\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-04/12/content_117118637.htm", "title": "\"Disvolvaj atingoj de Xinjiang estas jam viditaj de la tuta internacia komunumo\"", "published": "2024-04-12 00:00:00", "content_text": "La 10-an de aprilo (en la islama festo Eid ul-Fitr) okazis en Pekino kunsido de pli ol 70 ambasadoroj kaj diplomatoj el 49 landoj. Ili dividis la spertojn en Xinjiang de Ĉinio kaj diskonigis la situacion de la loka socio, ekonomio kaj protekto de homrajto.\n\nSiyabonga C. Cwele, sud-afrika ambasadoro en Ĉinio, diris, ke xinjiang-anoj harmonie kunvivas en diverseca kulturo, ili havas rajton libere kredi religion kaj fieras pro tio, ke ili forlasis malriĉecon per sia propra forto. \"Multaj junuloj, kiuj babilis kun mi, prezentis tian fierecon kaj memfidon pri estonteco.\"\n\nShakhrat Nuryshev, kazaĥa ambasadoro en Ĉinio, diris, ke Xinjiang estas landlima regiono inter Ĉinio kaj Kazaĥio, kaj la kazaĥoj en Xinjiang estas ponto por amikeca kunlaboro inter la du landoj. Xinjiang spertis rapidan disvolvadon en la lastaj jaroj, kaj ekonomia kaj socia kunlaboro inter Kazaĥio kaj Xinjiang montras aktivan tendencon. Li kredas, ke Xinjiang faros pli grandan kontribuon al la 30 novaj jaroj de la kazaĥa-ĉinaj rilatoj.\n\n\"Mensogoj de iuj okcidentaj landoj ne povas malhelpi la prosperon kaj sukceson de Xinjiang de Ĉinio.\" Mhd Hasanein Khaddam, siria ambasadoro en Ĉinio diris, ke la disvolvaj atingoj de Xinjiang estas jam viditaj de la tuta internacia komunumo. Xinjiang estas konkreta ekzemplo de la sukceso de Ĉinio en forigo de malriĉeco kaj realigo de popola prospero, ĝi ankaŭ estas pruvo de diversnacia unueco.\n\n\"En la lastaj jaroj Xinjiang de Ĉinio rapide disvolviĝis, kaj homoj de ĉiuj etnoj ĝuis bonajn rajtojn je disvolvado.\" İsmail Hakkı Musa, turka ambasadoro en Ĉinio, diris, ke Xinjiang, kiel kerna areo kaj komerca centro por la iniciato \"La Zono kaj Vojo\" kaj regiona interkomunikado, havas grandegan potencialon por komerca kunlaboro kun Turkio.\n\n\"Dum mia vizito en Xinjiang, mi propraokule vidis la atingojn, kiujn Xinjiang faris en socia disvolvo, mediprotektado kaj konstruado de liberkomerca zono, kaj ili ĉiuj estas impresaj.\" Mohsen Bakhtiar, irana ambasadoro en Ĉinio, diris, ke la novkvalitaj produktivaj fortoj proponitaj de Ĉinio povas stimuli la socian kreivon kaj viglecon. Li kredas, ke post la efektivigo de novaj politikoj, xinjiang-anoj akiros pli grandajn kaj pli multajn disvolvajn atingojn.\n\nRedaktoro: Xie Ruifeng\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-04/12/content_117121552.htm", "title": "Xi Jinping intervidiĝis kun Ma Ying-jeou en Pekino", "published": "2024-04-12 00:00:00", "content_text": "Xi Jinping, ĝenerala sekretario de la Centra Komitato de la Komunista Partio de Ĉinio, intervidiĝis kun Ma Ying-jeou en Pekino la 10-an de aprilo.\n\nXi Jinping diris, ke samlandanoj ambaŭflanke de la du bordoj de la Taiwan-a Markolo apartenas al la ĉina nacio. La ĉina nacio estas granda nacio, kiu kreis brilan ĉinan civilizacion, ĉiu ĉino indas fieri kaj glori pri tio. La ĉina nacio skribis la nedisigeblan historion de ambaŭ flankoj de la markolo, kaj gravuris al si la historian fakton, ke samlandanoj estas kunligitaj en sango.\n\nXi Jinping emfazis, ke samlandanoj ambaŭflanke de la markolo havas komunan sangon, kulturon kaj historion. Ni havas komunan respondecon por la nacio kaj komunan atendon pri la estonteco. Ni devas teni la situacion de la rilatoj inter la du bordoj de la Taiwan-a Markolo laŭla ĝeneralaj interesoj kaj longtempa disvolviĝo de la ĉina nacio.\n\nMa Ying-jeou diris, ke aliĝo al la \"Konsento en 1992\" kaj kontraŭstari al \"taiwan-a sendependeco\" estas la komuna politika bazo por la paca disvolvado de la rilatoj inter la du bordoj de la Taiwan-a Markolo. Homoj ambaŭflanke de la markolo apartenas al la ĉina nacio, ili devas profundigi interŝanĝojn kaj kunlaborojn, kune heredi ĉinan kulturon, plibonigi la bonfarton de samlandanoj ambaŭflanke de la markolo, kaj paŝi antaŭen man-en-mane por progresigi Ĉinion.\n\nRedaktoro: Xie Ruifeng\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-04/15/content_117126146.htm", "title": "Okazas en Hainan la 4-a Ĉina Internacia Ekspozicio de Konsumaĵoj", "published": "2024-04-15 00:00:00", "content_text": "La 4-a Ĉina Internacia Ekspozicio de Konsumaĵoj daǔras en la provinco Hainan, suda Ĉinio, de la 13-a ĝis la 18-a de aprilo. Diverslokaj produktoj, konataj ĉinaj markoj kaj la markoj de saĝaj produktoj partoprenis en la ekspozicio, kovrante diversajn kampojn kiel nutraĵo, vestaĵo, loĝado, transportado, distro kaj aliaj.\n\nRedaktoro: Xie Ruifeng\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-04/15/content_117126393.htm", "title": "Sunturo kaj Lunturo en Guilin", "published": "2024-04-15 00:00:00", "content_text": "La\n\nLunturo (\n\narĝenta turo) estas ornamita per glazuritaj brikoj.\n\nLa Sunturo\n\n(ora turo) estas la monde plej alta bronza turo, kaj ĝi estas ankaǔ la monde plej alta enakva konstruaĵo.\n\nRedaktoro: Gao Shuyuan\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-04/16/content_117128478.htm", "title": "Akvoverŝa Festo festata en Xishuangbanna de Ĉinio", "published": "2024-04-16 00:00:00", "content_text": "La 15-an de aprilo okazis festivalo por festi la Akvoverŝan Feston en Xishuangbanna de Yunnan-provinco de Ĉinio. Homoj kolektiviĝis sur la placo de la urbo Jinghong, ĉefurbo de Xishuangbanna, kaj akvoverŝis unu la aliajn, celante doni bondezirojn kaj ĝojojn.\n\nRedaktoro: Xie Ruifeng\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-04/16/content_117128565.htm", "title": "Publikiĝis artikolo de Xi Jinping pri kultura heredaĵo kaj altnivela tradicia ĉina kulturo", "published": "2024-04-16 00:00:00", "content_text": "Artikolo de Xi Jinping, ĝenerala sekretario de la Centra Komitato de la Komunista Partio de Ĉinio (KPĈ), pri konservado kaj transdono de kultura heredaĵo kaj antaŭenigo de la altnivela tradicia ĉina kulturo estis publikigita la 15-an de aprilo.\n\nLa artikolo troviĝas en la oka numero de la gazeto\n\nQiushi\n\n, organo de la Centra Komitato de KPĈ.\n\n(el ĈRI)\n\nRedaktoro: Xie Ruifeng\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-04/16/content_117129310.htm", "title": "Okazis kunveno de Pekina Esperanto-Asocio", "published": "2024-04-16 00:00:00", "content_text": "Posttagmeze de la 13-a de aprilo okazis kunveno de Pekina Esperanto-Asocio kun la temo \"Esperanto, disvolvo kaj estonteco\". Yu Jianchao, prezidanto de la asocio, faris resumon de la asociaj laboroj en 2023, kaj vicprezidanto Chen Ji prezentis la planon por 2024. La kunvenon prezidis Zhang Yongle, ĝenerala sekretario de la asocio, kaj ĉirkaŭ 30 lokaj esperantistoj partoprenis. Krome, partoprenantoj kantis la kanton \"Vi kaj mi\", laŭtlegis la poemon \"La Espero\" kaj faris la ludon \"Parolu Esperanton kun mi\".\n\nRedaktoro: Sheng Min\n\nEl Popola Chinio", "author": null, "categories": ["E"], "audio_links": null}
{"url": "http://esperanto.china.org.cn/2024-04/17/content_117131648.htm", "title": "Ĉina prezidanto Xi Jinping renkontiĝis kun germana kanceliero Olaf Scholz", "published": "2024-04-17 00:00:00", "content_text": "La 16-an de aprilo, ĉina prezidanto Xi Jinping renkontiĝis kun germana kanceliero Olaf Scholz en Pekino.\n\nXi Jinping diris, ke la industriaj kaj provizaj ĉenoj de Ĉinio kaj Germanio estas profunde interligitaj kaj merkatoj de la du landoj estas tre interdependaj. Li aldonis, ke la reciprokprofita kunlaboro inter Ĉinio kaj Germanio estas ne \"risko\", sed garantio por la stabileco de duflankaj rilatoj kaj oportuno por la estonteco.\n\nXi Jinping diris, ke la du landoj devas disvolvi la distingajn karakterizaĵojn de reciproka profito kaj kungajnaj rezultoj, kaj atingi reciprokan sukceson, ke la eksportado de ĉinaj elektraj veturiloj, litiaj baterioj kaj fotovoltaaj produktoj ne nur riĉigu tutmondan provizadon kaj malpezigu tutmondan inflacian premon, sed ankaŭ multe kontribuu al la tutmonda reago al klimatŝanĝiĝo kaj verda transformiĝo.\n\n(el ĈRI)\n\nRedaktoro: Xie Ruifeng\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-04/17/content_117131656.htm", "title": "Ĉina kaj germana ŝtatestroj promenis en pekina printempo", "published": "2024-04-17 00:00:00", "content_text": "Pompas floroj en Pekino. La 16-an de aprilo ĉina prezidanto Xi Jinping renkontiĝis kun germana kanceliero Olaf Scholz en la ŝtata hotelo Diaoyutai de la urbo.\n\nRedaktoro: Xie Ruifeng\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-04/18/content_117134094.htm", "title": "Kolektiva amnestio al ĉinoj persekutitaj de diktaturo en Brazilo", "published": "2024-04-18 00:00:00", "content_text": "Antaŭ 60 jaroj, en la 3-a de aprilo 1964 okazis la unua malobservo de homaj rajtoj kun internacia eĥo fare de la ĵus fondita reĝimo de Brazilo, kiu poste fariĝis konata kiel Militista Diktaturo (1964-1985): naŭ ĉinoj estis arbitre arestitaj en Rio-de-Ĵanejro, sub la akuzo esti fremdaj agentoj senditaj al Brazilo por okazigi komunistan revolucion. Post unu jaro en malliberejo, la ĉinoj estis kondamnitaj al 10-jara aresto, sed dekreto de la prezidento Castelo Branco forsendis ilin al Ĉinio, kie ili estis bonvenigitaj kiel herooj. Tiu epizodo fariĝis konata kiel \"la kazo de la naŭ ĉinoj\".\n\nS-ro Ju Qingdong, la nura el la naŭ ĉinoj ankoraŭ vivanta\n\nLa naŭ ĉinoj estis anoj de diplomatia kaj komerca misio invitita de la brazila prezidento João Goulart, senpostenigita de la puĉo okazinta la 31-an de marto 1964. La naŭ ĉinoj estas Ju Qingdong kaj Wang Weizheng, raportistoj de Xinhua-novaĵagentejo; Su Ziping, Hou Fazeng, Wang Zhi kaj Zhang Baosheng, senditoj de Ĉinio al Brazilo por organizi komercan ekspozicion; kaj Wang Yaoting, Ma Yaozeng kaj Song Gueibao, funkciuloj de Ĉina Kompanio pri Importo kaj Eksporto de Teksaĵoj, senditaj al Brazilo por aĉeti kotonon.\n\nEn 2014, tiama ministro pri justico de Brazilo, José Eduardo Cardoso, nuligis la prezidentan dekreton de 1965, kiu forpelis la naŭ ĉinojn el Brazilo, kaj en 2015, prezidento Dilma Rousseff -- kiu en sia juneco ankaŭ estis viktimo de tiu reĝimo -- premiis la naŭ ĉinojn per la Ordeno de la Suda Kruco, la plej alta honoro, kiun la brazila registaro povas doni al eksterlandanoj, sed la ceremonio por oficiala pardonpeto kaj transdono de la medaloj fare de brazila ambasadorejo en Pekino ankoraŭ ne okazis.\n\nInstituto Prezidento João Goulart, fondita de la filo de iama brazila prezidento, kiu invitis tiun ĉinan mision al Brazilo, klopodas ĉe brazila justico agnoski la senkulpecon de la naŭ ĉinoj. En 1965, post kiam ili esti kondamnitaj en unua instanco, la naŭ ĉinoj apelaciis al pli alta instanco de brazila justico, sed pro ilia forsendo al Ĉinio, la proceso estis arĥivita. En 2022, Instituto João Goulart postulis malarĥivigon kaj juĝon de tiu proceso. La sama instituto estigis proceson ĉe la Komisiono pri Amnestio de la Brazila Ministerio pri Homaj Rajtoj kaj Civitaneco, kiu decidis favore al kolektiva amnestio al la naŭ ĉinoj. Pri tiu temo, ni intervjuis la raportanton de la proceso pri amnestio al la ĉina misio, prof-ro Manoel Moraes, politikosciencisto kaj advokato, ĉefo de la Katedro \"Dom Hélder Câmara\" pri Homaj Rajtoj ĉe Unesko/ Katolika Universitato de Pernambuko.\n\nProf-ro Manoel Moraes, raportanto de la proceso pri kolektiva amnestio al la ĉina misio\n\nEPĈ: Kiel vi fariĝis raportanto de la proceso pri amnestio al la ĉina misio?\n\nMi estas ano de la Komisiono pri Amnestio ĉe Brazila Ministerio pri Homaj Rajtoj kaj Civitaneco, kaj mi ricevis la proceson pri amnestio de la ĉina diplomatia misio per lotado. Sekve, mi fariĝis ĝia raportanto en la juĝa sesio.\n\nEPĈ: Ĉu vi sciis pri tiu kazo antaŭ ol ricevi tiun proceson?\n\nMi neniam imagis tion. Fakte mi estis impresita de la dokumentoj rilataj al tiu kazo.\n\nEPĈ: Tiu kazo de la naŭ ĉinoj, kvankam estas la unua internacie atentata kazo de malobservo de homaj rajtoj fare de la diktaturo, tamen ĝi restis en forgeso dum longa tempo. Kial nur nun ĝi estis pritraktita de la Komisiono pri Amnestio?\n\nAntaŭ nelonge estis ŝanĝo en la regularo pri funkciado de la Komisiono pri Amnestio, kaj unu el la novigoj estas la ebleco akcepti procesojn pri kolektiva amnestio. Pro tio ni juĝis, en la dua de aprilo, la tri unuajn kolektivajn amnestiojn. Unu el ili estis tiu de la ĉina diplomatia misio.\n\nEPĈ: Kial ĉi-jare, kiam ni memoras 60-jariĝon de la puĉo de 1964, tiu ĉi kazo kaptis pli da atentoj?\n\nKvankam la proceso sekvis sian normalan ritmon, tamen la 60-jariĝo de la puĉo sendube kontribuis por doni pli da eĥo al kazoj kiel tiu ĉi.\n\nEPĈ: Kelkaj diplomatoj timas, ke tuŝi ĉi tiun vundon en la historio de brazil-ĉinaj rilatoj povus esti malutila al nunaj bonegaj rilatoj inter la du landoj. Kion vi opinias pri tio?\n\nLa Komisiono pri Amnestio havas la konstitucian devon certigi amnestion al viktimoj de arbitraj agoj de la militista diktatuto. Tio estas nia devo.\n\nEPĈ: Kiom grave estas kompensi tiun ĉi historian eraron ĉi-jare, kiam ni celebras la 50-jariĝon de diplomatiaj rilatoj inter la du landoj?\n\nCerte la okazigo de transdona ceremonio de la medaloj de la Ordeno de la Suda Kruco estas esenca afero. Kaj la eĥo de tiu ago kontribuos por plifortigi la rajton al memoro kaj vero.\n\nEPĈ: Kian efikon la decido de la Komisiono pri Amnestio havos sur la rilatoj inter Brazilo kaj Ĉinio?\n\nMi opinias, ke tiu decido povas signife kontribui por plifortigi la amikecon inter ambaŭ popoloj. Mi esperas, ke okazos tiel.\n\nEPĈ: Amnestio estas punliberigo. Ĝi nuligas punon, sed ne agnoskas senkulpecon. Kio mankas por ke la brazila justico agnosku la senkulpecon de tiuj ĉinoj kaj nuligu la rilatan proceson, kiu ankoraŭ ne estis juĝita?\n\nJura proceso havas propran instancon por esti juĝata. Decido de la Komisiono pri Amnestio ne havas efikon sur justico, ĉar ĝi estas sendependa povo. La evoluo de tiu proceso oni povas akompani per la juraj agoj de la advokatoj, kiuj reprezentas la ĉinojn en tiu proceso.\n\nRaportis kaj intervjuis: Rafael Henrique Zerbetto\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-04/18/content_117134586.htm", "title": "Ĉina ekonomio konservas bonan tendencon", "published": "2024-04-18 00:00:00", "content_text": "Serio da donitaĵoj pri la unua sezono de ĉi tiu jaro estas ĵus publikigita de Ĉinio. Ili montras, ke la ĉina ekonomio prezentis bonajn rezultojn komence de la jaro, malgraŭ premoj kaj defioj enlande kaj eksterlande.\n\nLa malneta enlanda produkto (MEP) de la lando akiris jar-post-jaran kreskadon de 5.3% dum la periodo de januaro ĝis marto. Trimonate, la ekonomio pliiĝis je 1.6%.\n\nKonsumado restas la ĉefa forto de kreskado, kun jara kresko je 4.7% en podetala komerco de konsumaj varoj. Fiksa investo pliiĝis je 4.5% kompare kun tiu en la sama periodo de la antaŭa jaro. Eksporto kaj importo altiĝis je 5%.\n\nLa bona tendenco de ekonomia revigliĝo en la unua sezono montras la fortikecon, potencialon kaj viglecon de la ĉina ekonomio, kaj estas evidenta, ke la fundamentoj de ĝia longdaŭra solida ekonomia kreskado restas senŝanĝaj.\n\nLa grupo Goldman Sachs altigis sian prognozon pri la ekonomia kresko de Ĉinio ĉi-jare al 5%. Ĝia antaŭa prognozo estis 4.8%.\n\nLa disvolviĝo de Ĉinio ne estas bazita sur egoisma akumulado. La lando pretas dividi kun la mondo la grandajn ŝancojn de sia daŭra disvolviĝo kaj labori kun ĉiuj flankoj por krei brilan estontecon kun komuna disvolvado.\n\nĈinio sukcese plenumis siajn ĉefajn celojn kaj taskojn por ekonomia kaj socia disvolviĝo en 2023. La solida bazo starigita en la unua sezono prezentas kialojn por pli da konfido.\n\nRedaktoro: Xie Ruifeng\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-04/19/content_117128547.htm", "title": "Homoj ĝuas printempon en parko de Pekino", "published": "2024-04-19 00:00:00", "content_text": "Post malvarma vintro, homoj nun profitas la agrablan temperaturon de printempo por amuziĝi subĉiele. Rigardi kaj foti florojn kaj ludi per kajtoj estas tradiciaj amuziloj de tiu ĉi epoko, sed homoj ankaŭ ŝatas renkontiĝi en parkoj por kune promeni aŭ pikniki kun amikoj kaj familianoj. Jen kelkaj scenoj de homoj amuziĝantaj sin en Chaoyang-parko de Pekino.\n\nDu familioj renkontiĝas ĉe la lago.\n\nHomoj fotas la unuajn tulipojn de tiu ĉi printempo.\n\nAmikoj amuziĝas kunludante muzikon.\n\nPikniko, boatumado kaj promenado estas popularaj aktivaĵoj en tiu ĉi sezono.\n\nRaportis: Rafael Henrique Zerbetto\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-04/19/content_117136068.htm", "title": "\"Troa produktkapablo\", fikcia diro nur por subteni protektismon", "published": "2024-04-19 00:00:00", "content_text": "La 17-an de aprilo, Lin Jian, proparolanto de la Ministerio de Eksterlandaj Aferoj de Ĉinio, diris, ke Ĉinio esperas, ke rilataj landoj estos malfermaj por justa konkurenco anstataŭ uzi la fikcian diron pri \"troa produktkapablo\" por subteni protektismon.\n\nLi diris, ke estas tute falsa la koncepto, ke ĉina \"troa produktkapablo\" en novenergiaj sektoroj damaĝas la mondan merkaton.\n\nLi diris, ke tiuj, kiuj disvastigas la koncepton por subteni protektismon, gajnos nenion, nur malstabligos kaj detruos industriajn kaj provizajn ĉenojn, malhelpos mondan verdan transformiĝon kaj bridos kreskon de ekonomio.\n\nLi aldonis, ke Ĉinio jam multfoje substrekis, ke la demando pri produktkapablo devas esti rigardata laŭ principoj de merkata ekonomio, kaj taksata kadre de la situacio de ekonomia tutmondiĝo, monda labordivido kaj merkata dinamiko.\n\n(el ĈRI)\n\nRedaktoro: Xie Ruifeng\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-04/21/content_117131603.htm", "title": "Arta Muzeo Li Ronghai en Heze", "published": "2024-04-21 00:00:00", "content_text": "La Arta Muzeo Li Ronghai en la urbo Heze de Shandong-provinco estis fondita en 2011, kaj ĝia nuna konstruaĵo estis inaŭgurita en 2017. En la muzeo troviĝas pli ol 2 500 verkoj de la fama artisto Li Ronghai kaj ankaŭ biblioteko kun ĉirkaŭ 30 mil libroj. Ekde sia fondiĝo, la muzeo gastigis plurajn ekspoziciojn de famaj artistoj kaj ludas gravan rolon en eksponado de kaligrafiaĵoj kaj pentraĵoj, kulturaj interŝanĝoj kaj studoj en Heze.\n\nArtgalerio prezentas verkojn de Li Ronghai.\n\nFama verko de Li Ronghai\n\nVizitanto rigardas verkon de Li Ronghai.\n\nĈina ventumilo pentrita de Li Ronghai\n\nRaportis kaj fotis: Rafael Henrique Zerbetto\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-04/22/content_117134646.htm", "title": "Altranga oficisto de Zimbabvo: La industria konkurencivo de Ĉinio venas de merkatforto", "published": "2024-04-22 00:00:00", "content_text": "La 15-an de aprilo Christopher Mutsvangwa, iama ambasadoro de Zimbabvo en Ĉinio kaj sekretario pri informado kaj reklamado de Zimbabva Afrika Nacia Unio - Patriota Fronto (ZANU-PF), akceptis intervjuon de ĉina amaskomunikilo.\n\nLi diris, ke la industria kapablo kaj konkurencivo de Ĉinio en novenergiaj veturiloj venas de merkata forto.\n\nLi malakceptis la tiel nomitan retoraĵon pri trokapacito, dirante, ke Ĉinio devas esti aplaŭdita anstataŭ kritikita pro tio, ke la lando popularigas kaj disvastigas novenergiajn veturilojn.\n\n\"Interesa afero pri la veturiloj de Ĉinio estas, ke la plej sukcesaj ne estas tiuj de ŝtataj kompanioj -- ili plejparte estas de privataj kompanioj, kiuj ne dependas de subvencio aŭ ŝtata financado,\" diris Mutsvangwa.\n\n\"Do vi ne povas argumenti, ke ili fidas je ŝtataj subvencioj; ili simple faras la laboron pli bone ol la aliaj,\" li diris.\n\n\"Nun venas la ŝanĝiĝo al novaj energiaj elektraj veturiloj, kaj elektro nun estas la ŝoforo de moderna movpovo,\" diris Mutsvangwa, aldonante, ke Ĉinio multe investis en tiu ĉi kampo kaj posedas multajn intelektajn proprietojn pri produktado de elektraj aŭtomobiloj.\n\nRedaktoro: Xie Ruifeng\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-04/23/content_117131611.htm", "title": "Peonia ĝardeno en la Arta Muzeo Li Ronghai en Heze", "published": "2024-04-23 00:00:00", "content_text": "Fondita en 2011, la Arta Muzeo Li Ronghai havas gravan kolekton de artaĵoj kaj libroj, kaj estas uzata ankaŭ kiel urba esplorbazo por studentoj de baz- kaj mezlernejoj. En la komplekso de la muzeo estis konstruita peonia ĝardeno, ĉar peonio estas ne nur la nacia floro de Ĉinio, sed ankaŭ simbolo de la urbo Heze. La ĝardeno allogas multajn vizitantojn.\n\nBela peonio en la ĝardeno\n\nInvititaj gastoj de ĉijara Peonia Internacia Forumo pri Komunikado vizitas la ĝardenon.\n\nĜardenistoj laboras en la ĝardeno.\n\nBela peonio pompas en la ĝardeno.\n\nRaportis kaj fotis: Rafael Henrique Zerbetto\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-04/23/content_117136102.htm", "title": "Nova areo Xiong'an, urbo de estonteco", "published": "2024-04-23 00:00:00", "content_text": "En la historio de urbanizado en Ĉinio, la nova areo Xiong'an de Hebei-provinco unuafoje realigis la samtempan konstruadon de cifereca urbo kaj reala urbo dum konstrua procezo. Ĉiu konstruaĵo en la reala urbo havas ĝemelan ciferecan modelon en interreto. De urba administrado ĝis mediprotekta kontrolado, de komunuma vivo ĝis transportado, \"ciferececo\" estas trovebla ĉie.\n\nCifereca Xiong'an generas multajn novajn saĝ-aplikadojn. Tie estas \"saĝaj\" lampoj por publika lumigado, interret-konektitaj busoj, ŝarg-robotoj, teknikoj de 5G kaj VR aplikataj al aer-kvalito, 5G-bazstacioj, 500-kilometra cifereca vojo, pli ol unu miliono da sensaj terminaloj kaj tiel plu...\n\nLa nova areo Xiong'an konservas kiel kernan celon transpreni el Pekino neĉefurbajn funkciojn, sekve ĝi aktive disvolvas altteknikajn industriojn kaj kunordigos sian disvolvadon kun tiu de Pekino.\n\nKiam komenciĝis la konstruado de Xiong'an, ĝia najbara lago Baiyangdian estis ĉirkaŭata de rubaĵoj, kaj kloakaĵoj fluis en la lagon. Ĝia akvokvalito estis tiom malbona, ke ĝi estis sub la klaso V. Post grandskala kaj sistema rebonigo, la akvokvalito estis plibonigita al la klaso III, kaj la lago ekaperis en listo de la plej malpoluitaj lagoj en la lando.\n\nĜis nun, la totala disvolvita terareo de la nova areo Xiong'an kovras 120 kvadratajn kilometrojn. Bonaj loĝkondiĉoj kaj altkvalitaj publikaj servoj efike altiros la loĝantaron de Pekino kaj la urbo vere akceptos la neĉefurbajn funkciojn de la landa ĉefurbo.\n\nRedaktoro: Xie Ruifeng\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-04/24/content_117136126.htm", "title": "Peonioj estas ekonomia motoro de ĉina urbo", "published": "2024-04-24 00:00:00", "content_text": "La urbo Heze de Shandong-provinco estas fama pro siaj peonioj. Krom la komerco de floroj, peonioj estas ankaŭ uzataj en fabrikado de pluraj produktoj, interalie kuraciloj, kosmetikaĵoj, oleo, teo kaj manĝaĵoj. En Heze estas pluraj industrioj kaj esplorcentroj dediĉitaj al esplorado, disvolvado kaj produktado de produktoj faritaj el peonioj!\n\nPeoniaj stamenoj estas infuzataj por fari peonian teon, specialaĵo de Heze\n\nSapoj faritaj el peonioj estas bonkvalitaj kaj havas tre bonan odoron.\n\nAnkaŭ parfumojn oni faras el peonioj, kaj ilia odoro estas tre agrabla.\n\nPeonia oleo estas uzebla diversmaniere. Ekzemple, oni povas trinki ĝin aŭ uzi ĝin en kuirado.\n\nRaportis kaj fotis: Rafael Henrique Zerbetto\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-04/24/content_117146435.htm", "title": "Delikata pentraĵo el betulŝelo", "published": "2024-04-24 00:00:00", "content_text": "Kiel tradicia popolarto de Heilongjiang-provinco, pentraĵo farita el  betulŝelo havas longan historion, kaj ĝi jam eniĝis en la liston de nemateriaj kulturaj heredaĵoj de Ĉinio.\n\nLa ŝelo de 30-50-jaraĝa betulo taŭgas por fari la pentraĵojn. Belaj kaj delikataj betulŝeloj estas pretaj post elektado, ĉizado, gravurado, tondado kaj kolorigo.\n\nEn la pentraĵo, la pejzaĝo tridimensiiĝas kaj vigliĝas pro la naturaj vejnoj kaj strukturo de la betulŝelo. Krome, ĝi neniam velkas. Jen kelkaj verkoj de sinjoro Gu Shiming, reprezenta heredanto de pentraĵo de betulŝelo en Heilongjiang-provinco.\n\nGrandiozeco de la Granda Muro\n\nBonŝanco\n\nDancado de diinoj\n\nUnua neĝo\n\nRedaktoro: Sheng Min\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-04/25/content_117131628.htm", "title": "Gardista teamo por birdoj en Jilin", "published": "2024-04-25 00:00:00", "content_text": "La malsekejoj de la Nacia Naturrezervejo Momoge de Jilin-provinco, nordorienta Ĉinio, estas grava haltejo sur la migra linio de migrantaj birdoj. Printempe kaj aŭtune ĉiujare, granda nombro da birdoj preterpasas la malsekejojn.\n\nEkde 2018, dum la birdomigra sezono, la gardista teamo pasigas tagojn proksime ĉe arbaro kaj malsekejoj, kie migrantaj birdoj kolektiviĝas, por registri kaj raporti la observitajn periodon, nombron, vivkondiĉojn kaj tiel plu de la birdoj.\n\nEn la pasinteco, la loko suferis pro sekeco kaj terdezertiĝo. Dank' al la ekologiaj politikoj realigitaj de la registaro en la lastaj jaroj, la nombro de birdoj pligrandiĝis jaron post jaro. Dum la pasintaj ses jaroj, la gardista teamo silente gardis la elfojn sur la ĉielo, kaj plu gardos ilin.\n\nRedaktoro: Xie Ruifeng\n\nEl Popola Chinio", "author": null, "categories": ["Naturo kaj Mediprotekto"], "audio_links": null}
{"url": "http://esperanto.china.org.cn/2024-04/25/content_117131634.htm", "title": "27-jaraĝa kuracistino de rabobirdoj", "published": "2024-04-25 00:00:00", "content_text": "Meng Die, 27-jaraĝa volontulo de la savcentro de rabobirdoj en Shenyang-urbo, Liaoning-provinco de nordorienta Ĉinio, komencis sian birdan savadon, kiam ŝi estis en universitato. En 2015, ŝi aliĝis al la centro kiel volontulo.\n\nEn la centro, Meng Die ĉiutage laboras pri tranĉado de viando, nutrado al rabobirdoj, ŝanĝado de pansaĵoj, observado al birdaj vundoj kaj helpado al ilia reakiro de kapablo memstare vivi... Meng Die povas trankvile trakti ĉiujn specojn de birdaj vundoj.\n\nMeng Die diris: \"Mi ŝatas bestojn kaj la naturon. Mi sentas, ke birdoj estas elfaj, kaj savlaboro estas signifoplena. Do mi estas ĉi tie laboranta jam por naŭ jaroj.\"\n\nLa centro estis establita en julio 2009. Birdoamantoj, zoologoj, kuracistoj, ĵurnalistoj, instruistoj kaj laboristoj formis la centron. Ĝi estas volontula organizo celante helpi la birdojn, kiuj ne povas pluvivi sendepende en la naturo. La centro jam savis pli ol 7 000 sovaĝajn birdojn de diversaj specioj, kaj la savado kaj liberigo de sovaĝaj birdoj atingis 60%. Meng Die diris: \"Mi esperas, ke pli da homoj prizorgos rabobirdojn kaj aliĝos al birdoprotektado, por ke pli da birdoj povu reveni al la blua ĉielo.\"\n\nRedaktoro: Xie Ruifeng\n\nEl Popola Chinio", "author": null, "categories": ["Naturo kaj Mediprotekto"], "audio_links": null}
{"url": "http://esperanto.china.org.cn/2024-04/25/content_117147769.htm", "title": "Esperantistoj de Anhui vizitis ekspozicion de artaj interŝanĝoj", "published": "2024-04-25 00:00:00", "content_text": "Por gratuli la 60-jariĝon de starigo de diplomatiaj rilatoj inter Ĉinio kaj Francio, Anhui-a Art-muzeo de Ĉinio okazigis ĉin-francan ekspozicion de artaj interŝanĝoj inter la 16-a de aprilo kaj la 10-a de junio.\n\nAranĝite de Anhui-a Esperanto-Asocio, pli ol dek esperantistoj vizitis la ekspozicion en la 21-a de aprilo. Florence, franclingva instruistino el Eburbordo, partoprenis la aranĝon.\n\nSinjoro Sun Xinli, membro de Anhui-a Asocio de Fotistoj kaj amanto de Esperanto, faris fotojn kaj videojn por la renkontiĝo. Koran dankon al lia helpo.\n\nRaportita de Liu Baoguo\n\nRedaktoro: Zhao Wenqi\n\nEl Popola Chinio", "author": null, "categories": ["E"], "audio_links": null}
{"url": "http://esperanto.china.org.cn/2024-04/26/content_117136499.htm", "title": "Printempo venas, floroj estas trinkeblaj", "published": "2024-04-26 00:00:00", "content_text": "Floroj pompas en printempo, kaj pli kaj pli da homoj komencis trinki florinfuzitan akvon. Fakte, la kulturo pri manĝado kaj trinkado de floroj havas historion de almenaŭ 2 000 jaroj en Ĉinio. Ĉinoj delonge scias, ke floroj havas medicinan valoron. Oni sekigas la rikoltitajn florojn por ilin vendi al homoj, kiuj ŝatas trempi florojn en ĵusboligitan akvon por fari trinkaĵon. La bela floro igas la trinkinton pli bela kaj pli sana.\n\nRozo\n\nRozo estas indiĝena planto de Ĉinio. Ĝi estis enkondukita en Eŭropon en mezepoko. Post hibridiĝo kun lokaj rozoj, multaj famaj specoj de rozo naskiĝis en hortikultura rondo. Laŭ la tradicia ĉina medicino, trinki rozinfuzitan akvon povas trankviligi animon kaj mildigi deprimon, ĉar rozo povas pliigi sangofluon en homa korpo kaj mildigi emocian problemon.\n\nPeonio\n\nPeonio estas altvalora kaj origina kreskaĵo de Ĉinio, delonge rigardata kiel simbolo de riĉeco, bonŝanco kaj prospero. La peonia kulturo havas historion de proksimume 3 000 jaroj. Antaŭ pli ol 2 000 jaroj, peonio estis registrita en klasikaĵo kiel kuracplanto. La antioksida funkcio de peoniinfuzita akvo estas evidenta, ĝi povas ankaŭ malstreĉi intestojn, malaltigi sangopremon, trankviligi la menson kaj helpi endormiĝon.\n\nKrizantemo\n\nKultivado de krizantemo havas historion de pli ol 3 000 jaroj en Ĉinio. En antikveco, krizantema floro fariĝis simbolo de bonaŭguro kaj longviveco. En poezio, krizantemo estas uzata por priskribi noblan homon. En 1688, nederlanda komercisto enkondukis krizantemojn el Ĉinio en Eŭropon. Laŭ la tradicia ĉina medicino, krizantemo estas malvarmiga, kun amara gusto. Ĝi povas forigi troan varmon, plibonigi vidkapablon kaj havas efikon kontraŭbakterian kaj kontraŭtumoran. Sed tiuj, kiuj estas malfortaj, facile sentas malvarmon, manĝas malmulte kaj ofte laksas, devas preni ĝin kun singardemo.\n\nOsmanto\n\nOsmanto estas indiĝena planto en sudokcidenta Ĉinio kaj nun kultivata en diversaj lokoj. Osmanto havas fortan aromon kaj estas valora spico ne nur por manĝaĵoj. Laŭ registroj, la kultivo de osmanto-arboj en Ĉinio havas historion de pli ol 2 500 jaroj. Trinki osmantan akvon povas mildigi doloron, precipe dentodoloro, dismenoreo ktp. Ĝi povas ankaŭ mildigi simptomojn de spirmalsano, kiel tuso, muko kaj spirego, kaj plibonigi la imunecon de la spira sistemo.\n\nJasmeno\n\nJasmeno originis de la regionoj Barato kaj Arabio, kaj eniris en Ĉinion kiam budhismo estis enkondukita en la landon. Tial, la ĉina flornomo \"茉莉\" (Mo Li) venas de budhismaj sutroj. La ĉina popolkanto \"Jasmena Floro\" (Mo Li Hua), kiu troviĝas en la registroj dum regado de la imperiestro Qianlong (1736-1799) de la dinastio Qing, estas populara en ĉinaj kaj okcidentaj muzikaj rondoj. Jasmeninfuzita akvo povas plibonigi sanon, refreŝigi spiron kaj reguligi glukemion.\n\nSabdarifo\n\nSabdarifo, aŭ afrika malvo, estas indiĝena planto de Afriko. Ĝi estis enkondukita en Ĉinion en 1945. Ĝia mallonga historio ne povas malhelpi malkovron de ĝia kuraca valoro. Laŭ la tradicia ĉina medicino, sabdarifa floro estas malvarmeta kaj acida, kaj estas efika por malpliigi tusadon, malaltigi sangopremon kaj neŭtrigi la efikon de alkohola trinkaĵo. Ĝia akvo povas stimuli produktadon de salivo, kvietigi soifon kaj faciligi digeston. Ĝi estas utila por homoj kun malglata haŭto kaj obezeco, sed ĝi ne estas taŭga por homoj kun troacida stomako.\n\nRedaktoro: Xie Ruifeng\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-04/26/content_117152642.htm", "title": "Shaanxi: Aktivigi impulson de novkvalitaj produktivaj fortoj", "published": "2024-04-26 00:00:00", "content_text": "Evoluigi novkvalitajn produktivajn fortojn estas interna postulo kaj grava subtena punkto por antaŭenigi altkvalitan disvolviĝon. La Shaanxi-a Liberkomerca Zono funkcias laŭ strategio planita de Ĉinio, prenas institucian novigon kiel sian kernon, kaj fokusiĝas sur la liberaligo kaj faciligo de investado kaj komercado, la transformo de registaraj funkcioj kaj la financa malfermeco, akcelante kaj alportante firman garantion por la disvolviĝo de novkvalitaj produktivaj fortoj.\n\nScienc-teknologia novigo estas la kerna elemento por evoluigi la novkvalitajn produktivajn fortojn. La zono, per funkciigo de la kreiv-motora platformo Qinchuang, efektivigas pli da sciencaj kaj teknologiaj atingoj, entreprenoj kaj industrioj en la zono, por perfektigi novan ejon de scienc-teknologia novigo.\n\nPliigi altnivelan pordmalfermon estas grava subtena punkto por antaŭenigi la disvolviĝon de novkvalitaj produktivaj fortoj. En la lastaj jaroj, la zono, kiel nova platformo por reformado kaj pordmalfermo de la landinterno, klopodas por konstrui altefikan, malmultekostan kaj bonservan internacian komercan kanalon per kunligo de reformado, novigema kontrolado kaj pli efikaj doganaj servoj.\n\nEn aprilo, la zono sepjariĝis. En la pasintaj 7 jaroj, ĝiaj 38 atingoj kadre de sistema reformado estis reproduktitaj tutlande, kaj 106 estis reproduktitaj provincnivele. La rolo de la zono kiel landa ampleksa eksperimenta platformo por reformado kaj pordmalfermo estas evidente ludata. La provinco Shaanxi daŭre utiligos la zonon kiel nacinivelan testejon, kun la celoj doni impulson al novkvalitaj produktivaj fortoj kaj antaŭenigi sian altkvalitan ekonomian kaj socian disvolviĝon.\n\nRedaktoro: Xie Ruifeng\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-04/28/content_117146482.htm", "title": "Tradicia ĉina pentrarto: Peonio", "published": "2024-04-28 00:00:00", "content_text": "Tradicia ĉina pentrarto estas unu el la plej antikvaj artaj tradicioj senĉese praktikataj de antikveco ĝis nuntempo. Ĝia tekniko ne tre malsamas ol tiu de ĉina kaligrafio. Floroj estas ŝatata motivo en tradicia ĉina pentrarto, kaj unu el la plej popularaj floroj estas peonio, kiu floras en aprilo. En la urbo Heze de la provinco Shandong, multaj homoj iras al parkoj por pentri la belajn peoniojn, kiuj pompas en la belaj ĝardenoj de la urbo. La subaj fotoj montras homojn pentrantajn peoniojn en la Peonia Ĝardeno Caozhou, fama vidindaĵo de la urbo.\n\nRaportis kaj fotis: Rafael Henrique Zerbetto\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-04/28/content_117146512.htm", "title": "Peonia Ĝardeno Caozhou en Heze", "published": "2024-04-28 00:00:00", "content_text": "La Peonia Ĝardeno Caozhou en la urbo Heze de la provinco Shandong, Ĉinio, okupas areon de 1 600 akreoj kaj estas AAAA-nivela turismejo. Tie troviĝas 800 mil plantoj kun enture 1 237 variaĵoj de peonioj, 600 variaĵoj de shaoyao (ĉina herbopeonio) kaj pli ol 200 variaĵoj de aliaj specioj de arboj, arbustoj kaj aliaj plantoj. Ĝi estas la plej granda peonia kaj shaoyao-a ĝardeno de la mondo, kaj kadre de plantita areo, kaj kadre de diverseco de variaĵoj. La parko kunigas kultivadon, sciencan esploradon kaj komercon de tiuj plantoj.\n\nVizitanto aĉetas glaciaĵon kun reliefigita bildo de peonio, specialaĵo de la parko.\n\nPeonioj pompas en la parko.\n\nHomoj promenas en la parko.\n\nVizitanto en tradicia ĉina vestaĵo havas sian hararon ornamitan de peonioj.\n\nRaportis: Rafael Henrique Zerbetto\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-04/28/content_117156223.htm", "title": "Xi Jinping intervidiĝis kun usona ŝtatsekretario Blinken", "published": "2024-04-28 00:00:00", "content_text": "Posttagmeze de la 26-a de aprilo, en la Granda Popola Halo de Pekino, ĉina prezidanto Xi Jinping intervidiĝis kun la usona ŝtatsekretario Antony Blinken.\n\nXi Jinping diris, ke ĉi-jare estas la 45-a datreveno de la stariĝo de ĉin-usonaj diplomatiaj rilatoj. La 45-jaraj ĉin-usonaj rilatoj spertis diversajn malfacilojn kaj defiojn kaj donis al la du landoj almenaŭ kelkajn inspirojn: la du landoj devas esti kompanoj, ne rivaloj; ambaŭ devas sukcesigi unu la alian, sed ne vundi unu la alian; ili devas kunekzisti respektante diferencojn, sen malica konkuro; ili devas esti fidelaj al siaj deklaroj kaj firmaj en siaj agoj, ne diri ion kaj alimaniere agi.\n\nXi Jinping diris, ke Ĉinio kaj Usono devas doni bonan ekzemplon al aliaj landoj, konduti respondece por monda paco, krei disvolvajn oportunojn por ĉiuj landoj, liveri publikajn produktojn al la tuta mondo kaj ludi pozitivan rolon por la unuiĝo de la mondo.\n\nBlinken transdonis al prezidanto Xi Jinping la saluton de usona prezidento Biden, dirante, ke post la renkontiĝo de prezidento Biden kaj prezidanto Xi Jinping en San-Francisko, la du landoj akiris pozitivajn progresojn en komunikado, kontraŭbatalo al drogaĉoj, artefarita intelekto, interpopolaj interŝanĝoj kaj aliaj kampoj.\n\n(el ĈRI)\n\nRedaktoro: Xie Ruifeng\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-04/29/content_117156238.htm", "title": "Ĉina industria profito kreskis je 4.3% en la unua trimestro de 2024", "published": "2024-04-29 00:00:00", "content_text": "Profito de ĉinaj ĉefaj industriaj entreprenoj kreskis je 4.3% en la unua trimestro de 2024, kompare kun la sama periodo de la pasinta jaro, laŭ oficialaj donitaĵoj diskonigitaj en la 27-a de aprilo.\n\nLa kresko returnis la 2.3-procentan falon en 2023 kaj daŭrigis supreniradon de tri sinsekvaj trimestroj, laŭ la Nacia Buroo de Statistiko.\n\nIndustriaj entreprenoj kun enspezo de jaraj ĉefaj komercoj je almenaŭ 20 milionoj da juanoj (ĉ. 2.82 milionoj da usonaj dolaroj) enspezis totalan monsumon je 1.51 duilionoj da juanoj en la unuaj tri monatoj.\n\n(el ĈRI)\n\nRedaktoro: Xie Ruifeng\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-04/29/content_117156249.htm", "title": "Xi Jinping interŝanĝas gratulojn kun tanzania prezidento", "published": "2024-04-29 00:00:00", "content_text": "La 26-an de aprilo ĉina prezidanto Xi Jinping interŝanĝis gratulojn kun tanzania prezidento Samia Suluhu Hassan por la 60-a datreveno de la stariĝo de duflankaj diplomatiaj rilatoj.\n\nEn sia mesaĝo, Xi Jinping diris, ke la tradicia amikeco inter Ĉinio kaj Tanzanio estis forĝita de malnova generacio de gvidantoj de la du landoj. Dum la pasintaj 60 jaroj, la duflankaj rilatoj eltenis la provon de internaciaj sortoŝanĝoj kaj plifortiĝis.\n\nStarante en nova historia deirpunkto, Xi Jinping diris, ke li pretas kunlabori kun Hassan por renovigi la duflankan tradician amikecon, realigi la komunan revon kaj reprosperigi la du landojn, kaj antaŭenigi la grandiozan ĉapitron de la duflanka kunlaboro laŭ\"La Zono kaj Vojo\", daŭre riĉigi la signifon de la ampleksa strategia kunlaboro inter la du landoj, kaj fari pli grandajn kontribuojn al konstruado de altnivela ĉin-afrika komunumo de komuna estonteco.\n\n(el ĈRI)\n\nRedaktoro: Xie Ruifeng\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-04/29/content_117158311.htm", "title": "Ĉina ĉefministro Li Qiang intervdiĝis kun Elon Musk", "published": "2024-04-29 00:00:00", "content_text": "Posttagmeze de la 28-a de aprilo en Pekino Li Qiang, ĉina ĉefministro, intervdiĝis kun Elon Musk, ĝenerala direktoro de la usona kompanio Tesla.\n\nLi Qiang diris, ke ĉina ekonomio kaj usona ekonomio profunde kunfandiĝas, kaj ambaŭ profitas de la disvolviĝo de la alia. Tesla povas esti rigardata kiel sukcesa modelo de komerca kunlaboro inter Ĉinio kaj Usono. Tio prezentas, ke egala kunlaboro kaj kungajno plej akordiĝas kun la interesoj de la du landoj, tio ankaŭ estas la volo de la popoloj de ambaŭ landoj. Ĉinio esperas, ke Usono povos antaŭenigi rilatojn inter la du landoj sekvante la strategian gvidadon de ambaŭflankaj ŝtatestroj, por plie profitigi la popolojn de la du landoj kaj la tuta mondo.\n\nMusk diris, ke la fabriko de Tesla en Ŝanhajo estas la plej atentokapta inter la fabrikoj de la kompanio. Ĝia avantaĝo venas de la laboremo kaj saĝo de la ĉina teamo en la fabriko. Tesla volas plu daŭrigi la kunlaboron kun la ĉina flanko por akiri pli da kungajno.\n\nRedaktoro: Xie Ruifeng\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-04/29/content_117158317.htm", "title": "Ĉinaj urĝsavaj materialoj atingis Papu-Nov-Gvineon", "published": "2024-04-29 00:00:00", "content_text": "Lastatempe Papu-Nov-Gvineo estis trafita de inundo kaj tertremo. La 25-an de aprilo ĉinaj urĝsavaj materialoj atingis la urbon Portmoresbo, ĉefurbo de Papu-Nov-Gvineo. Samtage en la flughaveno okazis transdon-ceremonio pri la materialoj, al ĝi ĉeestis Zeng Fanhua, ĉina ambasadoro en Papu-Nov-Gvineo, kaj Billy Joseph, ministro pri nacia defendo de Papu-Nov-Gvineo.\n\nRedaktoro: Xie Ruifeng\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-04/30/content_117152799.htm", "title": "Muzeo fariĝis turisma celo en Xi'an de Shaanxi", "published": "2024-04-30 00:00:00", "content_text": "En la urbo Xi'an de la provinco Shaanxi, diversaj muzeoj fariĝis turismaj celoj de alilokaj turistoj. Kiam alvenas la ferioj de la Internacia Tago de Laboristoj, la urbaj muzeoj, kiel la Muzeo pri Shaanxi-a Historio kaj Xi'an-a Muzeo, jam pretas por akcepti turistojn.\n\nRedaktoro: Xie Ruifeng\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-04/30/content_117152932.htm", "title": "Internacia Hortikultura Ekspozicio 2024 en Chengdu", "published": "2024-04-30 00:00:00", "content_text": "La Internacia Hortikultura Ekspozicio 2024 okazas en la urbo Chengdu de Sichuan-provinco, Ĉinio, de la 26-a de aprilo ĝis la 28-a de oktobro. La ekspozicio havas ĉefan eksponejon kaj 4 flankajn eksponejojn.\n\nRedaktoro: Xie Ruifeng\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-04/30/content_117158306.htm", "title": "Flugo inter Pekino kaj San-Paŭlo reaktivigita!", "published": "2024-04-30 00:00:00", "content_text": "La 28-an de aprilo, la aviad-firmao Air China reaktivigis sian pasaĝeran fluglinion Pekino - Madrido - San-Paŭlo, post paŭzo de pli ol kvar jaroj. En tiu dato, aviadilo Boeing 787-9 transportanta pli ol 260 pasaĝerojn ekflugis el la Ĉefurba Internacia Flughaveno de Pekino je ĉirkaŭ la 3-a horo ptm, laŭ la pekina tempo. Tio markis la revenon de Air China al la merkato pri pasaĝeraj flugoj en Sud-Ameriko.\n\nKovrante distancon de ĉirkaŭ 17 600 km, la flugoj postulas pli ol 25 horojn por atingi Brazilon. Pro tio, ĉi tiu estas unu el la plej longaj unuhaltaj fluglinioj en la mondo.\n\nLaŭ Air China, la flugoj estas planitaj por ekiri je la 15-a ptm, ĵaŭde kaj dimanĉe, el Pekino, kun halto en Madrido de Hispanio, antaŭ ol atingi San-Paŭlon en Brazilo, ĉirkaŭ la 5-a matene laŭ loka tempo. La revenflugo ekiras el San-Paŭlo je la 9-a kaj kvarono matene kaj atingas Pekinon je la 7-a kaj duono vespere.\n\nZhou Yeting, rilata fakulo de Air China, diris, ke la restarigo de tiu ĉi fluglinio kontribuos por antaŭenigi ekonomiajn, kulturajn kaj personajn interŝanĝojn inter Ĉinio kaj Brazilo. \"Ni plioftigos la flugojn laŭ la postulo de la merkato. En estonteco, Air China ankaŭ plifortigos kunlaborojn kun brazilaj aviad-firmaoj por faciligi interkonekton kun aliaj flugoj kaj optimumigi la servojn, plibonigi vojaĝspertojn de pasaĝeroj kaj akordiĝi kun iliaj malsamaj bezonoj,\" aldonis Zhou.\n\nRedaktis: Rafael Henrique Zerbetto\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-04/30/content_117158378.htm", "title": "Jincheng de Shanxi al novkvalitaj produktivaj fortoj", "published": "2024-04-30 00:00:00", "content_text": "0.015mm-dika kontraŭrusta ŝtalfibro, aŭtomata produkt-linio kapabla fari 3 milionojn da pecoj da deserto... teknologiaj projektoj estas ekfunkciigitaj unu post alia en Jincheng-urbo de Shanxi-provinco. La urbo noviĝas per novkvalitaj produktivaj fortoj.\n\nKiel \"uzi\" novkvalitajn produktivajn fortojn?\n\nLa deirpunkto de novkvalitaj produktivaj fortoj estas novigo, la ŝlosilo de la fortoj estas kvalito, kaj la fortoj baziĝas sur produktiveco kun tute nova kvalito.\n\nProduktejo de kontraŭrusta ŝtalfibro de la kompanio Sendingli\n\nNovaj materialoj alportas gravajn subtenojn por novkvalita industriigo, unu el la strategiaj industrioj vigle disvolvitaj de la lando, kaj ankaŭ grava industria direkto por akceli la disvolviĝon de novkvalitaj produktivaj fortoj. La ŝtala fibro kun la dikeco de 0.015 mm produktita de la kompanio Sendingli plenigas ĉi-flankan breĉon de Ĉinio ĉe produkta skalo kaj precizeco. La produkto alportas senlimajn eblojn al la estonta disvolviĝo de aviado, aerospaco, nafto kaj aliaj industrioj.\n\n\"Manĝeblaj\" novkvalitaj produktivaj fortoj\n\nEn la lastaj jaroj, kun altiĝo de vivnivelo kaj diversiĝo de manĝaĵoj, pliiĝis konsumado de bakaĵoj, kiuj igas homojn laŭvole ĝui deserton. Kiel la unua kompanio pri frostigitaj freŝaj bakaĵoj de la lando, la kompanio Zhonghe Yixin kaptis la bonan ŝancon.\n\nLa kompanio Zhonghe Yixin\n\nZhonghe Yixin konstruis 11 produkt-liniojn, inkluzive de tiuj importitaj el Italio por fari makaronion, tavolkukon, ovokustardon, francan deserton kaj fromaĝkukon. Aŭtomata, saĝa kaj moderna desertfabrikado estis realigita. Precipe, la kompanio konstruis kompletan proviz-ĉenon por butikum-centroj, superbazaroj, podetalaj vendejoj, restoracioj, triflankaj konsum-kanaloj kaj novtipa podetala komerco.\n\nNun, Jincheng kultivas novkvalitajn produktivajn fortojn laŭ lokaj kondiĉoj. Pli kaj pli multaj politikoj kaj resursoj helpas la disvolviĝon de la novkvalitaj produktivaj fortoj, kiuj aldonas viglecon kaj movforton al ĉiuflanka transformado de la urbo.\n\nRedaktoro: Xie Ruifeng\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-04/30/content_117158385.htm", "title": "Ĉina modernigo en Jincheng -- plenforte disvolvi novkvalitajn produktivajn fortojn", "published": "2024-04-30 00:00:00", "content_text": "En la lastaj jaroj, la ekonomia kaj socia disvolvo de Jincheng-urbo, Shanxi-provinco, Ĉinio, ĉiam okupis la unuan lokon en la provinco, kaj ĝia MEP-kreskado estas provinca ĉampiono dum tri sinsekvaj jaroj. Ĉina prezidanto Xi Jinping diris, ke altkvalita disvolvado estas la ĉefa tasko, oni devas disvolvi novkvalitajn produktivajn fortojn konforme al lokaj kondiĉoj. Kiel grava energia urbo, Jincheng havas grandan povon por plenumi tion.\n\nEn la procezo de disvolvado de novkvalitaj produktivaj fortoj, Jincheng, surbaze de industria transformado, estas direktita de cifereca transformado, konstruas modernan industrian sistemon kun diversaj subtenoj kaj akcelas la optimumigon kaj novigon de tradiciaj industrioj. Jincheng per ciferecigo aldonas movforton al karbona industrio, karbonkemia industrio, ŝtal-fabrikado, produktado de elektro kaj aliaj tradiciaj industrioj, kaj akcelas ampleksan disvolviĝon de strategiaj industrioj kiel optik-elektronikaj maŝinoj, karbotavola metano, kultura turismo kun sanservo, moderna serv-industrio kaj cifereca ekonomio.\n\nJincheng-a Ekonomia kaj Teknologia Disvolva Zono konstruas sin kiel bazon por la optik-elektronika industrio, havante la celon produkti 100 miliardojn en 5 jaroj kaj antaŭenigi la industrion al granda skalo. Nun, la industrio jam fariĝis konduka industrio, kiu gvidas modernigon de industrioj en Jincheng.\n\nPor Jincheng, novaj scioj, metodoj kaj konceptoj enhavataj en la ŝlosilaj teknologiaj novigoj iom post iom estas regataj de laboristoj. Iliaj laborkapabloj estas plue plibonigitaj, kio ankaŭ donas fortan subtenon por altkvalita disvolviĝo. Jincheng jam starigis novan sistemon por talentuloj kaj konstruis 281 platformojn, ekzemple laboratorio, teknologia centro, kreiva spaco kaj majstr-studio. La urbo ankaŭ funkciigis servadon por firmaoj, kiuj helpas pli ol 1 000 teknikajn fakulojn kaj pli ol 80 doktorojn servi al preskaŭ mil kompanioj kaj solvis pli ol 400 teknikajn problemojn. La agoj antaŭenigas pli da novaj talentuloj fariĝi gvidantoj, puŝantoj kaj atestantoj de formiĝo de novkvalitaj produktivaj fortoj.\n\nRedaktoro: Xie Ruifeng\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-04/30/content_117160689.htm", "title": "Senpaga turismo por internaciaj pasaĝeroj en Ŝanhajo", "published": "2024-04-30 00:00:00", "content_text": "La 15-an de aprilo estis lanĉita la servo Ŝanhaja Ekspreso, senpaga turisma programo por internaciaj pasaĝeroj alvenintaj al Ŝanhaja Pudong-flughaveno, kiuj bezonos atendi pli ol ok horojn antaŭ la sekva flugo. La servo estis lanĉita de la ĉina turism-agentejo Trip.com kaj provizas tri malsamajn itinerojn.\n\nLa unua itinero daŭras de la 9-a matene ĝis la 2-a posttagmeze, kaj donas al la vizitantoj la ŝancon viziti du famajn turismejojn de la urbo, Yuyuan-ĝardeno kaj Bund. La dua itinero, de la 4-a posttagmeze ĝis la 10-a vespere, iras al Wukang-strato, Yuyuan-ĝardeno kaj Bund. La tria itinero, de la 6-a posttagmeze ĝis la 11-a vespere, alportas vizitantojn al boatumado en Huangpu-rivero kaj vizito al Yuyuan-ĝardeno.\n\nTiu servo estas disponebla nur por homoj kiuj havas validan ĉinan vizon aŭ rajtas ricevi specialan 144-horan senvizan enirpermeson en Ĉinion. Nuna listo de pasaĝeroj elekteblaj por la 144-hora senviza enirpermeso en Ĉinio inkludas civitanojn el la jenaj landoj: Aŭstrio, Belgio, Ĉeĥio, Danio, Estonio, Finnlando, Francio, Germanio, Grekio, Hungario, Islando, Italio, Latvio, Litovio, Luksemburgio, Malto, Nederlando, Pollando, Portugalio, Slovakio, Slovenio, Hispanio, Svedio, Svislando, Monako, Rusio, Britio, Irlando, Kipro, Bulgario, Rumanio, Ukrainio, Serbio, Kroatio, Bosnio kaj Hercegovino, Montenegro, Norda Makedonio, Albanio, Belorusio, Norvegio, Usono, Kanado, Brazilo, Meksiko, Argentino, Ĉilio, Aŭstralio, Nov-Zelando, Sud-Koreio, Japanio, Singapuro, Brunejo, Unuiĝintaj Arabaj Emirlandoj kaj Kataro.\n\nPor partopreni en ajna el tiuj itineroj, pasaĝero devas sin anonci ĉe la monŝanĝa giĝeto de Trip.com ĉe insulo A de la tria etaĝo de terminalo 2 de Ŝanhaja Pudong-flughaveno, proksime al enirpordo 21.\n\nRedaktis: Rafael Henrique Zerbetto\n\nFonto: Expat Focus\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-05/01/content_117158423.htm", "title": "Feliĉan Internacian Tagon de Laboristoj!", "published": "2024-05-01 00:00:00", "content_text": "La 1-an de majo, la mondo celebras la Internacian Tagon de Laboristoj. Por celebri tiun ĉi daton, la redaktejo de\n\nEl Popolo Ĉinio\n\nelektis kelkajn fotojn de homoj farantaj sian laboron. Ĉiu laboro havas sian gravecon, kaj ĉiu laboristo meritas respekton. Feliĉan Internacian Tagon de Laboristoj!\n\nBrazila viandokomercisto prezentas urugvajan bovaĵon al vizitantoj en la pasintjara Ĉina Internacia Importa Ekspozicio en Ŝanhajo, orienta Ĉinio. La disvolvado de la ĉina merkato alportas oportunojn al entreprenistoj de la tuta mondo.\n\nKaligrafo instruas kaligrafion en lernejo de la urbo Lasao en la Xizang-a Aŭtonoma Regiono, okcidenta Ĉinio. Instruistoj ludas gravan rolon en heredigo de artaj kaj kulturaj tradicioj al la novaj generacioj.\n\nKuiristo preparas pilafon por vendi al turistoj en Khan-bazaro en la antikva urbo Kaŝgaro de Xinjiang-a Ujgura Aŭtonoma Regiono, okcidenta Ĉinio. Vespere multaj homoj iras al tiu loko por manĝi la bongustajn manĝaĵojn preparitajn de kuiristoj kiel li.\n\nĜardenisto prizorgas peoniojn en ĝardeno de la urbo Heze en la provinco Shandong, orienta Ĉinio. La peoniaj ĝardenoj de Heze estas famaj danke al la bona laboro de ĝardenistoj kiel ŝi.\n\nVerkis kaj fotis: Rafael Henrique Zerbetto\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-05/02/content_117160429.htm", "title": "Ĉina prezidanto Xi Jinping vizitos Francion, Serbion kaj Hungarion", "published": "2024-05-02 00:00:00", "content_text": "Proparolanto de la Ministerio pri Eksterlandaj Aferoj Hua Chunying anoncis la 29-an de aprilo, ke ĉina prezidanto Xi Jinping faros ŝtatajn vizitojn al Francio, Serbio kaj Hungario de la 5-a ĝis la 10-a de majo.\n\n(el ĈRI)\n\nRedaktoro: Xie Ruifeng\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-05/03/content_117158831.htm", "title": "Urbetoj fariĝis turismaj celoj de ĉinaj gejunuloj", "published": "2024-05-03 00:00:00", "content_text": "Ĉi-jare pli kaj pli multaj ĉinaj gejunuloj vojaĝas al malgrandaj urboj por pasigi siajn feriojn. Ili preferas urbetojn ol urbegoj, kiel turismajn celojn.\n\nKiaj urbetoj altiras vizitantojn?\n\nLaŭ la datumoj resumitaj de turismaj retejoj, la granda postulkresko pri fervojaj kaj aviadaj biletoj cele al urbetoj (inkluzive de guberni-nivelaj urboj) pliiĝis je 200% kompare kun tiu de la pasinta semajno. Tiuj urbetoj, kiuj havas longan historion, tradiciajn konstruaĵojn kaj specialajn programojn, estas preferataj.\n\nAnji de Zhejiang-provinco\n\nShangrila de Yunnan-provinco\n\nDunhuang de Gansu-provinco\n\nKial urbetoj estas ŝatataj?\n\nUnue, la post-pandemia vivo igas homojn pli deziri proksimiĝi al la naturo; due, plibonigo de la infrastrukturoj de tiuj urbetoj faciligas turismadon, kaj la ĉarmo de tiuj urbetoj iom post iom disvastiĝas.\n\nĈu urbetoj estos plu altiraj?\n\nPli kaj pli multaj markoj de produktoj kaj servoj tuŝas la merkaton de turismado en urbetoj. Tiuj lokoj kaptas tiun oportunon. Manĝado, tranoktado, trafiko kaj distro... pli bonaj aranĝaĵoj kaj servoj faros urbetojn pli kaj pli altiraj por gejunuloj.\n\nRedaktoroj: Sheng Min kaj Xie Ruifeng\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-05/06/content_117168195.htm", "title": "Franca ĉefministro kaj aliaj altranguloj de franca registaro varme bonvenigis Xi Jinping en flughaveno", "published": "2024-05-06 00:00:00", "content_text": "Posttagmeze de la 5-a de majo laŭ la loka tempo, ĉina prezidanto Xi Jinping atingis Parizon per aviadilo kaj komencis fari ŝtataferan viziton al Francio laŭ invito de Emmanuel Macron, prezidento de la Franca Respubliko.\n\nKiam prezidanto Xi Jinping atingis parizan flughavenon Orly, li estis varme bonvenigita de franca ĉefministro Gabriel Attal kaj aliaj altrangaj reprezentantoj de la franca registaro.\n\n(el ĈRI)\n\nRedaktoro: Xie Ruifeng\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-05/06/content_117168234.htm", "title": "Ĉina prezidanto Xi Jinping faris parolon en franca flughaveno Orly", "published": "2024-05-06 00:00:00", "content_text": "La 5-an de majo, kiam ĉina prezidanto Xi Jinping atingis francan flughavenon Orly, estis publikigita parolo farita de li.\n\nLi deklaris la jenon: \"Invitite de franca prezidento Emmanuel Macron, mi ĝojas komenci mian trian ŝtatviziton al la Franca Respubliko. En 2014 kaj 2019, mi vizitis Francion dum printempo, por festi kun la franca popolo la 50-an kaj 55-an datrevenojn de la starigo de la diplomatiaj rilatoj inter Ĉinio kaj Francio. Okaze de la 60-a datreveno de la starigo de diplomatiaj rilatoj inter Ĉinio kaj Francio, mi refoje atingis belan Francion kaj sentas min tre intima al la lando. Nome de la ĉina registaro kaj la ĉina popolo, mi ŝatus uzi ĉi tiun okazon por transdoni miajn sincerajn salutojn kaj bondezirojn al la franca registaro kaj la franca popolo.\"\n\nXi Jinping diris, ke kiel gravaj reprezentantoj de orienta kaj okcidenta civilizacioj, Ĉinio kaj Francio longe admiras kaj altiras unu la alian. Francaj klerismopensuloj komencis studi la ĉinan kulturon tre frue, kaj la ĉina popolo ankaŭ konas francajn kulturajn gigantojn kiel Voltero, Dideroto, Hugo kaj Balzac. Antaŭ sesdek jaroj Ĉinio kaj Francio trarompis la barojn de la malvarma milito kaj establis diplomatiajn rilatojn je ambasada nivelo. Dum la lastaj 60 jaroj, la rilatoj inter Ĉinio kaj Francio ĉiam estis ĉe la fronto de la rilatoj de Ĉinio kun okcidentaj landoj, donante ekzemplon al la internacia komunumo de paca kunekzisto kaj kungajna kunlaboro inter landoj kun malsamaj sociaj sistemoj.\n\n(el ĈRI)\n\nRedaktoro: Xie Ruifeng\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-05/06/content_117168263.htm", "title": "Publikigita en Parizo pensfabrika raporto pri ĉina modernigo", "published": "2024-05-06 00:00:00", "content_text": "La 4-an de majo en Parizo estis publikigita pensfabrika raporto titolita \"Ĉina modernigo: La vojo antaŭen\", kio diskonigas al la mondo la procezon de ĉina modernigo kaj emfazas ĝian tutmondan signifon.\n\nLa ĉina popolo, sub la gvidado de la Komunista Partio de Ĉinio, trovis vojon de ĉina modernigo. Ĉina prezidanto Xi Jinping, ellaborante la signifon kaj esencon de ĉina modernigo, kontribuis gravajn novigojn al tutmondaj modernigaj teorioj.\n\nKonfirmante la spiriton, ke \"la mondo estas unu familio\", Ĉinio kundividas disvolvajn ŝancojn kaj kunlaboras kun aliaj landoj por la konstruado de pli bona estonteco, kio alportas profiton ne nur al la ĉina popolo, sed ankaŭ al la tuta homaro.\n\nRedaktoro: Xie Ruifeng\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-05/06/content_117168915.htm", "title": "Interŝanĝoj inter ĉinaj kaj francaj civilizacioj -- de Konfuceo al Montesquieu", "published": "2024-05-06 00:00:00", "content_text": "Laŭ invito de prezidento de Francio Emmanuel Macron, ĉina prezidanto Xi Jinping komencis sian viziton la 5-an de majo. Ĝi koincidas kun la 60-a datreveno de la starigo de diplomatiaj rilatoj inter Ĉinio kaj Francio, kaj estas tre grava por sinsekvoj de la pasintaj atingoj kaj malfermo de novaj vojoj por la duflankaj rilatoj. La vizito okazas en la Jaro de Kulturo kaj Turismo de Ĉinio kaj Francio, kadre de kiu jam okazis pluraj kulturaj aktivadoj kaj en Ĉinio kaj en Francio.\n\nEn la lasta ŝtatvizito de Xi Jinping al Francio en marto 2019, Macron donacis al li kopion de verko de Konfuceo, manuskripto publikigita en 1688, kaj diris al li, ke fruaj tradukoj de la\n\nAnalektoj de Konfuceo\n\ninspiris francajn pensulojn kiel Montesquieu kaj Voltaire.\n\nPlurfoje Xi Jinping montris sian intereson pri franca kulturo, inkluzive de ĝiaj literaturo, filozofio kaj arto.\n\nXi Jinping diris, ke legado de la verkoj de Montesquieu, Voltero, Rousseau, Dideroto, Saint-Simon, Furiero kaj Sartro profundigis lian komprenon pri intelekta progreso kaj kontribuo por progreso de la socio. Kaj legado de Montanjo, Lafonteno, Moliero, Stendhal, Balzac, Hugo, Alexandre Dumas, George Sand, Flaubert, Alexandre Dumas la filo, Maupassant kaj Romain Rolland helpis lin pli bone aprezi la vivon kun ĉiuj ĝiaj ĝojoj kaj malĝojoj.\n\nKulturo ĉiam estas kaj daŭre estos nemalhavebla kaj signifa por la rilatoj inter Ĉinio kaj Francio.\n\nRedaktoro: Xie Ruifeng\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-05/07/content_117156676.htm", "title": "Peonioj alportas ekonomian disvolvadon al shandong-a urbo", "published": "2024-05-07 00:00:00", "content_text": "La urbo Heze en la provinco Shandong de Ĉinio estas konata kiel \"ĉefurbo de ĉinaj peonioj\" pro sia longa tradicio en kultivado de tiu floro, nun konsiderata kiel nacia floro de Ĉinio. Jam de ĉirkaŭ 1 500 jaroj, la popolo de Heze sin dediĉas al kultivado de peonioj, kiuj fariĝis esenca parto de kulturo kaj la ĉiutaga vivo.\n\nPeonioj pompas en heze-a ĝardeno.\n\nKun pli ol 10 famaj peoniaj ĝardenoj kun malsamaj stiloj kaj grandecoj, estigitaj dum la dinastioj Ming kaj Qing, Heze allogas multajn turistojn, kiuj venas por admiri la belecon de la floroj. En la Peonia Ĝardeno Caozhou, la plej fama en la urbo, troviĝas 800 mil plantoj kun entute 1 237 variaĵoj de peonioj kaj 600 variaĵoj de shaoyao (ĉina herbopeonio). Por pli profiti de turismo, la ĝardeno disvolvis ekskluzivan aron da produktoj aĉeteblaj surloke, inkluzive de peoniaj ornamaĵoj por hararo kaj glaciaĵo kun reliefigita peonio, kiuj estas popularaj inter fotemaj vizitantoj.\n\nTuristoj ankaŭ povas gustumi diversajn lokajn pladojn faritajn el peonioj, trinki tipe lokan teon el peoniaj stamenoj kaj viziti la Artan Muzeon Li Ronghai, kun verkoj de la fama artisto de tradicia ĉina pentrarto naskiĝinta en Heze kaj aŭtoro de premiitaj verkoj pri peonioj. Lokaj amatoraj pentristoj ŝatas iri al parkoj por pentri peoniojn. Dum vizito al la urbo, oni facile sentas la amon de Heze-anoj al peonioj.\n\nSed tiu amo ne estas nur pro la beleco de la floroj: de antikveco tradicia ĉina medicino agnoskas la kuracan valoron de peonioj: de radikoj ĝis stamenoj, ĉiu parto de la planto havas kuracan efikon, kaj la produktado de peoniaj produktoj por esti uzataj kiel kuraciloj kontribuis al disvolvado de la loka ekonomio.\n\nLaŭ tempopaso, estis disvolvitaj kosmetikaĵoj, sapoj, oleoj, nutraĵpiloloj, parfumoj kaj aliaj produktoj el peonioj, kiuj ne nur plidiversigas la lokan produktadon, sed ankaŭ kontribuas por evoluo de scienca esplorado en tiu kampo.\n\nHeze-a peonisema oleo estas altkvalita kaj ekstraktita per pintnivela industria procezo.\n\nLastatempa progreso de Ĉinio en produktado de kosmetikaĵoj, parfumoj kaj sanigaj produktoj estas aparte rimarkinda: ne nur la kvalito de ĉinaj produktoj rapide alproksimiĝas al tiu de konataj alilandaj markoj, sed ankaŭ ĉinaj firmaoj disvolvas unikajn produktojn per ĉinaj ingrediencoj kaj inspirite de tradicia ĉina kulturo.\n\nBona ekzemplo de tiu progreso estas la firmao Heze-a Yaoshun-a Peonia Bioteknologia Kompanio, fondita en 2011, kies katalogo entenas 159 produktojn el peonio, inkluzive de peonisema oleo, peonistamena teo, produktoj por homoj sekvantaj specialan dieton, manĝaĵoj kaj trinkaĵoj, kosmetikaĵoj kaj dentokremo. Kvankam relative juna, la firmao gajnis gravajn premiojn, inter ili estis \"Alt-teknika Entrepreno de Shandong-provinco\" kaj \"Premio pri Kvalito de la Provinco Shandong\".\n\nOrientita al novigo, la firmao estigis la Shandong-an Esplorcentron por Profunda Esplorado pri Inĝenierio kaj Teknologio por procesado de Peonioj, kiu kunlaboras kun pluraj sciencaj organizoj kaj universitatoj kaj jam registris 35 patentojn.\n\nLa Esplora kaj Disvolva Bazo pri Saĝa Industria Prilaborado de Peonioj en la Peoni-industria Parko Yao Shun estas alia grava ekzemplo de novigo en la peonia industrio. En ĝia produktad-linio de peonistamena teo, saĝa maŝino aŭtomate selektas la stamenojn surbaze de koloro, longeco, formo, dikeco, inter aliaj parametroj, por certigi la altan kvaliton de la produkto, pliefikigi la produktadon kaj redukti kostojn. La maŝino povas esti kontrolata de fora distanco per poŝtelefono.\n\nTeknikisto operaciumas maŝinon en la Esplora kaj Disvolva Bazo pri Saĝa Industria Prilaborado de Peonioj en la Peoni-industria Parko Yao Shun.\n\nLa investoj en disvolvado de novaj peoniaj produktoj kaj novaj teknikoj por proceso de peonioj valoras la penon: en 2013, la MEP de Heze unuafoje superis 200 miliardojn da juanoj, kaj post unu jardeko, en 2023, ĝi atingis 446.4 miliardojn da juanoj. Ankaŭ la enspezo de la loka registaro duobliĝis en tiu periodo, atinginte 31.65 miliardojn da juanoj pasintjare, kaj Heze estis la nura urbo de Shandong en la listo de dek plej rapide disvolviĝantaj urboj de Ĉinio.\n\nEn Heze, ekonomio floras kune kun la peonioj!\n\nVerkis kaj fotis: Rafael Henrique Zerbetto\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-05/07/content_117168289.htm", "title": "Fakuloj antaŭvidas altkvalitan kunlaboron por la venonta jardeko inter Ĉinio kaj Hungario", "published": "2024-05-07 00:00:00", "content_text": "Lastatempe Marton Nagy, hungara ministro pri ekonomio, diskonigis sian opinion pri partnereco kun Ĉinio kadre de la iniciato \"La Zono kaj Vojo\". \"Ni daŭrigu nian kunlaboron, kaj pli grave, nian amikecon,\" li diris en konferenco pri altkvalita kunlaboro inter Ĉinio kaj Hungario sub la iniciato.\n\nHungario estas la unua eŭropa lando, kiu subskribis kunlaboran interkonsenton kun Ĉinio kadre de \"La Zono kaj Vojo\". La kunlaboro inter la du landoj kovras multajn kampojn, inkluzive de infrastrukturo, novaj energifontoj, komerco, loĝistiko kaj cifereca sfero. Ĝi plifortigis la disvolviĝon de Hungario kaj profitigis ambaŭ popolojn.\n\nEn la sama konferenco Erno Peto, prezidanto de Ĉin-hungara Ekonomia Ĉambro, diris, ke la rolo de Hungario en la ekonomiaj rilatoj inter Centra kaj Orienta Eŭropo kaj Ĉinio estos pli grava ol antaŭe.\n\nKadre de la iniciato, Hungario povus funkcii kiel loĝistika kaj financa centro por ĉinaj entreprenoj kaj faciligi ilian aliron al la merkato de Eŭropa Unio, diris Peto.\n\nRedaktoro: Xie Ruifeng\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-05/07/content_117172089.htm", "title": "Xi Jinping intervidiĝis kun Emmanuel Macron en Francio", "published": "2024-05-07 00:00:00", "content_text": "Posttagmeze de la 6-a de majo laŭ la loka tempo, ĉina prezidanto Xi Jinping intervidiĝis kun franca prezidento Emmanuel Macron en Parizo, Francio.\n\nXi Jinping diris, ke li tre ĝojas fari la trian ŝtatan viziton al Francio okaze de la 60-a datreveno de starigo de diplomatiaj rilatoj inter Ĉinio kaj Francio. Li esperas starigi novan vojon por la venontaj 60 jaroj de la dulandaj rilatoj kaj fari novajn kontribuojn por monda paco kaj stabileco kaj disvolvado kaj progreso de la homaro. Por tiu celo, la du flankoj devas persisti en sendependa decidfarado, interkomprenado, longtempe orientita strategia perspektivo, reciproka profitigo kaj kungajno, kaj aldoni novan enhavon de la epoko al la rilatoj inter la du landoj.\n\n(el ĈRI)\n\nRedaktoro: Xie Ruifeng\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-05/07/content_117172095.htm", "title": "Xi Jinping renkontiĝis kun Emmanuel Macron kaj Ursula von der Leyen", "published": "2024-05-07 00:00:00", "content_text": "Antaŭtagmeze de la 6-a de majo laŭ la loka tempo, ĉina prezidanto Xi Jinping, franca prezidento Emmanuel Macron kaj prezidanto de Eŭropa Komisiono Ursula von der Leyen ĉeestis la triflankan kunvenon de Ĉinio, Francio kaj Eŭropa Unio (EU) en la Palaco Élysée en Parizo.\n\nXi Jinping diris, ke li tre ĝojas renkontiĝi kun prezidento Macron kaj prezidanto von der Leyen. Li substrekis, ke Francio estas la unua halto de lia transmara vizito ĉi-jare, kaj la triflanka kunveno havas signifon por ĉi tiu vizito tra la tuta Eŭropo. Ĉinio ĉiam traktas la rilatojn kun EU el strategia kaj longtempa perspektivo. Por Ĉinio, Eŭropo estas grava dimensio de grandlanda diplomatio kun ĉinaj trajtoj kaj grava partnero sur la vojo al ĉina modernigo. Oni esperas, ke la rilatoj inter Ĉinio kaj Francio kaj inter Ĉinio kaj EU reciproke sin akcelos kaj rilataj landoj spertos komunan disvolviĝon.\n\nNun la tuta mondo alfrontas maltrankvilon kaj transformon. Ĉinio kaj EU, kiel du gravaj fortoj en la mondo, devas plu amike trakti unu la alian, persisti en dialogo kaj kunlaboro, profundigi komunikadon, plifortigi interkonfidon, efektivigi strategian kunordigon, labori por stabila kaj sana disvolviĝo de la rilatoj inter Ĉinio kaj EU kaj fari novajn kontribuojn al la paco kaj disvolvado de la mondo.\n\n(el ĈRI)\n\nRedaktoro: Xie Ruifeng\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-05/08/content_117158350.htm", "title": "Svisa amaskomunikilo: Plendoj de Okcidento pri \"troa produkt-kapablo de Ĉinio\" estas hipokritaj kaj miopaj", "published": "2024-05-08 00:00:00", "content_text": "Lastatempe, Peter Fischer, ĉefekonomikisto de svisa amaskomunikilo\n\nNeue Zürcher Zeitung\n\n, verkis artikolon titolitan \"La 'troa produkt-kapablo' de Ĉinio: Plendoj de la Okcidento estas hipokritaj kaj miopaj\", kiel kritiko kontraŭ la antaŭjuĝo de kelkaj okcidentaj landoj.\n\n\"Kion signifas 'troa produktkapablo'? Ĉu okcidentaj eksportaĵoj al Azio estas 'troa produkt-kapablo'? Kia komerco estus, se ĉiu lando produktus nur por sia propra merkato?\" demandis Fischer.\n\nTesla de Elon Musk longe profitis. Nun, la kompanio estas preterpasita en la ĉina merkato de novaj fabrikistoj, kiuj provizas pli larĝan koncepton de aŭta sistemo, komprenas la aŭton kiel pli ol nur veturilon kaj plibonigis la kvaliton de siaj produktoj.\n\nAnkaŭ Janet Yellen tre zorgas pri tio, ke la ĉina industrio \"produktas tro multe kaj do povus inundi la mondan merkaton per pli malmultekostaj industriaj produktoj\".\n\nPri konkurenco, Peter Fischer diris, ke \"Ĉinio rapide disvolviĝis dum la pasintaj jardekoj kun eksporta kreskado. Rezulte, ĝi fariĝis tro multekosta kiel loko por produktado de malmultekostaj varoj.\"\n\nLi ankaŭ atentigis, ke plendi pri ĉinaj subvencioj estas sufiĉe hipokrita ago.\n\nLa organizo Global Trade Alert de la Universitato de Sankt-Galo kaj la organizo New Industrial Policy Observatory zorge spuras protektismajn agojn. Se antaŭ kelkaj jaroj Usono estis pli favora al subvencioj ol EU-landoj, nun la tajdo ŝanĝiĝis. Ĉinio, aliflanke, ne daŭrigis tiun praktikon, klarigis Fischer.\n\nLi proponis, ke se la Okcidento povas aĉeti sunpanelojn kaj ventoturbinojn kontraŭ pli malaltaj prezoj kaj se novigaj ĉinaj elektraj aŭtomobiloj devigas eŭropajn fabrikistojn plibonigi siajn produktojn, konsumantoj devas esti kontentaj.\n\nFischer diris, ke la plej bona afero, kiun okcidentaj landoj povus fari, estas aliĝi al konkurado.\n\n\"Troa produkt-kapablo estas provizora fenomeno, kiun la merkato korektos, se vi lasos ĝin ekzisti. Protektismo malhelpas ĉi tion,\" Fischer diris.\n\nRedaktoro: Xie Ruifeng\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-05/08/content_117174239.htm", "title": "Xi Jinping kaj Macron faris malgrandskalan interparolon en franca provinco Hautes-Pyrenees", "published": "2024-05-08 00:00:00", "content_text": "La 7-an de majo laŭ la loka tempo, laŭ invito de franca prezidento Emmanuel Macron, prezidanto Xi Jinping forlasis Parizon por viziti la provincon Hautes-Pyrenees en sudokcidenta Francio. La du ŝtatestroj kaj iliaj edzinoj faris interparolon pri iuj gravaj aferoj en malstreĉa kaj agrabla etoso.\n\nXi Jinping diris, ke la ĉina civilizacio estas longdaŭra civilizacio en la mondo, kiu daŭras pli ol 5 000 jarojn seninterrompe. Pro tio, la ĉina popolo havas fortan senton pri familio kaj lando, kaj precipe estimas kaj amas nacian unuecon. Kvankam Ĉinio kaj Francio apartenas al orientaj kaj okcidentaj civilizacioj kaj havas malsamajn valorojn kaj sociajn sistemojn, tamen ili ambaŭ alte taksas interŝanĝojn kaj reciprokan lernadon inter civilizacioj. Ambaŭ flankoj povas kunekzisti en harmonio, konservante la diferencojn, kaj fari novajn kontribuojn por monda paco kaj disvolviĝo kaj homa progreso per dialogo kaj kunlaboro.\n\nMacron diris, ke lia vizito al Ĉinio pasintjare lasis profundan kaj bonan impreson. Per profundaj interŝanĝoj kun prezidanto Xi, li plie komprenis la historion, kulturon, konceptojn kaj disvolvan procezon de Ĉinio, kaj havas pli profundan komprenon de la sinteno de Ĉinio pri gravaj aferoj. La nuna internacia situacio estas plena de necertecoj. Estas grave por Eŭropo konservi strategian sendependecon kaj unuecon. Ankaŭ estas grave por Eŭropo disvolvi bonajn rilatojn kun Ĉinio kaj plifortigi la duflankan kaj plurflankan kunlaboron.\n\nTiunokte, Xi Jinping forlasis Francion per speciala aviadilo al Beogrado kaj komencis ŝtatviziton al Serbio, invitite de serba prezidento Aleksandar Vučić.\n\n(el ĈRI)\n\nRedaktoro: Xie Ruifeng\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-05/08/content_117174245.htm", "title": "Ĉina prezidanto Xi Jinping atingis Beogradon kaj komencis ŝtatan viziton al Serbio", "published": "2024-05-08 00:00:00", "content_text": "Vespere de la 7-a de majo laŭ la loka tempo, ĉina prezidanto Xi Jinping atingis Beogradon per speciala aviadilo kaj komencis ŝtatan viziton al Serbio laŭ invito de prezidento Aleksandar Vučić de Serba Respubliko.\n\nKiam Xi Jinping atingis Beogradan Internacian Flughavenon Nikola Tesla per speciala aviadilo, serba prezidento Aleksandar Vučić kaj aliaj altranguloj varme bonvenigis lin kaj la grupon. Vučić okazigis bonvenigan ceremonion en la flughaveno.\n\nXi Jinping faris parolon en la flughaveno. Li diris, ke Ĉinio kaj Serbio havas profundan tradician amikecon, kaj la dulandaj rilatoj eltenis la provon de la sortoŝanĝoj de internacia situacio. De kiam la du landoj establis ampleksan strategian partnerecon en 2016, la dulandaj rilatoj rapide disvolviĝis kaj akiris historiajn atingojn. Ĉinio volas daŭre kunlabori kun Serbio, antaŭeniri man-en-mane kaj krei pli fortan, pli grandskalan kaj pli altkvalitan kunlaboron.\n\n(el ĈRI)\n\nRedaktoro: Xie Ruifeng\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-05/09/content_117176337.htm", "title": "Chang'e-6 sukcese plenumis lun-proksiman bremson", "published": "2024-05-09 00:00:00", "content_text": "Je la 10-a horo kaj 12 minutoj en la 8-a de majo, ĉina lunsondilo Chang'e-6 faris lun-proksiman bremson kaj sukcese eniris sian ĉirkaŭlunan orbiton.\n\nLa lun-proksima bremso estas ŝlosila enorbita sinregado por Chang'e-6. La bremso faras sian relativan rapidecon pli malalta ol la luna eskap-rapideco, tiel la lunsondilo povas esti kaptita de la gravito de luno kaj flugi ĉirkaŭ la luno.\n\nSubtenata de la relajsa satelito Queqiao-2, Chang'e-6 alĝustigos la altecon kaj sinklinon, kaj elektos taŭgan tempon por efektivigi la disigon de la kombinaĵo de orbit-revenilo kaj la kombinaĵo de surluniĝ-suprenirilo. Tiam la kombinaĵo de surluniĝ-supreniro faros mildan surluniĝon sur la Sudpolus-Aitken-baseno por kolekti specimenon kaj reveni de sur la malproksima flanko de la luno.\n\nRedaktoro: Xie Ruifeng\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-05/09/content_117176446.htm", "title": "Xi Jinping intervidiĝis kun Aleksandar Vučić", "published": "2024-05-09 00:00:00", "content_text": "Ĉina prezidanto Xi Jinping intervidiĝis kun serba prezidento Aleksandar Vučić la 8-an de majo en Beogrado, Serbio. La du ŝtatestroj deklaris la emon pli profundigi kaj altigi ampleksan strategian partnerecon de Ĉinio kaj Serbio, konstruante homaran komunumon de komuna estonteco en la nova epoko de Ĉinio kaj Serbio.\n\nXi Jinping diris, ke li tre ĝojas fari la ŝtatan viziton al Serbio post multaj invitoj de la prezidento. \"Ĝi estas mia refoja vizito al bela Serbio post ok jaroj. Mi dankas vin kaj la serban registaron pro la gastama akcepto kaj zorgema aranĝo.\" Li substrekis, ke la amikeco inter Ĉinio kaj Serbio eltenis elprovojn de ŝanĝiĝoj kaj defioj internaciaj kaj havas profundan historian enhavon, firman politikan fundamenton, vastajn komunajn interesojn kaj solidan publik-opinian bazon. Precipe depost starigo de la ampleksa strategia partnereco inter Ĉinio kaj Serbio, la duflankaj rilatoj enhave pli riĉiĝas kun daŭre plivastiĝanta amplekseco, kiuj jam fariĝis modelo de amikaj rilatoj inter Ĉinio kaj eŭropaj landoj.\n\nVučić esprimis la plej varman bonvenigon al prezidanto Xi, dirante, ke Ĉinio estas la plej sincera amiko de Serbio. La teritorio de Serbio ne estas granda, tamen Ĉinio ĉiam sufiĉe respektas la suverenecon kaj teritorian integrecon de Serbio kaj donis trezoran subtenon al Serbio por ĝia ekonomia kaj socia disvolvo. Li diris, ke ĉina investo kaj kunlaboro ege akcelis ekonomian kaj socian disvolvon de Serbio, kaj ankaŭ altigis vivnivelon de la serba popolo. Serbio emas plifortigi interŝanĝojn kun Ĉinio sur diversaj kampoj kaj en malsamaj tavoloj, plifortigi kunlaboron sur diversaj kampoj, kiel infrastrukturo, novaj energifontoj, kreivo, artefarita intelekto kaj kulturo.\n\n(el ĈRI)\n\nRedaktoro: Xie Ruifeng\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-05/09/content_117176455.htm", "title": "Ĉina prezidanto Xi Jinping kaj serba prezidento Aleksandar Vučić kune renkontiĝis kun raportistoj", "published": "2024-05-09 00:00:00", "content_text": "Tagmeze de la 8-a de majo laŭ la loka tempo en Beogrado, Serbio, ĉina prezidanto Xi Jinping kaj serba prezidento Aleksandar Vučić kune renkontiĝis kun raportistoj.\n\nXi Jinping diris, ke retrorigardante la historion, la amikeco inter Ĉinio kaj Serbio formiĝis en granda klopodado por kune protekti la mondan pacon kaj disvolvadon kaj estas cementita per sango kaj vivoj. Por la estonteco, cele al konstruado de la homara komunumo de komuna estonteco de Ĉinio kaj Serbio en la nova epoko estas strategia elekto de ambaŭ flankoj, realigo de la streboj de la du popoloj por bela vivo kaj estigo de ĝiaj bazo kaj movforto venas el firma subteno kaj vasta partopreno de la dulandaj popoloj. Ĉinio volas man-en-mane kaj ŝultro-ĉe-ŝultre, kune kun Serbio, iri sur nova vojaĝo de komunuma konstruado, por ke la rilatoj inter la du landoj plu alportu fruktojn por la du flankoj.\n\n(el ĈRI)\n\nRedaktoro: Xie Ruifeng\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-05/09/content_117176493.htm", "title": "Ĉina prezidanto Xi Jinping atingis Hungarion", "published": "2024-05-09 00:00:00", "content_text": "Vespere de la 8-a de majo laŭ la loka tempo, ĉina prezidanto Xi Jinping atingis Budapeŝton kaj komencis ŝtatan viziton al Hungario laŭ invito de hungara prezidento Tamás Sulyok kaj ĉefministro Viktor Orbán.\n\nKiam la speciala aviadilo atingis la internacian flughavenon de Budapeŝto, hungara ĉefministro Orbán kaj lia edzino, ministro pri eksterlandaj aferoj Péter Szijjártó kaj aliaj altrangaj registaraj oficistoj bonvenigis Xi Jinping.\n\n(el ĈRI)\n\nRedaktoro: Xie Ruifeng\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-05/10/content_117179486.htm", "title": "Xi Jinping interparolis kun hungara ĉefministro Viktor Orban", "published": "2024-05-10 00:00:00", "content_text": "Posttagmeze de la 9-a de majo laŭ la loka tempo, ĉina prezidanto Xi Jinping interparolis kun hungara ĉefministro Viktor Orban. La du gvidantoj kune deklaris plialtigon la rilatojn inter Ĉinio kaj Hungario al ĉiuflanka ampleksa strategia partnereco por nova epoko.\n\nXi Jinping diris, ke nun la rilatoj inter Ĉinio kaj Hungario situas en la plej bona periodo en la historio. Ĉi-jaro markas la 75-an datrevenon de starigo de diplomaj rilatoj inter Ĉinio kaj Hungario kaj la rilatoj inter la du landoj bonvenigas novan gravan oportunon. Xi Jinping emfazis, ke Ĉinio alte taksas Hungarion pro longtempaj kaj firmaj amikaj politikoj al Ĉinio kaj klara kaj firma subteno al Ĉinio. Ĉinio firme subtenas Hungarion en ĝia disvolva vojo konforma al la landa stato kaj volas kune kun Hungario solidigi politikan reciprokan konfidon kaj plifortigi interŝanĝojn inter la du registaroj. Ĉinio volas plifortigi strategian kunligon kun Hungario, bone ludi rolojn de interregistara kunlabora komitato pri \"La Zono kaj Vojo\" kaj aliaj mekanismoj, enorde antaŭenigi kunlaboron en infrastrukturo, verda energio kaj aliaj kampoj, laŭdate plenumi konstruadon de fervojo inter Hungario kaj Serbio kaj aktive plivastigi kunlaboron en novaj kampoj, inkluzive de puraj energifontoj kaj artefarita intelekto.\n\nOrban diris, ke Hungario ne forgesos la valorajn subtenojn donitajn de Ĉinio al Hungario dum malfacila tempo kaj plue kaj firme servos kiel fereca amiko de Ĉinio kaj subtenos Ĉinion en protektado de kernaj interesoj kaj justaj rajtoj. Hungario ĉiam firme observis, observas kaj observos la principon de unu Ĉinio. Disvolvado de Ĉinio estas ne risko, sed oportuno por Eŭropo. Hungario volas plifortigi kunlaboron kun Ĉinio por kune protekti la mondan pacon kaj stabilecon.\n\n(el ĈRI)\n\nRedaktoro: Xie Ruifeng\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-05/10/content_117179495.htm", "title": "Xi Jinping kaj Viktor Orban renkontiĝis kun raportistoj", "published": "2024-05-10 00:00:00", "content_text": "Posttagmeze de la 9-a de majo, laŭ la loka tempo, en la oficejo de hungara ĉefministro, Budapeŝto, ĉina prezidanto Xi Jinping kaj hungara ĉefministro Viktor Orban kune renkontiĝis kun raportistoj.\n\nXi Jinping diris, ke ĉi-jare estas la 75-a datreveno de la starigo de diplomatiaj rilatoj inter Ĉinio kaj Hungario. Dum la pasintaj 75 jaroj, ambaŭ flankoj ĉiam aliĝis al la principoj de reciproka respekto, egala traktado kaj reciproka profito, puŝante la dulandajn rilatojn en la ĝustan direkton kaj enirante la plej bonan periodon de sia historio. Xi Jinping emfazis, ke li kaj ĉefministro Orban konsentis, ke Ĉinio kaj Hungario ĉiam estas bonaj amikoj kun reciproka fido kaj asistado kaj bonaj partneroj kun kungajna kunlaboro.\n\nOrban diris, ke li varme bonvenigas la ŝtatan viziton de prezidanto Xi Jinping al Hungario okaze de la 75-a datreveno de la starigo de diplomatiaj rilatoj inter Hungario kaj Ĉinio. Hungario kaj Ĉinio ĝuas profundan amikecon kaj stabilajn rilatojn. Hungario aliĝas al la principo de unu Ĉinio. Ambaŭ flankoj respektas kaj subtenas unu la alian, kaj reciprokaj kunlaboroj profitigas la popolojn. Ĉinio estas grava kaj pozitiva forto en la plurpolusa mondo. Hungario esperas plue plifortigi la rilatojn inter Hungario kaj Ĉinio, kaj ke ambaŭ fariĝos firmaj partneroj en la procezo de realigo de modernigo.\n\n(el ĈRI)\n\nRedaktoro: Xie Ruifeng\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-05/10/content_117179515.htm", "title": "Xi Jinping intervidiĝis kun Sulyok Tamás", "published": "2024-05-10 00:00:00", "content_text": "Antaŭtagmeze de la 9-a de majo laŭ la loka tempo en Hungario, ĉina prezidanto Xi Jinping intervidiĝis kun hungara prezidento Sulyok Tamás.\n\nXi Jinping diris, ke Hungario estas unu el la unuaj landoj, kiuj agnoskis novan Ĉinion. Ekde starigo de la diplomatiaj rilatoj, Ĉinio kaj Hungaro ĉiam respektas unu la alian. La dulandaj rilatoj spertis la provon de ŝanĝoj de la internacia situacio kaj daŭre profunde kreskis ilia amikeco, al amika kaj kunlabora partnero kaj poste al ampleksa strategia partnereco. La ĉin-hungaraj rilatoj estas nun en la plej bona momento de ilia historio. La tradicia amikeco profunde enradikiĝis en la koroj de la dulandaj popoloj, kaj kunlaboro en diversaj kampoj akiris riĉajn fruktojn. Ĉi-jaro markas la 75-an datrevenon de starigo de diplomatiaj rilatoj inter Ĉinio kaj Hungario. Li esprimis sian pretecon labori kun prezidento Sulyok Tamás por disvastigi la tradician amikecon, pli profundigi la politikan reciprokan fidon, pli fortigi reciprok-profitan kunlaboron, kaj konduki la rilatojn inter Ĉinio kaj Hungario al pli alta nivelo.\n\n(el ĈRI)\n\nRedaktoro: Xie Ruifeng\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-05/11/content_117181989.htm", "title": "Pakistan-ĉina kunlaboro pri lunesplorado kontribuos por scienca disvolvado en Pakistano", "published": "2024-05-11 00:00:00", "content_text": "La 10-an de majo bildoj faritaj de pakistana kubsatelito ICUBE-Q sur la ĉina lunsondilo Chang'e-6 ebligis pakistanajn profesorojn kaj studentojn kolekti informojn por plia esplorado pri luno.\n\nLa kubsatelito estis kune ellaborita de la Pakistana Instituto de Spaca Teknologio (IST) kaj ĉina Ŝanhaja Jiaotong-universitato (Shanghai Jiao Tong University). La lunsondilo Chang'e-6, lanĉita la 3-an de majo, kunportas kvar internaciajn scienc-esplorajn aparatojn, inkluzive de la kubsatelito.\n\nLa 8-an de majo ICUBE-Q disiĝis de Chang'e-6 por efektivigi esplorojn, ekzemple foti la lunon.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Xi Jinping kaj Viktor Orban renkontiĝis kun raportistoj - esperanto.china.org.cn</span>\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-05/13/content_117184342.htm", "title": "Santeni vian \"vivradikon\" -- Kio estas tio?", "published": "2024-05-13 00:00:00", "content_text": "Arbo havas sian radikon. Ĉu homa korpo havas sian \"vivradikon\"? Jes. La \"vivradiko\" estas gravega por la homa korpo.\n\nLa teorio pri la \"vivradiko\" de la tradicia ĉina medicino formiĝis antaǔ miloj da jaroj, kaj ĉiam gvidis klinikan praktikadon.\n\nPlue, el la klasikaĵoj de tradicia ĉina medicino, kiel\n\nHuangdi Klasikaĵo pri Interna Medicino\n\nkaj aliaj, oni povas klare kaj sendube percepti ĝian ekziston kaj ĝian potencan funkcion. Tamen studado kaj esplorado pri ĝi laǔ teorioj kaj metodoj de modernaj sciencoteknikoj komenciĝis en la 1960-aj jaroj, gvidate de profesorino Tu Youyou en la Ĉinia Akademio de Ĉinaj Medicinaj Sciencoj. Tra la studado kaj esplorado dum duona jarcento, ĉinaj medicin-sciencistoj jam akiris multajn atingojn en la ĉina medicina kampo.\n\nDo, kio estas la homkorpa \"vivradiko\"? La homkorpa \"vivradiko\" estas ĝuste la \"renoj\" en tradicia teorio.\n\nEn infludimensio je homkorpa sano, la renoj ampleksas ĉiujn aliajn\n\nzangfu\n\n-organojn (la hepaton, lienon, pulmojn, koron ktp). Alivorte, se unu (paro da renoj) prosperas, ĉio prosperas; se unu (reno) malprosperas, ĉio malprosperas.\n\nKio estas la renoj laǔ la vidpunkto de la tradicia ĉina medicino？\n\nLa renoj estas ne nur organoj por sekrecii urinon, sed ankaǔ parto de plur-organ-histaj kompleksoj, kiuj havas aliajn plimultajn funkciojn, ludante gravajn rolojn en homkorpa kreskado, saneco, vigleco, imuneco, prokrasto de maljuniĝo ktp.\n\nKiajn konkretajn funkciojn la renoj havas？\n\nLa verko\n\nSanteni Vian Vivradikon\n\ndetale kaj komplete eksplikas tiujn gravajn demandojn.\n\nKiam ni legas la vorton \"reno\", ni rigardas ĝin kiel \"ideogramon\" de plur-organ-histaj kompleksoj. En 2 000 jaroj da klinika praktikado de Ĉinio, oni trovis kaj pruvis sennombre pri la funkcioj, kaj resumis ilin.\n\nPor profiti el la avantaĝo de la unikaj trajtoj de renoj, tradiciaj kuracistoj de generacio al generacio, studis kaj esploris kuracadon de malsanoj rilate al la renoj en kliniko, fondante la faman ren-skolon en la historio de Ĉinio, inventante plurajn preparitajn drogojn aǔ receptojn famajn por santeni kaj tonikumi la renojn, kiel\n\nLiuwei Dihuangwan\n\n-pilolo,\n\nJingui Shenqiwan\n\n-pilolo ktp.\n\nSamtempe, antikvaj kuracistoj ankaǔ posedis aliajn metodojn por santenado de la renoj, kiel akupunkturo, moksado, masaĝo, ekzercado ktp, kies efiko egalas al tiuj de drogo kaj nutraĵo.\n\nBedaŭrinde, akupunkturo kaj moksado estas profesie postulataj strikte kaj malfacilaj je plenumado, do ni provu pri la metodoj aǔ manieroj pli facile fareblaj.\n\nVerkita de Wang Disheng\n\n<span style=\"font-family: \"times new roman\"; font-size: 20px;\">Pakistan-ĉina kunlaboro pri lunesplorado kontribuos por scienca disvolvado en Pakistano - esperanto.china.org.cn</span>\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-05/13/content_117184359.htm", "title": "Santeni vian \"vivradikon\" -- Kiel fari? (I)", "published": "2024-05-13 00:00:00", "content_text": "Estas ekzerco por santenado kaj tonikumo de la renoj, la\"vivradiko\".\n\nLa klasika verkego de tradicia ĉina medicino\n\nHuangdi Klasikaĵo pri Interna Medicino\n\nplej frue menciis la koncepton, ke la renoj estas la \"vivradiko\" de homo.\n\nTradicia ĉina medicino havas maturajn teorisistemon kaj metodojn, kiuj provizas al ni ne nur preventadon kaj kuracadon de malsano, sed ankaŭ sanigajn ekzercojn.\n\nKompreneble tiuj ekzercoj baziĝas sur la teoriscioj pri\n\nĝin\n\n-kanaloj,\n\nqi\n\n-sango kaj\n\nzangfu\n\n-organoj.\n\nTia ekzercado ne estas ordinara movado ĉiutaga, kaj devas karakteriziĝi per plia forteco, pli granda movado kaj pli forta persistemo. En Ĉinio, cirkulas kaj furoras diversaj ekzercoj speciale por santeni zangfu-organojn, kiuj plejparte inkludas movadon por teni la renojn sanaj.\n\nKlasifiko de ekzercometodoj\n\nEn Ĉinio, la ekzercometodoj povas klasifikiĝi en du kategorioj: la partkorpa ekzercado kaj la tutkorpa ekzercado.\n\n1. Partkorpa ekzerco\n\nLa partkorpa ekzerco signifas nur ekzerci iu(j)n parto(j)n de la korpo, kiel la suprajn membrojn, talion aŭ malsuprajn membrojn.\n\nTiu ekzercado estas relative ne laciga kaj ne peniga, sed pli trafa.\n\nLa partkorpa ekzercometodo:\n\nStaradi aŭ iradi per piedpinto, supren-streĉi la piedfingrojn, supren-streĉi la kalkanojn, supren-streĉado de la piedfingroj kaj aldorsa-streĉado de la kalkanoj, per kalkanoj frapeti la plankon sep fojojn, katpaŝe iradi (paŝadi)，konstrikti supren la anuson, ekzercadi la lumbon kaj abdomenon, per abdomeno spiradi.\n\n2. Tutkorpa ekzercado\n\nLa tutkorpa ekzercado signifas movi preskaŭ la tutan korpon, kiel la suprajn membrojn, talion kaj malsuprajn membrojn.\n\nTiu ekzercado estas relative pli peniga, laciga, sed ĉiuflanka.\n\nLa tutkorpa ekzercometodo:\n\nTajĝiĉuano\n\n, \"la ok movserioj\", \"la kvin animalaj ludoj\" (imiti movadojn de kvin bestoj),\n\nuŝuo\n\n, femurkaŭrado, ventrokuŝiĝo kaj supren-puŝo, vizaĝ-supren-kuŝiĝi kaj bust-rektiĝi (abdomen-faldiĝi)，\"dekmil-paŝa irado\" kaj kurado ktp.\n\nLa agmanieroj (movmanieroj) de diversaj ekzercoj estas variaj, tamen ili posedas komunajn influfaktorojn kaj efikmekanismojn por santeni kaj tonikumi la renojn.\n\nKomunaj influfaktoroj\n\nLa gravaj partoj de korpo konsistas el la jenaj:\n\nabdomeno, lumbo, pugo (perineo), femuroj, kruroj kaj piedoj (kun la brakoj).\n\nLa gravaj histoj de tiuj partoj konsistas el la jenaj:\n\nla muskolo, tendeno, sangujo kaj\n\nĝin\n\n-kanaloj ktp.\n\nLa muskolo konsistas el la lumbomuskolo, abdomenomuskolo, pugmuskolo (perinemuskolo), femurmuskolo, krurmuskolo kaj piedmuskolo, kiuj estas la materiala bazo por ekmovi kaj subteni diversan agadon kaj movadon de la korpo, kiuj lanĉas la efikojn por santeni kaj tonikumi la renojn kaj ekfunkciigas iliajn efikmekanismojn.\n\nBaza efikmekanismo\n\nEkzercado povas rekte plifortigi funkciojn de homa koro, kio pozitive pliigas la kapablon de la koro por plimulte transporti sangon al ĉiuj organoj kaj histoj, kiuj nutras kaj subtenas homan movadon.\n\nEkzercado povas rekte plifortigi funkciojn de spir-sistemo, kio pozitive pliigas la kapablon de la pulmoj por plifacile enspiri kaj elspiri.\n\nEkzercado povas rekte plifortigi funkciojn de la digest-sistemo, plibonigante ĝian digestadon kaj sorbadon de manĝitaĵoj kaj nutraĵoj, kiuj provizas sufiĉan energion kaj subtenon al movado de organoj kaj histoj.\n\nEkzercado ankaŭ povas rekte aktivigi sangofluan cirkuladon, kio lanĉas seriajn variiĝojn en ĝiaj biokemiaj komponaĵoj, kiuj utilas bonecajn metabolojn de la glukozo kaj lipido, kaj plifortigas la imunecon, kio povas efiki kontraŭ multaj malsanoj.\n\nTia baza efikmekanismo de ekzercado jam fariĝis ortodoksaj scioj de moderna scienco kaj estas ĝenerale agnoskitaj de nuntempaj popoloj.\n\nLaǔ tradicia ĉina medicino, ekzerci iun parton de la korpo povas fari ĝian muskolon jen streĉa kaj jen malstreĉa, kio ludas gravan rolon por lanĉi aŭ ekmovi efikmekanismojn por santeni kaj tonikumi la korpon.\n\nEn tiu proceso, forto generata dum ekzercado kunpremas, stimulas kaj vigligas muskolfibrojn kaj diversajn histojn en la muskoloj, kiel tendenojn, sangujojn,\n\nĝin\n\n-kanalojn ktp.\n\nLaŭ tradicio,\n\nĝin\n\n-kanaloj ludas esencan rolon en tiu procezo.\n\nAtentas, zorgas kaj aprezas la ekzercometodon santeni la homkorpon ne nur la tradicia ĉina medicino, sed ankaŭ la moderna medicino kaj medicinoj de aliaj nacioj.\n\nDum racia movado aŭ ekzercado, la sangujo de la ostomuskolo dilatiĝas por abundigi sangan verŝadon al la muskoloj. Post la movado aŭ ekzercado, la sangujo de la internaĵoj dilatiĝas por abundigi sangan verŝadon al la internaĵoj (renoj ktp).\n\nKiel oni scias, la sango entenas riĉajn bioviglecajn ingrediencojn, kiuj povas nutri kaj plivigligi koncernajn histojn kaj organojn kaj malredukti iliajn kapablojn rezisti al malsanoj kaj resaniĝi el ili.\n\nRacia ekzercado ankaǔ bone influas la cerbon, farante ĝin generi endorfinon, kiu estas la endogena morfino, kromnomita \"ĝojiga hormono\" aŭ \"juniga hormono\".\n\nLa endorfino funkcias por mildigi doloron, kvietigi kaj ĝojigi animstaton.\n\nBona animstato utilas funkciojn de la internaĵoj (renoj ktp) de la korpo.\n\nVerkita de Wang Disheng\n\n<span style=\"font-family: \"times new roman\"; font-size: 20px;\">Pakistan-ĉina kunlaboro pri lunesplorado kontribuos por scienca disvolvado en Pakistano - esperanto.china.org.cn</span>\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-05/13/content_117184491.htm", "title": "Santeni vian \"vivradikon\" -- Kiel fari?  (II)", "published": "2024-05-13 00:00:00", "content_text": "Aliaj metodoj por santeni kaj tonikumi la renojn, la \"vivradikon\".\n\nTiuj metodoj estas la jenaj: korpmasaĝo, piedmasaĝo, fomentado (drogfomentado) kaj varma pied-trempado.\n\nKorpomasaĝo\n\nMasaĝo estas unu grava fako de tradicia ĉina medicino, kiu ĉefe formiĝis el la teorioj pri\n\nĝin\n\n-kanaloj,\n\nzangfu\n\n-organoj kaj\n\nqi\n\n-sanga cirkulado kun man-ag-lertaĵoj aǔ man-ag-manieroj kreitaj laŭ la teorioj de ĉina medicino.\n\nPor akiri bonan efikon, estas necese koni koncernajn man-ag-lertaĵojn aŭ man-ag-manierojn ktp.\n\nTio konsistas ĉefe el la du flankoj: la aplikata manparto kaj man-ag-lertaĵo (masaĝ-maniero).\n\nLa manpartoj aplikeblaj por masaĝi: la fingropinto, fingropulpo, fingrartiko, maldikfingra eminenco, dikfingra eminenco aŭ la tuta polmo.\n\nMan-ag-lertaĵoj (masaĝ-manieroj): premado, knedado, frotado, skrapado aŭ frapetado ktp.\n\nLa masaĝataj zonetoj ĝenerale situas ĉe la lumbo, (mez-malsupra) abdomeno, kruroj (internaj flankoj) kun la piedoj ktp..\n\nKonkrete tiuj zonetoj masaĝindaj lokaliziĝas fokuse ĉe ĉirkaŭo de la akupunktoj en tiuj partoj.\n\nMemmasaĝantoj povas fari tion starante, sidante aŭ kuŝante.\n\nLa tempodaŭro de masaĝo ĝenerale estas 10-50 minutoj, kelkajn fojojn semajne.\n\nLa efikmekanismo por la masaĝo santeni kaj tonikumi la renojn estas simila al tiu de la akupunkturo: stimuli tiujn akupunktojn intime rilate la renojn.\n\nLa masaĝo havas aliajn efikojn: stimuli muskolojn kaj sangujon ĉirkaŭ la akupunktoj kaj efike akceli sangan  cirkuadon ktp.\n\nLa memmasaĝo havas komfortigan kaj plezurigan efikon, faciligante kaj mildigante la emocion kaj animstaton.\n\nFomentado\n\nFomentado (sen drogo) estas unu el la santenaj aŭ kuracaj metodoj tradiciaj en diversaj landoj.\n\nFomentado estas ankaŭ ofte aplikebla en kliniko de tradicia ĉina medicino por santeni la korpon kaj kuraci la malsanon.\n\nLaŭ propono de fakuloj, la temperaturoj de fomentado estu inter 40°C kaj 60°C kaj daŭro de fomentado devas esti inter 15 kaj 25 minutoj.\n\nFakte, konkretaj kondiĉoj de fomentado dependas de sentoj kaj tolerecoj de malsamaj homoj.\n\nFomentado funkcias aŭ efikas tra fizika stimulado pervarma.\n\nTamen, por santeni la renojn, fomentado plejbone aplikiĝas sur la akupunktoj en la lumbon, abdomenon, krurojn kaj piedojn.\n\nOni devas priatenti la jenon: eviti altan temperaturon; eviti aplikon al vundita aŭ infektita haŭto.\n\nVarmakva pied-trempado\n\nVarmakva pied-trempado (sen drogoj) estas simpla kaj konvena metodo por santeni la korpon.\n\nLaŭ la propono de fakuloj, la akva temperaturo plejbone estu inter 40°C kaj 50°C kaj daŭro de trempado estu inter 15 kaj 25 minutoj.\n\nKompreneble konkretaj kondiĉoj de varmakva trempado devus dependi de sentoj kaj tolerecoj de diferencaj personoj, ĉar sekureco kaj efikeco devas esti prioritato.\n\nMultaj sanigaj amatoroj kaj pied-masaĝaj salonoj bone komprenas tiun konon kaj rutine observas ĝin.\n\nKompreneble oni devas ankaŭ priatenti la jenon: eviti altan temperaturon; eviti aplikon al vundita aŭ infektita piedo.\n\nPiedmasaĝo\n\nPiedmasaĝo apartenas al la masaĝologio de tradicia ĉina medicino kaj estas ĝia sekcio.\n\nPiedmasaĝo formiĝis kaj disvolviĝis sekve de la masaĝo kaj akupunkturo de tradicia ĉina medicino.\n\nEn la longa historio de tradicia ĉina medicino, oni multfoje observis kaj resumis spertojn, formante la teoriojn kaj metodojn santeni la korpon aŭ kontraŭ malsanoj tra piedmasaĝo aŭ piedakupunkturo.\n\nMasaĝa stimulado havas unu elstaran avantaĝon: komfortigi kaj plezurigi masaĝatajn personojn, faciligante kaj mildigante ilian animstaton.\n\nDo se oni persistas longe, ili ĝuos tian favoron.\n\nMan-ag-manieroj aŭ man-ag-serioj de la piedmasaĝisto estas samaj al tiuj de la korpomasaĝisto: premado, knedado, frotado, skrapado aŭ frapetado ktp per fingropinto, fingropulpo, fingrartiko, maldikfingra eminenco, dikfingra eminenco aŭ la tuta polmo.\n\nVerkita de Wang Disheng\n\n<span style=\"font-family: \"times new roman\"; font-size: 20px;\">Pakistan-ĉina kunlaboro pri lunesplorado kontribuos por scienca disvolvado en Pakistano - esperanto.china.org.cn</span>\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-05/13/content_117184537.htm", "title": "Santeni vian \"vivradikon\" -- Kiel fari en ordinara vivo?", "published": "2024-05-13 00:00:00", "content_text": "Krom aktivaj ekzercadoj, oni ne povas ne ofte fari ion aŭ movi sin, kaj senvole aŭ senintence akiri iugradan efikon similan al ekzercado.\n\nEn tia movado, oni ofte uzas siajn membrojn, streĉante kaj malstreĉante muskolojn de tiuj partoj. Ekz. preskaŭ ĉiuj personoj devas piediri.\n\nDum piedirado, iliaj plandoj neeviteble estas frotataj kaj premataj: tio sekve kunpremas la plandhistojn kiel muskolojn kaj tendenojn kun multaj akupunktoj.\n\nEn Ĉinio, estas iuj specoj de ŝuoj kun plandumoj aŭ alplandaĵoj kun iom malmolaj grajnoj sur ili, kiuj funkcias por stimuli la plandojn de la piedirantoj, nomite kiel \"santenaj ŝuoj aŭ santenaj alplandaĵoj\".\n\nEn parkoj troviĝas vojetoj pavimitaj per ovalaj ŝtonetoj, kiuj ankaŭ funkcias por stimuli la plandojn de la piedirantoj.\n\nKrome, en ĉiutaga vivo, oni bezonas ofte sidiĝi kaj stariĝi, kuŝiĝi kaj ellitiĝi. En ĉiutaga laborado, oni ofte faras ion per sia taliforto, fleksiĝante ĝin antaŭen aŭ malantaŭen, turnante ĝin dekstren aŭ maldekstren. Tiamaniere, oni povas konkludi, ke \"vivado estas movado\".\n\nĈiutaga movado povas iel santeni la korpon\n\nEkzercado povas efike santeni kaj fortigi la korpon. ĉiutaga movado per kruroj kaj talio povas santeni la renojn, ankaŭ la tutan korpon. Ekzercado, speciale tiu per kruroj kaj talio, povas santeni la renojn.\n\nFilozofia penso pri ekzercado kaj sanigo\n\nDum milionjara evoluado, la homaro iom post iom adaptiĝis al rekt-stara irado kaj permana manipulado de iloj por ĉasi bestojn, depreni fruktojn aǔ plugi la teron.\n\nDo ni alkutimiĝis al piedirado kaj permana manipulado, kaj tiamaniere formiĝis la san-garantiaj mekanismoj. Alivorte, ĝuste piedirado kaj man-agado subtenas niajn bazajn ekvilibrojn je sano kaj vigleco.\n\nDormado por santeni kaj tonikumi la renojn\n\nKrom materiala kaj fizika santenado, ekzistas ankoraǔ emoci-animstata santenado.\n\nLaǔ la teorioj de tradicia ĉina medicino, movado aǔ ekzercado apartenas al\n\njang\n\n-o, kaj dume senmoveco aǔ dormado al\n\njin\n\n-o.\n\nJin\n\n-o kaj\n\njang\n\n-o devas resti en harmonia ekvilibro por certigi sanon.\n\nSe ni zorgas pri sanigo, ni devas ankaǔ aprezi bonan dormadon (aldone al ekzercado).\n\nTeni bonan animstaton utilas por teni la tutan korpon sana.\n\nVerkita de Wang Disheng\n\n<span style=\"font-family: \"times new roman\"; font-size: 20px;\">Pakistan-ĉina kunlaboro pri lunesplorado kontribuos por scienca disvolvado en Pakistano - esperanto.china.org.cn</span>\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-05/13/content_117184555.htm", "title": "Ĉina ĉefministro Li Qiang gratulis Mishustin pro reelektiĝo kiel rusa ĉefministro", "published": "2024-05-13 00:00:00", "content_text": "La 12-an demajo ĉina ĉefministro Li Qiang sendis mesaĝon al Mikhail Mishustin por gratuli lin pro la reelektiĝo kiel rusa ĉefministro.\n\nLi Qiang diris, ke sub la gvidado de ĉina prezidanto Xi Jinping kaj rusa prezidento Vladimir Putin, la ĉin-rusa ampleksa strategia partnereco de kunordigo por nova epoko havas sanan kaj stabilan disvolviĝon. Politika reciproka konfido inter la du landoj senĉese profundiĝis, interprofita kunlaboro estis progresigita, kaj interpopolaj kaj kulturaj interŝanĝoj fariĝis pli proksimaj, alportante praktikajn profitojn al la du landoj kaj iliaj popoloj.\n\nLi Qiang diris, ke li volas labori kun Mishustin por fari novajn kontribuojn por riĉigi la signifon de la rilatoj inter Ĉinio kaj Rusio kaj plifortigi praktikan kunlaboron inter la du landoj.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Pakistan-ĉina kunlaboro pri lunesplorado kontribuos por scienca disvolvado en Pakistano - esperanto.china.org.cn</span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-05/13/content_117184695.htm", "title": "Bela Vivo: Muzika vojaĝo de TIM!", "published": "2024-05-13 00:00:00", "content_text": "En 2020, TIM lanĉis sian unuan albumeton,\n\nVaganto\n\n, en bita versio, per Vinilkosmo. La albumo tre plaĉis al esperantistoj kaj igis la aŭskultantojn avidaj pri pliaj kantoj de TIM, kiu estas ne nur tre talenta pri kantado kaj ludado, sed ankaŭ bone komponas kaj alportas al sia muziko la unikan spicon de siaj vivospertoj kiel esperantisto el Kolombio kiu poste migris al Eŭropo kaj fine elektis Berlinon por esti sia nova hejmo.\n\nNun, post kvar jaroj, TIM fine plenumis la postulon de siaj ŝatatoj pri novaj kantoj per la eldono de\n\nBela Vivo\n\n, lia dua bitalbumeto, ses-traka, samkiel la unua.\n\nLa evoluo de la muziko de TIM estas granda surprizo por homo alkutimiĝinta al lia pasinta bitalbumeto:\n\nBela Vivo\n\nspegulas lian intensan vivosperton kaj muzikan eksperimentadon laŭlonge de tiuj kvar jaroj, kiu rezultis en muzikisto pli matura kaj kapabla nature transiri inter malsamaj muzikstiloj.\n\nLa unua kanto \"Pluvo kaj Vivo\" estas aparte neatendita pro sia forta influo de elektronika muziko kaj drumo. En tiu ĉi kanto, muziko fariĝis ludilo de TIM, dum la kantoteksto same ludas per malsamaj frazoj por priskribi tiun senton nepriskribeblan kreitan de perceptado de tempopaso, kiam pluvo falas inter vi kaj homo, kiun vi volus havi ĉe vi en tiu momento.\n\n\"Amorantoj\", kun pop-roka melodio, esprimas konsiderojn pri arda amo al iu sen havi certecon, ĉu tiu homo havas vin en siaj planoj por la estonteco, kaj la angoro, kiun tiu sento kreas en homa koro. Cetere TIM sukcesis bele esprimi tiun angoron per sia gitaro.\n\n\"Bela Vivo\" estas stile pli simila al la kantoj de la pasinta albumo de TIM, kaj entenas tekston plenan je pasio, kio ŝajnas speguli la multajn vojaĝojn kaj vivospertojn de li pasintjare.\n\n\"Sunsubiro\" havas interesan kaj allogan melodion, kun forta pasio en la voĉo kaj teksto. Tiu ĉi kanto estas mia plej ŝatata en tiu ĉi bitalbumeto, ĉar ĝi bone esprimas la senton, kiun oni havas sin imaganta kun sia amato, ne gravas ĉu tiu amo estas aŭ ne reciproka.\n\n\"Fino de la Tempo\" havas fortan elektronikan influon, kun konstanta bato kaj vigla ritmo, ĝia teksto temas pri tiu homo, kiu vivas en ies koro. Tiu ĉi kanto invitas al revado.\n\nLa lasta trako estas instrumenta versio de \"Amorantoj\", oportuna por ke homoj aprezu ĝian melodion.\n\nEn la retejo de Vinilkosmo vi povas senpage aŭskulti peceton de la kantoj kaj aĉeti la bitalbumeton:\n\nhttps://www.vinilkosmo-mp3.com/eo/popo-roko-hiphopo-elektronik/tim/2-bela-vivo.html\n\nAbonantoj de Vinilkosmo-ABONKLUBO povas senpage aŭskulti la tutan katalogon de Vinilkosmo per elsendfluo. Vi povas aboni ĝin ĉe\n\nhttps://www.vinilkosmo-mp3.com/eo/vinilkosmo-abonklubo.html\n\nVerkis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Pakistan-ĉina kunlaboro pri lunesplorado kontribuos por scienca disvolvado en Pakistano - esperanto.china.org.cn</span>\n\nEl Popola Chinio", "author": "Rafael Henrique Zerbetto", "categories": ["E"], "audio_links": null}
{"url": "http://esperanto.china.org.cn/2024-05/14/content_117187357.htm", "title": "Malfermita nova kargoaviadila itinero inter centra Ĉinio kaj suda Usono", "published": "2024-05-14 00:00:00", "content_text": "La 13-an de majo nova kargoaviadila itinero estis malfermita inter la urbo Zhengzhou en centra Ĉinio kaj la urboj Atlanto kaj Dalaso en suda Usono.\n\nLa nova itinero servas ĉefe por translanda retkomerca vartransporto, ĝi funkcios tri fojojn semajne, kun lundaj flugoj al Atlanto kaj ĵaŭdaj kaj sabataj flugoj al Dalaso.\n\nEkde 2024, Zhengzhou-a Flughaveno fokusiĝas sur plivastigo de sia tutmonda peraviadila loĝistika reto, malfermante plurajn novajn itinerojn kaj pliigante la oftecon de flugoj. Ĝis la 10-a de majo, la flughaveno traktis 228 000 tunojn da varoj ĉi-jare, kun kresko je 18.6% kompare kun la sama periodo de la pasinta jaro.\n\n(el ĈRI)\n\nRedaktoro: Xie Ruifeng\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-05/15/content_117179182.htm", "title": "La vero pri \"troa produktadkapablo\" de Ĉinio", "published": "2024-05-15 00:00:00", "content_text": "La nova akuzo de Usono kontraŭ Ĉinio estas ĝia \"troa produktadkapablo\", vortumo kreita de usona trezoreja sekretario Janet Yellen dum sia vizito al Ĉinio inter la 4-a kaj 9-a de aprilo. Dum sekvaj semajnoj, gvidantoj de kelkaj okcidentaj landoj papagece ripetis tiujn vortojn, kiuj gajnis atenton de amaskomunikiloj dum la sekvaj semajnoj. Sed kio estas troa produktadkapablo?\n\nFabrikado de elektraj aŭtoj en fabriko de BYD\n\nLa 21-an de aprilo Gina Raimondo, sekretario de la Departemento pri Komerco de Usono, klarigis la usonan vidpunkton: \"Ni permesis malvigliĝon de manufakturo en tiu ĉi lando [Usono] dum serĉado de malaltkosta laborforto en Azio, de malaltkosta kapitalo en Azio, kaj jen la rezulto.\"\n\nKiuj estas \"ni\"? Usono, la lando kiu dum la tuta 20-a jarcento subtenis liberan merkaton kaj nun stimulas protektismon reage al propra perdo de konkurencivo, propravole instigis siajn firmaojn produkti eksterlande kaj prelegis al aliaj landoj pri la graveco lasi la merkaton mem reguligi sin. Cetere, Usono permesis siajn firmaojn havi negocojn en Ĉinio, do tio estas enorde kaj Ĉinio ne kulpas pri tiu decido.\n\nEn 1989, la usona trezorejo, tiu sama nun sub la gvido de Yellen, kune kun la Internacia Mona Fonduso (IMF) kaj la Monda Banko, lanĉis la Vaŝingtonan Interkonsenton, estigante bazon por novliberalismo, ĉefa kaŭzo de la plej granda socia malegaleco en monda historio.\n\nLa Vaŝingtona Interkonsento stimulis drastan reduktadon de ŝtataj elspezoj, eĉ en sektoroj kiel edukado, scienca esplorado kaj infrastrukturo, kiuj estas gravaj por ekonomia konkurencivo, malreguligo de merkatoj, privatigo de ŝtataj firmaoj kaj financaj politikoj, kiuj stimulis spekuladon anstataŭ produktado.\n\nLa mono ŝparita de malinvestoj en reala ekonomio estis destinita al spekulado pri monrezervoj, kurzoj kaj inflacio, kaj finis en la kofroj de miliarduloj. Sed tio ne sufiĉas, necesas stimuli la ekonomion, kaj la novliberala metodo fari tion estas transdoni monon al bankoj, por ke ili pruntu tiun monon al firmaoj, kiuj siavice kreos postenojn ktp. La problemo de tiu ideo estas, ke dum recesio neniu pruntas monon, ne pro manko de mono ĉe banko, sed pro manko de merkata postulo. Sekve la banko utiligas tiun monon por plia spekulado kaj reala ekonomio plu stagnas.\n\nEstas tre simple klarigi la sukceson de Ĉinio: ĝi estas la nura granda lando, kiu ne aliĝis al la Vaŝingtona Interkonsento. Ĉinio ja alprenis politikojn favorajn al libera komerco kaj allogis fremdajn investojn, laŭ la manlibro de novliberalismo, sed samtempe kreskigis, anstataŭ redukti siajn investojn en sektoroj kiel edukado, scienco, teknologio kaj infrastrukturo. Cetere, anstataŭ privatigi siajn firmaojn, Ĉinio plifortigis samtempe kaj la ŝtatajn kaj la neŝtatajn firmaojn kaj stimulis konkurencon inter ili por krei la plej konkurencivan merkaton de la mondo.\n\nKvankam Ĉinio malfermis sian merkaton, tamen ĝi konservis ŝtatan kontrolon de ŝlosilaj sektoroj. Tio estas politika elekto, kiun ajna lando povas fari. Tiu kontrolo permesis al la ĉina registaro stimuli investojn sur la reala ekonomio, kiu kreas postenojn kaj produktas varojn.\n\nLa problemo de Okcidento ne estas Ĉinio, sed malgranda \"klubo de miliarduloj\", kiu manipulas liberalajn demokratiojn per sia granda kapablo influi ekonomian politikon (per influo sur ekonomikistoj), registarojn kaj balotadojn (per financado de elektaj kampanjoj), justicon (per dungado de grandaj advokataj oficiejoj) kaj amaskomunikilojn (per kontraktoj pri reklamado kaj/aŭ rektaj financaj investoj). La intereso de tiu klubo estas direkti la riĉecon produktitan de la laboroj de ĉiuj al siaj propraj poŝoj.\n\nSen kapablo investi en infrastrukturo, la landoj aliĝintaj al la Vaŝingtona Interkonsento ne kapablas aktualigi sian transportan reton. Rezulto de tio estas okulfrapa: dum Ĉinio bezonis jardekon por konstrui la plej vastan aron da altrapidaj fervojoj en la mondo, aliaj landoj apenaŭ sukcesis konstrui unu aŭ kelkajn tiajn fervojojn. En Ĉinio kreiĝis kompleksa altteknika loĝistiko, kiu ebligas rapidan transportadon de pakaĵoj tra longaj distancoj kontraŭ malalta kosto, kaj tio ebligis rapidan disvolvadon de retkomerco en la lando.\n\nCetere, kiel bone klarigis Raimondo, usonaj fabrikoj migris al Azio en serĉado de bonpreza laborforto. La monon enspezitan de Ĉinio el tiu malaltkosta laboro estis elspezita pri edukado kaj scienca esploro, tiel ke Ĉinio iom post iom evoluis de lando dependa je fremda teknologio al lando, kiu eksportas teknologion. Pro tio, la fokuso de la ĉina industrio ŝanĝiĝis de kvanto al kvalito, kaj la lando kreive aldonas valoron al sia produktado.\n\nLa akuzo pri \"troa produktado\" komenciĝis post plendoj de Elon Musk, ĉefa ekzekutivo de Tesla, pri la kresko de vendoj de la ĉina firmao BYD, ĉefa konkuranto de Tesla. Plejparto de la elektraj aŭtoj produktitaj en Ĉinio estis destinita al la enlanda merkato, do kie estas la \"troa produktadkapablo\"? La vero estas, ke Musk estas viziulo kun talento por krei novajn merkatojn per apliko de pinta teknologio, sed mankas al li administran talenton por igi sian firmaon konkurenciva, sekve la firmaoj de Musk tendencas havi bonan enspezon nur dum ili havas monopolon.\n\nEstas vero, ke Ĉinio subvencias aĉeton de elektraj aŭtoj, sed tio estas nur por la enlanda merkato, kun la celo redukti aerpoluadon en grandaj ĉinaj urboj. En Brazilo, multaj aĉetintoj de aŭtoj de Tesla spertis problemojn kiel malfruo en livero de la aŭto, longa atendovico kaj bezono revenigi la aŭton por inspekto post konstato de problemoj. Aĉetintoj de aŭtoj de BYD, siavice, estas kontentaj pri la produkto aĉetita kaj ankaŭ pri la kvalito de la servoj kaj la rapida livero.\n\nCetere BYD ĉi-jare ekproduktos elektrajn aŭtojn en Brazilo, kreante postenojn kaj enspezon por la popolo de la urbo Camaçari en la subŝtato Bahia, nordorienta Brazilo. Ironie, tiu moderna fabriko de BYD okupas la saman lokon, kie la usona firmao Ford fabrikis aŭtojn por du jardekoj. Ford mem elektis fermi siajn fabrikojn en Brazilo, kaj BYD kaptis la ŝancon por dungi brazilajn laboristojn spertajn pri aŭtomuntado, kiuj estis maldungitaj de Ford, kaj ekfabriki aŭtojn en Brazilo.\n\nLa foriro de Ford el brazila merkato montras alian malfortan punkton de novliberala ŝtato: ĝi tro fidas je la \"nevidebla mano de la merkato\". Diversfoje la usona registaro plendis pri la \"kreskanta influo de Ĉinio en Latin-Ameriko\". Nu, ĉinaj firmaoj alportas investojn kaj kreas postenojn en tiuj landoj, do ili estas bonvenaj, krom se estos alternativo pli bona. Usonaj firmaoj estas liberaj investi en Latin-Ameriko kaj konkuri kun la ĉinaj tie, sed ili tion ne faras.\n\nSed tiuj, kiuj kritikas investojn kaj negocojn de Ĉinio en aliaj landoj, ne sukcesas proponi alternativon. Fakte, la registaroj de okcidentaj landoj klopodas stimuli siajn firmaojn \"reveni hejmen\", kiel faras Biden proponante migradon de fabriko el eksterlando al Usono, sekve nur Ĉinio havas politikon, kiu alportas profiton al sudaj landoj. Cetere, se ĉinaj firmaoj tiom investas en fabrikado eksterlande, ili evidente bezonas kreskigi produktadon, do kie estas la \"troa produktadkapablo\"?\n\nLaŭ prognozo, ĉina meza socia tavolo kreskos je 40 milionoj da homoj ĝis 2030, kaj rezulte de tio kreskos konsumado en Ĉinio, kreante postulon kaj por kresko de importoj, kaj por kresko de produktado enlande. Kiu elektos kreski kun Ĉinio profitos de tio; kiu preferos plendi, daŭre plendos senprofite.\n\nVerkis: Rafael Henrique Zerbetto\n\nEl Popola Chinio", "author": "Rafael Henrique Zerbetto", "categories": ["Ekonomio"], "audio_links": null}
{"url": "http://esperanto.china.org.cn/2024-05/15/content_117190333.htm", "title": "Kial Ĉinio estas la unua lando vizitota de rusa prezidento en sia nova oficperiodo? Putin respondas pri tio", "published": "2024-05-15 00:00:00", "content_text": "Rusa prezidento Vladimir Putin vizitos Ĉinion en la 16-a kaj la 17-a de majo, Ĉinio ja estas la unua lando, kiun Putin vizitos en sia nova oficperiodo. Lastatempe Putin ricevis intervjuon de ĉinaj raportistoj kaj klarigis sian viziton al Ĉinio.\n\nĈi-jare estas la 75-a datreveno de la stariĝo de diplomatiaj rilatoj inter Ĉinio kaj Rusio. Putin diris: \"La popoloj de la du landoj havas longan historion kaj profundan amikecon. Dum la dua mondmilito, sovetiaj kaj ĉinaj soldatoj kune batalis kontraŭ la japana militarismo. Ni memoras kaj alte taksas la kontribuon de la ĉina popolo por la komuna venko. Ĝuste estas Ĉinio, kiu katenis la fortojn de la japanaj militistoj, permesante al Sovetunio koncentri sian forton kontraŭ eŭropa naziismo. Hodiaŭ la rilatoj inter Rusio kaj Ĉinio atingis la historie plej altan nivelon, eĉ alfronte al severaj internaciaj malfaciloj, la rilatoj inter la du landoj daŭre plifortiĝas.\"\n\nEkonomia kunlaboro\n\nEn la lastaj 5 jaroj, la komercado inter Ĉinio kaj Rusio duobliĝis. La komerca monsumo inter la du landoj estis 111 miliardoj da usonaj dolaroj en 2019 kaj atingis 227.8 miliardojn da usonaj dolaroj pasintjare, kaj pli ol 90% de negocoj inter kompanioj de la du landoj estis faritaj en lokaj valutoj. Ĉinio estas la plej granda komerca partnero de Rusio jam de 13 sinsekvaj jaroj, kaj Rusio okupis la kvaran lokon en la listo de komercaj partneroj de Ĉinio en 2023.\n\nPutin emfazis: \"Hodiaŭ ni rimarkis, ke komplementaj avantaĝoj aldonas fortan impulson al la ampleksa kaj rapida disvolviĝo de la rilatoj inter la du landoj. Dirite en pli larĝa senco, ni antaŭenigas la prosperon de Rusio kaj Ĉinio per plivastigo de egala kaj reciprok-profita kunlaboro en la ekonomia kaj kultura kampoj. Ni antaŭenigas la starigon de justa multpolusa monda ordo per plifortigo de diplomatia kunordigo. Ĉio tio alkondukas la brilan estontecon de nia ampleksa strategia partnereco.\"\n\nKultura interŝanĝo\n\nPutin diris: \"Rusio kaj Ĉinio estas intime ligitaj generacioj post generacioj, ni ne nur havas longan komunan landlimon, sed ankaŭ daŭrigas oftajn kulturajn interŝanĝojn. Ankaŭ la nuna rusa socio tre interesiĝas pri ĉinaj kulturo kaj arto. Estas 90 mil lernantoj en universitatoj, mezlernejoj kaj bazlernejoj, kiuj lernas la ĉinan lingvon. Prezentadoj kaj ekspozicioj de grupoj kun ĉinaj artistoj akiris grandajn sukcesojn. Daŭre kreskas la nombro de turistoj, kaj pli ol 730 mil rusaj civitanoj vizitis Ĉinion pasintjare.\"\n\nSub BRICS-mekanismo\n\nRusio funkcias kiel la rotacia prezidanto de BRICS ĉi-jare. Putin diris: \"Unu el la ĉefaj celoj de Rusio kiel rotacia BRICS-prezidanto estas helpi novajn membrojnintegriĝi en nunan kunlaboran mekanismon. La aliaj celoj estas daŭrigi kunordigan laboron, plifortigi la aŭtoritatecon de BRICS-landoj en tutmondaj aferoj kaj plifortigi sian kapablon antaŭenigi pli demokratian, stabilan kaj justan internacian sistemon. Kunlaboro de BRICS-landoj portas la spiriton de reciproka respekto, intertraktado surbaze de egaleco, malfermeco kaj interkonsiliĝemo.\"\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">La vero pri \"troa produktadkapablo\" de Ĉinio - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-05/16/content_117190299.htm", "title": "Shaanxi: Miljara civilizacio eniĝas en ordinaran vivon de homoj", "published": "2024-05-16 00:00:00", "content_text": "Kiel unu el la gravaj fontoj de ĉina civilizacio, Shaanxi estas unika kun riĉaj kulturaj heredaĵoj. Kiel la gardantoj de tiuj kulturaj restaĵoj, muzeoj portas la pezon de kulturo kaj ludas grandan rolon en antaŭenigo de edukado kaj disvastigo de la ĉina kulturo. La 18-a de majo estas la Internacia Tago de Muzeoj. Tiutage okazos evento en la Pavilono Qin kaj Han de la Historia Muzeo de Shaanxi, sub la temo \"Muzeoj dediĉitaj al edukado kaj esplorado\".\n\nĜis nun, la nombro de registritaj muzeoj (kaj memorhaloj) en Shaanxi atingis 354, okupante la 7-an lokon en la lando. La nombro da moveblaj kulturaj restaĵoj en la provinco estas 7 748 750, okupante la 2-an lokon aŭ 12.09% de la lando. Kiel provinco riĉa je kulturaĵoj, Shaanxi havas unikajn avantaĝojn por muzeoj pro riĉaj antikvaj restaĵoj kaj arkeologiaj eltrovaĵoj.\n\nKun la rolo de \"universala lernejo\"\n\nShaanxi-a Antikvaĵa Buroo kaj koncernaj departementoj establis la Shaanxi-an Muzean Edukan Aliancon por integri muzean edukadon en la nacian edukan sistemon. Por plibonigi junularan edukadon en muzeoj kaj normigi studvojaĝojn por bazlernejoj kaj mezlernejoj, 65 muzeoj starigis kunlaborojn kun pli ol 610 lernejoj por alporti historion kaj kulturon en kampuson.\n\nLaŭ statistikoj, la muzeoj de la provinco ricevas averaĝe pli ol 45 milionojn da vizitoj ĉiujare, kio plene prezentas la entuziasmon kaj postulon de la publiko pri muzea edukado.\n\nRakonti ĉinajn rakontojn\n\nShaanxi integras kulturan konservadon kaj kulturan turismon, alprenante la fruktojn de protektado de kulturaj heredaĵoj por plibonigi la nivelon de muzeoj kaj plidiversigi turismajn vidindaĵojn. La Shaanxi-a Arkeologia Muzeo, posedante grandajn ruinojn, prezentas la tutan procezon de arkeologio. La finkonstruado de la Muzeo de Bronza Ĉaro kaj Ĉevalo ĉe la Maŭzoleo de la Unua Imperiestro de Qin-dinastio, kaj aliaj specialaj projektoj kiel la Nacia Kultura Parko kaj la Nacia Arkeologia Ruina Parko, pruvas la elstarajn atingojn de Shaanxi en protektado kaj utiligo de kulturaj restaĵoj. La Shaanxi-a Historia Muzeo, Xi'an-a Muzeo kaj aliaj kulturaj kaj muzeaj institucioj same altiris grandan nombron da turistoj, kaj la nombro de vizitantoj al la muzeoj dum la feriado de la Printempa Festo atingis novajn rekordojn.\n\nVerkita de Liu Mingqian\n\nRedaktoro: Xie Ruifeng\n\nLa vero pri \"troa produktadkapablo\" de Ĉinio - esperanto.china.org.cn\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-05/16/content_117192609.htm", "title": "Ĉinio helpas viktimojn de klimatkatastrofo en Brazilo", "published": "2024-05-16 00:00:00", "content_text": "Fine de aprilo, novaĵoj pri inundo en brazila plej suda subŝtato Rio Grande do Sul (kutime esperantigita kiel Sud-Riogrando) ekaperis en brazilaj amaskomunikiloj. Komence ĉiuj pensis, ke tio kaŭzus grandan damaĝon, sed ne pli granda ol tiu de aliaj inundoj en la pasinteco. Komence de majo, tamen, evidentiĝis, ke tiu estas la plej granda klimatkatastrofo en la historio de tiu brazila subŝtato.\n\nVespere de la 6-a de majo, mi iris hejmen post la laboro sen imagi, ke post malpli ol du horoj mi havus urĝan retkunvenon, kiel reprezentanto de la Konsilio de Brazilaj Civitanoj en Pekino, kun reprezentantoj de Konsilio de Brazilaj Civitanoj en Ŝanhajo kaj tiu de suda Ĉinio. Ni decidis kune agadi por faciligi donacojn al la konto SOS Rio Grande do Sul, la oficiala kanalo indikita de la registaro por finance helpi la viktimojn de tiu katastrofo.\n\nTio estas la unua fojo, ke la tri konsilioj kunlaboras en komuna projekto. Por la konsilio de Pekino, tiu projekto estas aparte grava, ĉar ĝi estas la unua: nia konsilio estas ĵus fondita, kaj nia origina plano estis unue okazigi oficialan ceremonion pri konsilia fondiĝo antaŭ ol lanĉi nian unuan projekton, sed la urĝo devigis nin eklabori pli frue. Brazila ambasadejo en Pekino kaj la konsulejoj en Ŝanhajo kaj Kantono rediskonigis nian kampanjon, kies diskonigo estis farita per la oficiala konto de la Konsilio de Brazilaj Civitanoj en Ŝanhajo.\n\nEn diskutejoj de brazilanoj en Wechat, ni ricevis subtenon de multaj homoj, inkluzive de kelkaj kies familianoj estis trafitaj de la tragedio, kaj kiuj diris kortuŝajn rakontojn al ni. Cetere mi konas paron vivantan en Qingdao, Shandong-provinco, kiu estas el Sud-Riogrando. La viro estas en Ĉinio helpante nin en tiu kampanjo, dum lia edzino iris al Brazilo por familia vizito kaj fariĝis volontulo por sukuri viktimojn kaj sendi ilin al ŝirmejo. La domo de ŝia fratino estas sub la akvo. Ŝia agado motivigas nin en Ĉinio, kaj nia agado ĉi tie motivigas ŝin kaj aliajn volontulojn en Brazilo.\n\nAliflanke, ni ankaŭ ricevas plurajn kritikojn, ĉefe de homoj ligital al brazila ekstrema dekstro, kiuj klopodas kapti la ŝancon por diskonigi la ideon, ke registaroj estas malkompetentaj por trakti krizojn, kaj la privata sektoro -- kiu estas en konstanta krizo petante helpon de registaro -- estas kompetenta kaj efika, sekve, laŭ ili, homoj devas donaci monon al privataj firmaoj.\n\nInspiritaj de nia agado, kiu estas oficiala kaj bezonas observi jurajn kaj statutajn limigojn, kelkaj homoj decidis diskonigi informojn pr kiel helpi neregistarajn organizaĵojn kiuj estas helpantaj la popolon en Sud-Riogrando, kaj laŭ mi tiu engaĝiĝo en aliaj kampanjoj estas pozitiva, ĉar multaj el tiuj organizaĵoj meritas subtenon, kiu ne povas esti perata de la konsilioj.\n\nAparte valora estas la helpo kiun ni ricevis de la brazila restoracia ĉeno Latina, kiu troviĝas en tuta Ĉinio kaj kies specialaĵo estas ĝuste la rostita bovaĵo tipa de Sud-Riogrando. Latina ne nur malavare donacis monon al la konto SOS Rio Grande do Sul, sed ankaŭ instigis siajn partnerojn donaci.\n\nDum ni estis agantaj en Ĉinio por helpi Sud-Riograndon, ĉinoj en Brazilo estis farantaj similan laboron: la 14-an de majo, ĉina ambasadejo en Braziljo transdonis al brazila registaro la donacojn de la ĉina komunumo. Kvankam malmultaj ĉinoj vivas en la brazila ĉefurbo, tamen ili sukcesis en nur kelkaj tagoj kolekti grandan kvanton da akvo, manĝaĵoj kaj aliaj materialoj urĝe bezonataj de homoj trafitaj de la katastrofo. La ambasado ankaŭ diskonigis, ke mondonacoj de ĉinaj entreprenoj kaj la ĉina komunumo en Brazilo jam superas 5 milionojn da realoj.\n\nEn Ĉinio, agado por helpi Sud-Riograndon daŭras: brazilanoj en kelkaj ĉinaj urboj okazigis festojn kaj donacis parton de la enspezo al Sud-Riogrando. Mia amiko en Qingdao, kies edzino volontulas en Brazilo, kolektis subskribitajn futbalĉemizojn donacitajn de brazilaj futbalistoj en Ĉinio por ilin lotumi kaj sekve donaci la monon al Sud-Riogrando. Lastatempe pluraj homoj kaj firmaoj kontaktis nin por informiĝi pri mondonaco al Sud-Riogrando.\n\nGrava leciono lernita de tiu ĉi agado estas, ke kiam ni komencas ion, tio motivigas homojn engaĝiĝi. En la jaro, kiam ni festas 50-jariĝon de diplomatiaj rilatoj inter Brazilo kaj Ĉinio, la klopodo de ĉinoj helpi Brazilon en tiu ĉi malfacila momento montras la sinceran amikecon de la ĉina popolo kaj malfermas perspektivon por ke ambaŭ popoloj plifortigu eĉ pli la dulandan amikecon dum la sekvaj 50 jaroj.\n\nVerkis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Rusa prezidento atingis Pekinon - esperanto.china.org.cn</span>\n\nEl Popola Chinio", "author": "Rafael Henrique Zerbetto", "categories": ["Socia Vivo"], "audio_links": null}
{"url": "http://esperanto.china.org.cn/2024-05/16/content_117192816.htm", "title": "Xi Jinping interparolis kun Vladimir Putin", "published": "2024-05-16 00:00:00", "content_text": "La 16-an de majo en la Granda Popola Halo en Pekino ĉina prezidanto Xi Jinping interparolis kun rusa prezidento Vladimir Putin, kiu estas en ŝtata vizito al Ĉinio.\n\nXi Jinping bonvenigis la eminentan prezidenton kaj sian malnovan amikon fari ŝtatan viziton al Ĉinio. Post kiam Putin enoficiĝis kiel prezidento de Rusio por la kvina oficperiodo, Xi Jinping esprimis sinceran gratulon al li kaj al la rusa popolo.\n\nXi Jinping diris, ke festi la 75-an datrevenon de la starigo de ĉin-rusaj diplomatiaj rilatoj estas ŝlosila temo de la duflankaj rilatoj ĉi-jare. Dum tri kvaronoj da jarcento, ĉin-rusaj rilatoj pli kaj pli fortiĝis malgraŭ la ŝanĝiĝoj de la internacia situacio. La rilatoj fariĝis bonega ekzemplo de kunlaboro inter grandaj landoj kaj najbaraj landoj.\n\nXi Jinping diris, ke stabila disvolviĝo de ĉin-rusaj rilatoj ne nur konformas al la fundamentaj interesoj de la du landoj kaj la du popoloj, sed ankaŭ utilas al paco, stabileco kaj prospero de la regiono kaj la tuta mondo. De nun, Ĉinio pretas labori kun Rusio por ke la du landoj restu bonaj najbaroj, bonaj amikoj kaj bonaj partneroj, kiuj fidas unu la alian; plifirmigu la longdaŭran amikecon inter la du popoloj, kune serĉu respektivan nacian disvolviĝon kaj revigligon, kaj subtenu justecon kaj egalecon en la mondo.\n\n(el ĈRI)\n\nRedaktoro: Xie Ruifeng\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-05/20/content_117195204.htm", "title": "Klaĉado pri la mensogo de \"troa produktadkapablo\" malhelpos tutmondan revigliĝon kaj verdan tranformadon", "published": "2024-05-20 00:00:00", "content_text": "La 16-an de majo He Yadong, proparolanto de la Komerca Ministerio de Ĉinio, diris, ke la tiel nomata \"troa produktadkapablo\", akuzo farita de iuj okcidentaj landoj al Ĉinio, devenas de iliaj zorgoj pri sia propra konkurencivo kaj partopreno en merkato, kaj nuna klaĉado pri tiu ĉi mensogo malhelpos tutmondan ekonomian revigliĝon kaj verdan transformadon.\n\nLi diris, ke iuj landoj starigas limigojn al eksportado de ĉinaj varoj kaj koncernaj investojn, uzante la \"troan produktadkapablon\" kiel protekston. Tio estas interveno kaj detruo de la tutmonda merkato, kaj neeviteble damaĝos produktajn ĉenojn pri novaj energifontoj.\n\nLi diris, ke okcidentaj landoj krias pri klimatŝanĝiĝo kaj postulas, ke Ĉinio prenu pli da respondeco, dume ili disvastigas protektismon kadre de verda industrio kaj malhelpas la liberan fluon de ĉinaj verdaj produktoj.\n\n\"Koncernaj landoj devas tuj ĉesi sian ĝenadon al la nov-energia industrio de Ĉinio sub la proteksto de 'troa produktadkapablo',\" li diris, rimarkante, ke Ĉinio alprenos solidajn rimedojn por protekti siajn legitimajn rajtojn kaj interesojn, kaj samtempe daŭre antaŭenigas pordmalfermon kaj internacian kunlaboron.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Xi Jinping interparolis kun Vladimir Putin - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-05/20/content_117199648.htm", "title": "Metiartaĵoj en 8-a Ĉin-rusa Ekspozicio", "published": "2024-05-20 00:00:00", "content_text": "Sub la ĉeftemo \"kunlaboro, interfido kaj bonŝanco, la 8-a Ĉin-rusa Ekspozicio daŭras de la 16-a ĝis la 21-a de majo en la urbo Harbino, nordorienta Ĉinio. Pli ol 120 grupoj de 44 landoj kaj regionoj partoprenas en la ekspozicio, ili alportis specialajn produktojn, inkluzive de mirindaj metiartaĵoj, kiuj altiras grandan nombron da vizitantoj.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Klaĉado pri la mensogo de \"troa produktadkapablo\" malhelpos tutmondan revigliĝon kaj verdan tranformadon - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-05/21/content_117202318.htm", "title": "Bongustaĵoj en 8-a Ĉin-rusa Ekspozicio", "published": "2024-05-21 00:00:00", "content_text": "En la 8-a Ĉin-rusa Ekspozicio, estas aparte atentokaptaj la bongustaĵoj el diversaj lokoj de la mondo. Oni povas gustumi ilin surloke.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Irana prezidento mortis en helikoptera akcidento - esperanto.china.org.cn</span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-05/22/content_117200161.htm", "title": "Zeze' parolas la ĉinan!", "published": "2024-05-22 00:00:00", "content_text": "Vespere de la 15-a de majo, la Tago de Familio, mi iris al librovendejo en Pekino por librolanĉa ceremonio de nova ĉinlingva eldono de la libro Mia Oranĝarbo (portugale:\n\nMeu pé de Laranja Lima\n\n), verkita de José Mauro de Vasconcelos. Tiu libro, unue publikigita en 1968 kaj klasifikita kiel legaĵo por infanoj kaj adoleskuloj, estis tradukita al 52 lingvoj kaj publikigita en 19 landoj. Ĝi ankaŭ estis adaptita por teatraĵoj, dramserioj kaj filmoj, kaj antaŭ kelkaj jaroj ĝi fariĝis bildrakonto en la Korea Respubliko.\n\nĈeestantoj kunfotiĝas post la ceremonio.\n\nEn Ĉinio, tiu libro, ĉinigita de Wei Ling, elstara tradukisto, kiu de jardekoj faras gravan laboron por alproksimigi Brazilon kaj Ĉinion pere de tradukado de literaturaj verkoj de la du landoj. Mi havis la honoron sidiĝi apud ŝi dum tiu ceremonio, kvankam mi ne kontribuis por la ĉina eldono de tiu verko, kiu fariĝis unu el la plej famaj brazilaj literaturaĵoj en Ĉinio, kaj antaŭ nelonge estis aldonita al la listo de rekomendataj legaĵoj por ĉinaj studentoj.\n\nJoão Batista Magalhães, ministro-konsilanto de la brazila ambasadejo en Pekino, en sia parolo, diskutis la kialon de la populareco de tiu verko en Ĉinio. Li komparis la modernistan movadon de la 1920-aj jaroj en Brazilo kun la Movado de la 4-a de Majo en Ĉinio, komencinta nur iomete pli frue, kaj emfazis la similaĵojn inter ambaŭ. Post la 1920-aj jaroj, venis sinsekvaj generacioj de brazilaj aŭtoroj, kiuj esploris rakontadon laŭ brazila stilo kaj per la brazila variaĵo de la lingvo, male ol la pasinta literatura lingvaĵo, fidela al la normoj de la lingvo uzata en Portugalio. Samtempe ankaŭ ĉinoj ekesploris la lingvon efektive uzatan de la popolo anstataŭ tiun de la klasikaĵoj.\n\nAnkaŭ estis interesa debato pri la libro, en la ĉina lingvo, kun partopreno de Zhang Mingzhou, eksa prezidento de la Internacia Konsilio de Porjunula Literaturo, kaj Wu Xinxin, esploristo de Porinstruista Universitato de Pekino. Lernantoj de elementa lernejo prezentis scenon de la libro per teatro, kaj studentoj pri portugala lingvo de Pekina Universitato pri Fremdaj Studoj kantis la kanzonon, kiu estis temo de la unua dramserio bazita sur tiu libro, lanĉita de televidkanalo Tupi en 1970.\n\nLa kovrilo de la nova eldono de la libro tre plaĉas al mi. Unue, pro la stilo de la bildo, kiu similas al tiu de ĉina papertranĉaĵo, nemateria kultura heredaĵo de Ĉinio. En Brazilo, en la sama epoko kiam mi legis tiun ĉi libron, mi amuziĝis lernante la teknikon de papertranĉado en lernejo. Jes, ĝi estas instruata en brazilaj lernejoj kaj ŝatata de brazilaj infanoj. Cetere, ĝi bildigas la transiron de Zeze', de infano al adoleskanto, ĉe sia ŝatata arbo.\n\nAŭskulti rakontojn de aliuloj kaj inventi miajn proprajn rakontojn estis mia pasio de infaneco. Mia onklino Bertolina, karese nomita onklino Be, fratino de mia avino, estis grava homo en mia vivo tiutempe, kun kiu mi kutimis pasigi horojn interŝanĝante rakontojn. Ankaŭ mia patrino kutimis laŭtlegi rakontojn por mi, sed ofte ŝi estis tre okupata por tion fari, kaj mi devis kontentiĝi pri aŭskultado de nur kelkaj. Mi volis tuj esti alfabetigita por esti kapabla mem legi la rakontojn, sen dependi de aliuloj por tio. Verdire, mi ĉiam sentis min malkomforta dependi de aliulojn, eĉ nuntempe, ĉiuj miaj maltrankviloj estas pri aferoj, kiuj ne dependas de mi.\n\nJoão Batista Magalhães, ministro-konsilanto de la brazila ambasadejo en Pekino, parolas pri la libro.\n\nKiam mi ekfrekventis lernejon, onklino Be forpasis, kaj mi ne plu povis interŝanĝi rakontojn kun ŝi. Aliflanke, mi eklernis kiel legi kaj povis per mi mem legi la rakontojn de mi ŝatatajn. Mi komencis per maldikaj libretoj kaj bildrakontoj, sed baldaŭ fariĝis ŝatanto de libroj pli dikaj, kiujn mi povis prunti en loka biblioteko. Iutage mia avino donis al mi ekzempleron de la unua eldono de Mia Oranĝarbo, kaj ĝi fariĝis unu el miaj plej ŝatataj libroj.\n\nĜia protagonisto Zeze' estas la aŭtoro mem. La tuta rakonto estas bazita sur lia infaneco. Unu el la roloj de tiu libro, Manuel Valadares, maljuna portugalo, en la komenco de la libro, estas prezentata kiel malbonulo kiu ne ŝatas Zeze', la malsimpatio estas reciproka, kaj mi, kiel leganto, ankaŭ lernis malŝati tiun viron. Poste, iom post iom, la interagado inter ambaŭ kreas alispecan rilaton, ĝis la punkto, ke Zeze' konsideras la maljunulon kiel sian plejn bonan amikon. Dum tiu transformado, la opinio de la leganto kune ŝanĝiĝas kun tiu de Zeze'.\n\nTiu rakonto venis al mia kapo dum la evento pro tio, ke antaŭ kelkaj jaroj mi aŭdis de Fred Darvin, franca profesoro de Minzu-universitato de Pekino, pri la etmologio de la vorto renkonti en la franca lingvo. La originala vorto signifis \"ekkoni iun kiel fremdulon\", sed poste iom post iom, la signifo ŝanĝiĝis por estigi la nunan signifon trovi alian homon, en senso kiu implicas amikecon inter la du.\n\nEstas parto de homa naturo timi la nekonaton, kaj el tiu timo venas la emo sin protekti kontraŭ io ajn fremda. Sed ju pli vi interagas kun tio, des malpli fremda ĝi fariĝas, ĝis la punkto, ke la timo malaperas kaj kreiĝas vojo por pli intimaj kaj amikecaj rilatoj inter la du flankoj.\n\nWei Ling, tradukisto kiu ĉinigis la libron, subskribas ekzempleron por infano.\n\nĈi-jare, ni festas la 50-jariĝon de diplomatiaj rilatoj inter Brazilo kaj Ĉinio. Tiuj rilatoj evoluis de fremdeco al amikeco, samkiel la rilato inter Zeze' kaj Manuel. Kaj mi esperas, ke tiu amikeco fariĝos pli kaj pli forta laŭ tempopaso.\n\nVerkis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Metiartaĵoj en 8-a Ĉin-rusa Ekspozicio - esperanto.china.org.cn</span>\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-05/22/content_117205197.htm", "title": "Okazis maratono en Jishan-gubernio de Shanxi-provinco", "published": "2024-05-22 00:00:00", "content_text": "Antaŭtagmeze de la 19-a de majo komenciĝis maratono en Jishan-gubernio de Shanxi-provinco, centra Ĉinio. En la maratono partoprenis pli ol 4 mil profesiaj kaj amatoraj sportistoj el 28 provincoj, municipoj kaj aŭtonomaj regionoj de la tuta lando.\n\nKiel antikva gubernio kun miljara historio, Jishan posedas multajn naci-nivelajn kulturajn resursojn. En 2023 la gubernio okazigis maratonon, bicikl-konkurson kaj aliajn grandskalajn sportajn eventojn, kiuj funkciis kiel fenestro por diskonigi Jishan.\n\nLa maratono en 2024 estas helpita de Shanxi-a Atletika Asocio kaj organizita de la gubernia registaro kaj jishan-a gubernia komitato de la Komunista Partio de Ĉinio. Estis aranĝitaj plena maratono, duonmaratono kaj amuza kurado por partoprenantoj. La gubernio ankaŭ invitis konatajn retfamulojn por fari vivelsendan vendadon. Samtempe, la itinero de la maratono kovris la historiajn vidindaĵojn, pitoreskejojn kaj okulfrapajn konstruaĵojn de Jishan, kaj survoje okazis ankaŭ prezentado de nematerialaj kulturaj heredaĵoj, aldoninte kulturan guston al la konkurso.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Zeze' parolas la ĉinan! - esperanto.china.org.cn</span>\n\nEl Popola Chinio", "author": null, "categories": ["Vojaĝo tra Ĉinio"], "audio_links": null}
{"url": "http://esperanto.china.org.cn/2024-05/23/content_117201947.htm", "title": "Antaŭ duonjarcento en Korea Respubliko...", "published": "2024-05-23 00:00:00", "content_text": "Tri grandaj mensogoj\n\nEn mia infaneco mi aŭdis, ke en la mondo ekzistas 3 grandaj mensogoj: La parolo de vendisto, ke li vendas malprofite; la parolo de maljuna fraŭlino, ke ŝi ne volas edziniĝi; la parolo de maljunulo, ke li volas tuj morti.\n\nNun mi rememoras la rakonton kaj ekscias, ke ĝi estas la spegulo de siatempa socia cirkonstanco. Nuntempe oni ne plu parolas pri tiuj mensogoj, nek la enhavoj estas veraj.\n\nUnue, kie nun ekzistas vendisto, kiu diras, ke li vendas malprofite? Nun oni aĉetas varojn per interreto, kaj ne plu ekzistas marĉando inter homoj. Ni nur bezonas \"decidon\" de la koro. Ni devas konfesi, ke estus multe pli ĝoje, se ekzistus homo, kiu diras tian mensogon.\n\nKaj jen pri maljuna fraŭlino. Tiutempe tre malofte troviĝis homoj, kiuj estis vokitaj \"maljuna fraŭlino\". Kaj tre rapide disvastiĝis la onidiro, ke ie ekzistas la \"maljuna fraŭlino\", kaj do ĉiuj en la vilaĝo kune zorgis pri ŝi. En tiu okazo la \"maljuna fraŭlino\" sentis grandan ŝarĝon en la koro kaj diris, ke ŝi tute ne volas edziniĝi, kio tamen estis kontraŭ ŝia vera deziro. Nuntempe ĉiuj estas maljunaj fraŭlinoj, sekve ne plu ekzistas tiaj komunaj interesoj kaj zorgoj. Ankaŭ la maljunaj fraŭlinoj mem ne pensas serioze pri sia edziniĝo. Tio ne plu estas iliaj interesoj. Anstataŭe ili koncentriĝas sur propra vivoĝuo.\n\nAnkaŭ pri maljunuloj. En tiu tempo, homoj nur 50-60-jaraj estis vokitaj \"maljunuloj\". Kaj ankaŭ estis fakto, ke tiam ĉiuj volis vivi pli longe. Sed nun kia estas la situacio? Ĉirkaŭ mi troviĝas ne malmultaj homoj pli-ol-90-jaraj. Ni ofte aŭdas pri la bonfarto de maljunuloj pli-ol-100-jaraj. En tiu ĉi cirkonstanco ni povas diri, ke ili ja vere longe vivis. Kaj verŝajne la longvivaj maljunuloj mem pensas tiel, ke la mondo ŝanĝiĝis. Ni ne plu vivas en mondo, kie maljunaj homoj estas honorataj. La maljunaj homoj do mem malŝatas la mondon, verŝajne. Kaj mi vidas, ke ili vere volas forlasi la mondon sen ia ajn bedaŭro. Vere bedaŭrinda fenomeno, sed vera. Kaj tial la vortoj, kiujn diras la maljunuloj monologe, ne plu estas mensogo.\n\nKvin-taga funebrado\n\nEn la jaro 1990, kiam mia avino forpasis je la aĝo de 90, la funebrado estis 5-taga. Ĝis tiam mi neniam spertis tiel longan funebradon. Kaj ĝuste tio estis mia unua kaj lasta sperto de la 5-taga funebrado.\n\nLa 5-taga funebrado ja estis tre granda evento. Kalkulite nur laŭ nombroj, ĝi estas malpli ol la duoblo de la 3-taga funebrado. Sed se ni detale kalkulas la realajn labortagojn, ĝi estas trioblo de la 3-taga. La unua kaj la tria tagoj de la 3-taga funebrado reale ne estas tiel laborplenaj tagoj, kaj tial oni laboras nur 1 tagon je tiu funebrado. Sed je la 5-taga funebrado la labortagoj estas entute 3, kaj tial ĝi estas 3-obla.\n\nJa vere estas peniga laboro. Tiam mia familio (verdire la familio de mia patro) faris la funebradon hejme. Multaj aferoj laborigis min kaj donis al mi grandan penon, ekzemple perbuŝe krii \"ego~, ego~\" (korealingve: ve~) kaj prepari unuopan manĝotablon por ĉiu vizitanto aparte. Sed la plej peniga afero estis tio, ke mi ne havis sufiĉan tempon etendi la talion.\n\n19-trua karbobriko\n\nEn mia infaneco mi kutime uzis la vorton, ne sciante ĝian ekzaktan signifon. Poste mi eksciis, ke la nomo venis de la fakto, ke estas 19 truoj en la karbobriko.\n\nSed ankaŭ nun mi dubas, ĉu vere iu nomis tiel, ekzakte kalkulinte la nombron de la truoj. Poste mi aŭdis, ke la truoj estas pli multaj ol 19. Verŝajne oni faris pli multajn truojn por ŝpari la krudmaterialon. Ho, homoj estas tiel sagacaj.\n\nMi ne memoras, de kiam mia familio komencis uzi karbobrikon. Verŝajne de la tempo, kiam mi estis en la 3-a kaj 4-a klaso de elementa lernejo. Antaŭ tiam ni uzis lignon kaj pajlon por hejmaj fajroj. La ŝanĝo de fajromaterialo, de ligno al karbobriko, estis tre signifoplena afero. Tio tamen ne estis simpla afero.\n\nUnue tio postulis monon, kaj due oni devis refari la fajrejon en la kuirejo. Kaj plue ni ankaŭ devis ripari la kamentubon. Tiutempe tio signifis grandan riparon de la domo. En korea socio troviĝas diversaj onidiroj kaj superstiĉoj rilataj al la fornejo. Kaj tial oni ne facilanime riparas ĝin. Ankaŭ tio estis unu el la kialoj de la hezito pri tiu granda riparo.\n\nEkuzinte la karbobrikon, niaj vivoj multe ŝanĝiĝis. Unue ni ne plu bezonis kolekti brullignon. Komence multaj hejmoj uzis karbobrikon kaj brullignojn samtempe. Por ŝpari monon oni riparis nur unu fajrejon, lasante la alian fajrejon por la ligna fajrado. Kaj kun la tempofluo oni ŝanĝis ĉiujn kuir-fajrejojn unu post la alia. (Ĉe korea domo kuir-fajrejo funkcias ankaŭ por ĉambrohejtado.)\n\nLa karbobrika fajrejo ankaŭ donis al ni grandan laboron. Dum tuta tago en ĝi estis brulantaj karbobrikoj, kaj tial nepre devas esti iu homo, kiu ŝanĝas la karbobrikojn kelkfoje dum la tago. Ĉiuj homoj devis esti zorgemaj pri la tempo de la ŝanĝo de karbobrikoj, kiujn oni bruligis duope, unu sur la alia, en unu fajrejo.\n\nKaj la laboro ŝanĝi ĝin ne estis tiel facila. Ni devis bone alĝustigi la truojn de ambaŭ karbobrikoj, la malsupra kaj la supra, kaj tiam ni devis multe plori. Tre malfacile, kaj ni devis multe ŝviti por alĝustigi ilin. Tiam niaj okuloj pleniĝis je larmoj pro la ardeco kaj la forta gaso el ĝi. Gutis kaj gutis larmoj, kaj ankaŭ doloris la brakoj. La karbobrikoj estis tiel pezaj!\n\nKaj la plej bona afero estis, por mi, infano, ke mi povis tuj facile rosti sepiojn. Post la ŝanĝo de la kuirfajrejo multe faciliĝis la rostado de sepio. Ĉe mia hejmloko, la urbo Pohang, tre abundis sepioj. Kaj mi tre ŝatis manĝi ilin de mia infaneco. Tre bongustis la sepioj rostitaj sur la rostokrado ĉe la fajro de karbobriko. Mi tre ŝatis manĝi ilin. Sed nun foraperis la fajrejoj de karbobriko, kaj ĉiuj hejmoj uzas gastablon en kuirejo. Ni ne povas tiel bone rosti kiel ĉe la karbobrika fajrejo.\n\nKaj por virinoj la fajro de karbobriko estis tre bona por hararanĝo, la konstanta harfrizo. Ĉe beligosalonoj oni varmigis la frizilojn sur tiu fajro, kaj ankaŭ ĉe hejmoj oni mem frizis la harojn, utiligante la fajron de karbobriko. Mi nur vidis apud la fratinoj, sed nun mi rememoras, ke tio estis epokfara evoluo de virinaj hararanĝoj.\n\nSed ne ĉiam estis bonaj aferoj. Estis morte malbona afero, t.e. la gastoksiĝo. Supozeble tre multaj homoj mortis pro tio. En ĉiu vintro okazis gastoksiĝoj diversloke en ĉiuj vilaĝoj. Tiutempe ne estis hospitaloj proksime, kaj ni kutimis rimedi la akcidenton nur per unu bovlo da akvokimĉio. Ni trinkigis al la toksiĝinta homo malvarman akvokimĉion, kaj iom poste li revenas al klarmensa stato. Kaj foje tio ne sufiĉis, sekve mortis homoj.\n\nAnkaŭ ĉe mi, kiam mi estis mezlerneja lernanto, min trafis tiu akcidento. Mi ne sciis, kiom pasis la tempo post mia sterniĝo. Sed kiam mi reakiris konscion, mi trovis min viva. Ho, tiel mi postvivis ĝis hodiaŭ. Ankaŭ tiam mi ne iris al hospitalo, sed nur per la malvarma akvokimĉio mi resaniĝis. Tiam en la Korea Respubliko la akvokimĉio ludis grandan rolon por vivosavo.\n\nMaiza dorsogratilo\n\nMi ŝategas maizon. Precipe la maizon tuj boligitan post elpreno el la kampo. Ne nur mi, sed ankaŭ ĉiuj miaj familianoj ŝatas ĝin. Tio eble estas pro tio, ke miaj gepatroj ambaŭ naskiĝis en la insulo Ulleung-do, kie abundas maizo. Post mia edziĝo kaj ĝis hodiaŭ mi daŭre amas maizon.\n\nEn malnova tempo oni ne nur manĝis la maizon. Estis unu alia tre bona uzebleco de ĝi. La dorsogratilo. Ĉu vi scias, kion mi diras? Ĝi estas tiel nomata \"bonfila mano\", per kiu oni gratas la dorson.\n\nKiam ni formanĝis la grajnojn de maizo, tie restis ĝia kerno. Post sekigi ĝin dum unu aŭ du tagoj, ĝi fariĝos tre bona dorsogratilo. Poste oni povas iom glatigi ĝian surfacon, frotante per manoj, kaj fari tenilon, enpikante en ĝin maldike pecigitan bambustangeton vertikale. Tio sufiĉas. Nun vi povas grati vian dorson per ĝi. Ĝi estas pli bona dorsogratilo ol ĉiuj aliaj \"bonfilaj manoj\" en la mondo.\n\nTroviĝas diversaj \"bonfilaj manoj\" nuntempe en ĉiuj turismaj lokoj, kiujn ni povas aĉeti. Sed la maiza dorsogratilo estas senpaga, mediamika kaj memfarebla. Kiu ja inventis tiel bonan gratilon? Antaŭ longa tempo ne troviĝis vendaĵo tiel nomata \"bonfila mano\". Ĉiuj hejmoj havis kelkajn maizogratilojn tiel faritajn.\n\nKaj laste ni uzas ĝin kiel ekbruligaĵon. Ĝi estas multe pli bona ol aliaj ekbruligaĵoj. Eble pro tio, ke ĝi entenas iom da graso. Tiel la maizo estis por ni tre utila, eĉ post la morto!\n\nVerkis D-ro BAK Giwan (profesoro de Esperanta fako, Zaozhuang-a Universitato, Ĉinio)\n\nRedaktoro: Sheng Min\n\n<span style=\"font-family: \"times new roman\"; font-size: 20px;\">Irana prezidento mortis en helikoptera akcidento - esperanto.china.org.cn</span>\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-05/23/content_117207552.htm", "title": "La unua olimpika kvalifika serio en Ŝanhajo", "published": "2024-05-23 00:00:00", "content_text": "La unua olimpika kvalifika serio - Ŝanhajo (Olympic Qualifier Series - Shanghai) okazis ĉe la rivero Huangpu inter la 16-a kaj 19-a de majo. Kun partopreno de 464 pintnivelaj sportistoj, inkluzive de ĉampionoj de la Tokiaj Olimpikoj 2020, la evento estis grava oportuno por sportistoj kvalifikiĝi por ĉijaraj someraj olimpikoj en Parizo. La sportistoj konkursis en la kategorioj liberstila BMX, bremsado, rultabulado kaj sporta grimpado.\n\nRaportis: Rafael Henrique Zerbetto\n\nFonto: Global Times\n\n<span style=\"font-family: \"times new roman\"; font-size: 20px;\">Zeze' parolas la ĉinan! - esperanto.china.org.cn</span>\n\nEl Popola Chinio", "author": null, "categories": ["Vojaĝo tra Ĉinio"], "audio_links": null}
{"url": "http://esperanto.china.org.cn/2024-05/24/content_117202938.htm", "title": "Rozoj floras en Pekino", "published": "2024-05-24 00:00:00", "content_text": "En majo rozoj pompas en Pekino. Laŭlonge de la ĉefa cirkla vojo de la urbo oni povas admiri plurajn specojn de ĉinaj rozoj, kiuj kolorigas la stratojn. Rozoj ĉe la ringovojo konservas sian belecon de frua somero ĝis la fino de aŭtuno. Post pli ol 20 jaroj da daŭra plantado kaj prizorgado, tiu rozplena cirkla vojo fariĝis konata simbolo de Pekino. Samtempe, ĉe la Ĉiela Altaro okazas la 43-a Ekspozicio de Ĉinaj Rozoj. Ĉi-jare, speciala zono pri bonodoraj rozoj estis aldonita al la rozĝardeno de tiu parko, por faciligi al vizitantoj ĝui la odoron de tiuj rozoj.\n\nRedaktis: Rafael Henrique Zerbetto\n\nFonto: Global Times\n\n<span style=\"font-family: \"times new roman\"; font-size: 20px;\">Bongustaĵoj en 8-a Ĉin-rusa Ekspozicio - esperanto.china.org.cn</span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-05/24/content_117207406.htm", "title": "\"Troa produktadkapablo\" de ĉina novenergio -- alispeca ekonomia protektismo", "published": "2024-05-24 00:00:00", "content_text": "En la lastaj jaroj, rapide disvolviĝis la ĉina novenergia industrio, kio samtempe akcelis kreskon de eksportoj de rilataj produktoj. Tamen, Usono klaĉadas pri \"troa produktadkapablo\" de ĉina industrio, kaj ripetadas, ke \"pli da eksportoj signifas troan produktadon\". Ĉu la produktadkapablo pri novaj energifontoj de Ĉinio vere estas \"troa produktadkapablo\"? De kie venas la konkurencivo de la ĉina novenergia industrio? Kial Usono senĉese krias pri ĉina \"troa produktadkapablo\"?\n\nSvisa amaskomunikilo\n\nNeue Zurich Zeitung\n\nlastatempe publikigis komentan artikolon, dirante: \"Kio estas troa produktadkapablo? Ĉu okcidentaj eksportoj al Azio estas konsiderata troa produktadkapablo? Se iu lando produktas nur por sia propra merkato, kiel ni parolu pri la internacia komerco?\"\n\n\"La eksportado de elektraj veturiloj de Ĉinio antaŭenigos sanan konkurencon tutmonde, realigos industrian novigon kaj kostoredukton, kaj plibonigos la disvolvan situacion de la tuta industrio,\" tion diris Herbert Diess, prezidanto de la kontrola estraro de la germana kompanio Infineon.\n\nUsono ripetadas la diron pri ĉina \"troa produktadkapablo\", kiu estas aliforma \"ĉina minaco\", kaj alia versio de politikigo kaj ideologiigo de ekonomiaj kaj komercaj temoj.\n\nJohn Ross, iama direktoro de la Oficejo pri Ekonomia kaj Komerca Politiko de Londono, diris, ke Usono maltrankvilas pro tio, ke pli kaj pli da ĝiaj produktoj disvendataj internacie ne povas konservi sian pintan pozicion en la valorĉeno. Tio ja ilustras la intencon de Usono -- bremsi kaj subpremi la disvolviĝon de la novaj industrioj de Ĉinio por pli favora konkurenciva pozicio kaj merkata avantaĝo.\n\nKiel klarigis lastatempa artikolo en la retejo de hispana amaskomunikilo Rebelion, tio estas nenio alia ol ekonomia protektismo bazita sur geopolitiko.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Zeze' parolas la ĉinan! - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-05/24/content_117207443.htm", "title": "Drakboatoj por Drakboata Festo estos tuj pretaj", "published": "2024-05-24 00:00:00", "content_text": "Lastatempe, firmaoj kiuj faras drakboatojn por la Drakboata Festo en Xinghua-urbo de Jiangsu-provinco, sudorienta Ĉinio, plenforte laboras por plenumi la mendadon. La tradicia metiarto de drakboat-farado de Xinghua estas konata. En 2008, la faradotekniko eniĝis en la listo de ŝtatnivela nemateriala kultura heredaĵo.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Zeze' parolas la ĉinan! - esperanto.china.org.cn</span>\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-05/27/content_117207703.htm", "title": "Kiom belas pekina municipa administra centro!", "published": "2024-05-27 00:00:00", "content_text": "Pekina municipa administra centro celas alĝustigi la spacan aranĝon de Pekino kaj vastigi novan urbodisvolvan spacon. La centro funkcias ankaŭ por antaŭenigi la kunordigan disvolviĝon de Pekino, Tianjin kaj la provinco Hebei kaj provi optimumigi la disvolvadon en dense loĝataj areoj. La centro havas totalan areon de ĉirkaŭ 155 kvadrataj kilometroj. En januaro 2019, oficiale ekfunkciis la pekina urba administrejo.\n\nLa konstruado de la centro estas grava rimedo por malpezigi ŝarĝon de la centra areo de Pekino. Dum la konstruado oni ege zorgas pri verdeco, kaj samtempe la historiaj kaj kulturaj heredaĵoj en la distrikto Tongzhou estas bone uzataj, kun la kulturaj resursoj pri la Granda Kanalo ludantaj kernan rolon. En julio 2023, estis difinitaj la oficialaj nomoj de la tri ĉefaj kulturaj konstruoj en la centro, nome Pekina Arta Centro, Pekina Urba Biblioteko kaj Pekina Grandkanala Muzeo. En novembro samjare, la Pekina Urba Biblioteko estis finkonstruita post kvar jaroj kaj kontrolita por funkcio.\n\nLa Pekina Urba Biblioteko, ankaŭ konata kiel \"Arbara Libro-ĝardeno\", situas ĉe la norda flanko de arbara parko en Tongzhou-distrikto, kun totala konstrua areo de proksimume 75 000 kvadrataj metroj. Rigardante supren de interne, diversaj gink-folioj, funkciantaj kiel kolonoj, kreas arbarombrelon sur la tegmento. Kiam homoj promenas sub ĝi, ili sentas sin kvazaŭ en la naturo.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Zeze' parolas la ĉinan! - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-05/27/content_117207750.htm", "title": "Forpasis du samideanoj, kiuj estis esencaj en miaj fruaj jaroj en Esperantujo", "published": "2024-05-27 00:00:00", "content_text": "Unu el la plej oftaj demandoj, kiujn homoj faras al mi, estas, kiel mi esperantistiĝis. En 2012, dum legado de artikolo de Denis Keefe pri merkatiko aplikata al Esperanto, kaptis mian atenton lia mencio al la fakto, ke plejparto de la homoj ne aĉetas varon tuj post informiĝi pri ĝia ekzisto. Kutime necesas ripetadon de la informoj por kuraĝigi iun provi ĝin. Kvankam Esperanto ne estas varo, tamen tiu logiko validas ankaŭ por ĝi: ne sufiĉas informiĝi pri ĝia ekzisto por decidi eklerni ĝin.\n\nProfesoro José Joaquín Lunazzi (maldekstre) kaj mi kun kelkaj el niaj lernantoj de Esperanto.\n\nĜuste tiel okazis al mi. Dum mia adolesko, en Brazilo, mi estis abonanto de revuo pri diskonigo de sciencaj novaĵoj, kaj en unu numero de ĝi estis raporto pri Globbish, artefarita lingvo kiu dum iom da tempo estis propagandata kiel \"anstataŭanto de la angla en la estonteco\". La argumentoj favoraj al ĝi estis esence la samaj uzataj de esperantistoj subtene al Esperanto. Meze de la raporto, oni menciis Esperanton kiel malsukcesan provon enkonduki artefaritan lingvon en internacia komunikado kaj asertas, ke Esperanto mortis. Tiel mi informiĝis pri la ekzisto de Esperanto.\n\nEn la sekva numero de la revuo estis publikigita reago de leganto, kritikanta la aserton, ke Esperanto estas morta lingvo. La leganto rakontis sian propran sperton pri ĉiutaga uzo de Esperanto en interreto por komuniki kun siaj amikoj eksterlande. Tiam mi informiĝis pri la ekzisto de komunumo, kiu efektive parolas la lingvon, kaj ke tiu komunumo estas internacia. Tiam mi akiris pozitivan sintenon pri Esperanto, sed ankoraŭ ne volis lerni ĝin.\n\nPost eniri la Ŝtatan Universitaton de Campinas (Unicamp), mi amikiĝis kun du studentoj tre popularaj tie, la gefratoj Jimes kaj Molina Milanez. Ili estis kunfondintoj de Esperanto-klubo en la universitato kaj volontule instruis la lingvon. Mi ankaŭ konatiĝis kun profesoro José Joaquín Lunazzi, fizikisto naskiĝinta en Argentino, kiu vivis plejparton de sia vivo en Brazilo kaj unue gajnis mian admiron pro sia klopodo popularigi sciencon per eksperimentoj kaj interagaj ekspozicioj, iniciatitaj de li malgraŭ la malfaciloj kaj manko de subteno por tio. Ankaŭ Lunazzi estis esperantisto kaj kutimis reklami pri la lingvo en siaj prelegoj.\n\nKiam mi eklernis Esperanton kaj ekpartoprenis aktivaĵojn de la E-klubo de la universitato, mi kaj Lunazzi fariĝis pli intimaj kaj kutimis babili pri fiziko en Esperanto. Liaj esploroj temis pri holografio, kaj post mia transloĝiĝo al Ĉinio li foje kontaktis min por peti pliajn informojn pri disvolvado kaj popularigo de rilataj teknikoj en Ĉinio. Li ĝojis scii, ke en Ĉinio ĝi estas pli atentata kaj aplikata en muzeoj kaj ekspozicioj.\n\nDavid Bianchini prelegas pri Esperanto al lernantoj de Unicamp.\n\nLa plej ŝatata amiko de Lunazzi estis profesoro David Bianchini, kiu dum longa tempo instruis Esperanton ĉe la najbara Pontifika Katolika Universitato de Campinas. Ili du, kune kun la paro James kaj Isis Piton, estis la motoroj de KCE (Kultura Centro de Esperanto) en la urbo Campinas, San-Paŭlio. Lunazzi kaj David estis kvazaŭ fratoj kaj ĉiam estis granda ĝojo por mi renkonti tiujn du veteranojn, kiuj faris grandan laboron por Esperanto.\n\nLunazzi estis ateisto kaj SAT-ano. Li vizitis multajn landojn kaj en ĉiu vizito kaptis la ŝancon konatiĝi kun lokaj esperantistoj. En siaj prelegoj pri Esperanto, li kutimis prezenti fotojn kaj filmetojn pri tiuj interagadoj. Mi aparte memoras lian rakonton pri vizito al Japanio, invitite de la kompanio Sony, kiu estis interesata pri lia tekniko pri holografia televido. La kompanio volis mendi kaj pagi hotelon por li, sed li preferis gastiĝi ĉe lokaj esperantistoj por havi pli proksiman kontakton kun lokanoj kaj ilia kulturo. Lunazzi ankaŭ ŝatis gastigi alilandajn esperantistojn pere de la programo SAT-Amikaro.\n\nDavid kreskis en katolika familio kaj poste fariĝis spiritisto. Dum la tuta vivo li estis religiema. Mi kelkfoje aŭdis lian rakonton, kiam li ekkorespondis kun eksterlando post eklerni Esperanton. Lia frua mondkoncepto estis tiom forte bazita sur la ekzisto de Dio, ke por li ne eblis eĉ imagi ekziston sen Dio. Li kreskis dum la malvarma milito, kiam estis forta politika propagando direktita al religiaj grupoj de Brazilo kun la celo ligi socialismon al ateismo.\n\nPer Esperanto, David, en sia juneco, sukcesis korespondi kun esperantisto en Sovetio kaj demandis lin, kiel homoj kiuj ne kredas je Dio povas esti bonaj. Laŭ tiama mondvizio de David, kredanto faras la bonon por certigi sian lokon en Paradizo post la morto, do sen kredo je Dio homoj kondutus malbone kaj socio kolapsus. La respondo de tiu soveta samideano surprizis lin: la ulo klarigis, ke li mem pretas fari sian plejbonon por sia familio, siaj amikoj, sia popolo kaj sia lando. Ĉiuj kunlaboras por kune ĝui pli bonan vivon. Ricevinte tiun respondon, David konsciiĝias pri tio, ke homoj aliflanke de la Fera Kurteno estas multe pli similaj al li ol propagando kredigis homojn tiutempe. Tiam li ankaŭ komprenis la grandan povon de Esperanto por alproksimigi la popolojn de la mondo.\n\nLunazzi faris tiun ĉi tridimensian foton de E-lernantoj, por esti rigardata per specialaj okulvitroj.\n\nLunazzi kaj David estis kelkaj el miaj ĉefaj referencoj kaj instigantoj dum miaj fruaj jaroj en Esperantujo. Post kiam mi fariĝis fluparolanto de la lingvo, iutage Lunazzi proponis al mi transformi nian kurson de Esperanto en oficiala fako de la universitato, kaj petis la estigon de lernobjekto nomita \"Enkonduko al la internacia lingvo Esperanto kaj ĝia kulturo\". Dum multaj jaroj, mi instruis tiun lernobjekton sub la superrigardo de Lunazzi, kaj ĉiusemestre ni invitis David-on prelegi pri Esperanto al la lernantoj. Malmultaj homoj sukcesis prelegi pri Esperanto tiom bone kiel David, kun tiom da pasio, klereco pri la temo, objektiveco kaj klara mesaĝo.\n\nKiam mi estis transloĝiĝonta al Ĉinio, Lunazzi donis al mi deklaracion subskribitan de lia, atestanta mian laboron pri instruado de Esperanto dum pluraj jaroj, kaze ke mi iam bezonos atesti tiun sperton. Tiun dokumenton mi gardas ankaŭ kiel memoraĵon de tiu epoko kaj de nia kunvivado per Esperanto.\n\nDavid kaj Lunazzi estis tiom proksimaj amikoj, ke ili ambaŭ forpasis en la sama tago, la 20-a de majo 2024. Granda perdo por KCE kaj Esperantujo, sed ilia misio estas plenumita kaj novaj generacioj de esperantistoj heredis la laboron faritan de ili. Teni ilian dumvivan sindediĉon al nia kara lingvo kiel inspiro por nia agado estas la plej bona omaĝo kiun ni povas fari al ili.\n\nVerkis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Zeze' parolas la ĉinan! - esperanto.china.org.cn</span>\n\nEl Popola Chinio", "author": "Rafael Henrique Zerbetto", "categories": ["E"], "audio_links": null}
{"url": "http://esperanto.china.org.cn/2024-05/27/content_117216371.htm", "title": "Li Qiang atingis Seulon por ĉeesti la 9-an kunvenon de gvidantoj de Ĉinio, Japanio kaj Korea Respubliko", "published": "2024-05-27 00:00:00", "content_text": "Ĉina ĉefministro Li Qiang forlasis Pekinon la 26-an de majo kaj flugis al la Korea Respubliko por ĉeesti la 9-an kunvenon de gvidantoj de Ĉinio, Japanio kaj la Korea Respubliko. Ŝtata konsilisto kaj ĝenerala sekretario de la Ŝtata Konsilantaro de Ĉinio Wu Zhenglong kaj aliaj akompanantoj forveturis de Pekino en la sama aviadilo.\n\nTagmeze de la 26-a laŭ la loka tempo, Li Qiang atingis Seongnam-flughavenon de Seulo. Altrangaj registaraj oficistoj de la Korea Respubliko kaj Xing Haiming, ĉina ambasadoro en la Korea Respubliko, bonvenigis la grupon en la flughaveno.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Drakboatoj por Drakboata Festo estos tuj pretaj - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-05/27/content_117216428.htm", "title": "Li Qiang intervidiĝis kun Fumio Kishida", "published": "2024-05-27 00:00:00", "content_text": "Vespere de la 26-a de majo laŭ la loka tempo, ĉina ĉefministro Li Qiang ĉeestis la 9-an kunvenon de gvidantoj de Ĉinio, Japanio, kaj la Korea Respubliko en Seulo kaj intervidiĝis kun japana ĉefministro Fumio Kishida.\n\nLi Qiang diris, ke en novembro de la pasinta jaro, ĉina prezidanto Xi Jinping kaj japana ĉefministro Kishida renkontiĝis en San-Francisko de Usono kaj atingis gravan interkonsenton pri strategiaj reciprok-profitaj rilatoj inter la du landoj, tio provizis gravan politikan gvidadon por la disvolviĝo de duflankaj rilatoj. Ĉinio esperas, ke la japana flanko kaj la ĉina flanko kune efektivigos la gravan konsenton atingitan de la estroj de la du landoj, senĉese solidigos reciprokan fidon, profundigos kunlaborojn, regos konfliktojn kaj konstruos la rilatojn en nova epoko. La historio kaj la demando pri Taiwan de Ĉinio estas ĉefaj aferoj de la principo rilate al la politika fundamento de ĉin-japanaj rilatoj, kaj ankaŭ estas la bazo de tiu fido. La demando pri Taiwan estas la kerno de la kernaj interesoj de Ĉinio. Ĉinio esperas, ke la japana flanko tenos la promeson kaj kreos pozitivan etoson por la kontinua disvolviĝo de la rilatoj inter la du landoj.\n\nLi Qiang diris, ke la problemo de nuklepoluita akvo el Fukuŝimo en Japanio rilatas al la sano, marmedio kaj internaciaj publikaj interesoj de la tuta homaro. Ĉinio estas la ĉefa rilata flanko, do la ĉina registaro kaj la popolo ege zorgas pri tio. Ĉinio esperas, ke la japana flanko estos sincera kaj serioze traktos la zorgojn en- kaj eksterlande, kaj efike plenumos respondecojn kaj devojn.\n\nFumio Kishida diris, ke konservado de pozitiveco en la dulandaj rilatoj ne nur profitas la du landojn, sed ankaŭ utilas al la mondo. La japana flanko pretas efektivigi la gravan konsenton atingitan de la estroj de la du landoj, daŭrigi altrangulajn interŝanĝojn, plifortigi kunlaborojn en la kampoj de verda ekonomio, medicino kaj triaflanka merkato, faciligi personajn interŝanĝojn, profundigi regionan kunlaboron, kune reagi kontraŭ klimatŝanĝiĝo. La japana flanko neniam ŝanĝis sian starpunkton determinitan en la Japan-ĉina Komuna Deklaro en 1972 pri la demando pri Taiwan.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Drakboatoj por Drakboata Festo estos tuj pretaj - esperanto.china.org.cn</span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-05/29/content_117221176.htm", "title": "Milionoj da papilioj flugas en Honghe-valo de Yunnan-provinco", "published": "2024-05-29 00:00:00", "content_text": "En la Papilia Valo Honghe de sudokcident-ĉina provinco Yunnan okazis mirinda spektaklo de la naturo la 23-an de majo, ke ĉirkaŭ 100 milionoj da papilioj flugis tra la valo. Ĉiujare, la nombro de papilioj en tiu valo atingas la pinton en la lasta duono de majo, kiam lokaj arbaroj pleniĝas je papilioj.\n\nRedaktis: Rafael Henrique Zerbetto\n\nFonto: CGTN\n\n<span style=\"font-family: \"times new roman\"; font-size: 20px;\">Li Qiang intervidiĝis kun Fumio Kishida - esperanto.china.org.cn</span>\n\nEl Popola Chinio", "author": null, "categories": ["Naturo kaj Mediprotekto"], "audio_links": null}
{"url": "http://esperanto.china.org.cn/2024-05/30/content_117221656.htm", "title": "Pagado de eksterlandanoj en Ĉinio estos pli facila", "published": "2024-05-30 00:00:00", "content_text": "Pro malsamaj pagkutimoj, eksterlandanoj el iuj lokoj sentas malfacilon pri pagado en Ĉinio. Lastatempe, la sistemo de pagservo de kreditkarto, kod-skanado kaj monbiletoj en Ŝanhajo, Pekino, Kantono kaj aliaj lokoj pliboniĝas. Aperis novaj pagproduktoj, kaj la pagmanieroj en Ĉinio fariĝas pli oportunaj por eksterlandanoj.\n\nAntaŭ la fino de junio, Pekino plivastigos la kovradon de translandlima bankkarta akcepto kaj aldonos pagservajn instalaĵojn en la hoteloj de tri-stela nivelo kaj pli altaj niveloj, kaj en 3A-nivelaj kaj pli altnivelaj turismejoj; Ŝanhajo aldonos 80 mil POS-maŝinojn por eksterlandaj kreditkartoj, kiuj kovros komercajn distriktojn, flughavenojn, metrostaciojn, hotelojn tri-stelajn kaj plialtnivelajn,turismejojn 3A-nivelajn kaj plialtnivelajn; Kantono disdonis pli ol 570 mil \"monerujojn\" al taksioj, restoracioj kaj aliaj komercaj organizoj por kontentigi la bezonojn de monbileta pagado; samtempe, la kantona flughaveno Baiyun starigis informejon por eksterlandaj pasaĝeroj, kaj laborantoj surloke helpas ilin funkciigi elektronikan pagmanieron.\n\nFakuloj diris, ke plifaciligo de pagado por eksterlandanoj estas tre grava por optimumigi la komercan medion kaj helpi altnivelan pordmalfermon. Estontece, la registaro, financaj organizoj, retaj platformoj, entreprenoj ktp devos plu kunagi por efektivigi diversajn detalojn por plifaciligi pagadon.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Milionoj da papilioj flugas en Honghe-valo de Yunnan-provinco - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-05/30/content_117223885.htm", "title": "Xi Jinping kaj Abdel Fattah El-Sisi intervidiĝis en Pekino", "published": "2024-05-30 00:00:00", "content_text": "La 29-an de majo en Pekino, ĉina prezidanto Xi Jinping intervidiĝis kun egipta prezidento Abdel Fattah El-Sisi, kiu faras ŝtatviziton en Ĉinio kaj ĉeestos la malferman ceremonion de la 10-a Ministra Konferenco de la Forumo pri Kunlaboro inter Ĉinio kaj Arabaj Landoj.\n\nXi Jinping diris, ke interŝanĝoj kaj kunlaboroj inter Ĉinio kaj Egiptio en diversaj kampoj alfrontas historiajn ŝancojn. Ambaŭ flankoj devas daŭre firme subteni unu la alian kaj kune labori por antaŭenigi komunan disvolviĝon. Ĉinio volas profundigi kunlaboron kun Egiptio en tradiciaj kampoj kiel infrastrukturo, industrio, energio kaj agrikulturo, malfermi kunlaboron en novaj kampoj kiel sanservo, informado kaj komunikado, kaj renovigebla energio, profundigi ekonomian, komercan kaj investan kunlaborojn kaj instigi pli da ĉinaj entreprenoj investi kaj fari negocojn en Egiptio.\n\nXi Jinping substrekis, ke Ĉinio subtenas Egiption ludi pli grandan rolon en internaciaj kaj regionaj aferoj, kaj volas pliigi kunordigon kaj kunlaboron kun Egiptio sur multflankaj platformoj kiel la Unuiĝintaj Nacioj, la Ŝanhaja Kunlabora Organizo kaj la kunlabora mekanismo BRICS, kaj kune protekti internaciajn egalecon kaj justecon kaj la komunajn interesojn de evoluantaj landoj.\n\nEl-Sisi diris, ke la mondo nun alfrontas profundajn kaj kompleksajn ŝanĝiĝojn, kaj Egiptio atendas profundigi sian ampleksan strategian partnerecon kun Ĉinio kaj klopodi por antaŭenigi regionajn pacon kaj stabilecon. Li esprimis sian esperon preni 2024, Jaron de Egipt-ĉina Partnereco, kiel okazon por plifortigi kulturajn interŝanĝojn kaj pliigi kunlaboron inter la du landoj en kampoj kiel informadiko kaj komunikado, artefarita intelekto, nova energio, nutraĵa sekureco kaj financo.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Pagado de eksterlandanoj en Ĉinio estos pli facila - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-05/31/content_117226271.htm", "title": "Ĉinio volas labori kun araba flanko por starigi \"kvin kunlaborajn kadrojn\"", "published": "2024-05-31 00:00:00", "content_text": "La 30-an de majo ĉina prezidanto Xi Jinping ĉeestis al la malferma ceremonio de la 10-a ministra konferenco de Forumo pri Kunlaboro inter Ĉinio kaj Arabaj Ŝtatoj.\n\nLi diris, ke Ĉinio volas labori kun la araba flanko por starigi kunlaborajn kadrojn, plifortigante la konstruadon de ĉin-araba komunumo kun komuna estonteco.\n\nXi Jinping diris, ke fruaj rikoltoj estis jam atingitaj en ĉiuj gravaj kunlaboraj iniciatoj, kaj estontece Ĉinio volas labori kun la araba flanko sur la bazo por starigi \"kvin kunlaborajn kadrojn\". La kvin kadroj konsistas el pli dinamika kadro por novigado, vastigita kadro por investa kaj financa kunlaboro, pli plurflanka kadro por prienergia kunlaboro, pli ekvilibra kadro por reciprok-profitaj ekonomiaj kaj komercaj rilatoj, kaj pli vasta kadro por interpopolaj interŝanĝoj.\n\n(el ĈRI)\n\nRedaktoro: Xie Ruifeng\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-05/31/content_117226310.htm", "title": "Prezidanto de Ĉinio interparolis kun prezidento de UAE", "published": "2024-05-31 00:00:00", "content_text": "La 30-an de majo en Pekino Xi Jinping, prezidanto de Ĉinio, interparolis kun Sheikh Mohamed bin Zayed Al Nahyan, prezidento de la Unuiĝintaj Arabaj Emirlandoj (UAE).\n\nXi Jinping diris, ke UAE estas grava ampleksa strategia partnero de Ĉinio. En la lastaj jaroj, la rilatoj inter Ĉinio kaj UAE havis solidan disvolvadon kaj fariĝis bona ekzemplo por la rilatoj inter Ĉinio kaj arabaj landoj en la nova epoko. La jaro 2024 markas la 40-an datrevenon de la starigo de diplomatiaj rilatoj inter Ĉinio kaj UAE, kaj nun estas grava vojkruciĝo por la rilatoj inter Ĉinio kaj UAE, ke ambaŭ flankoj daŭrigu la aferon de la antaŭuloj kaj malfermu novajn perspektivojn por la estonteco.\n\nLi diris, ke Ĉinio pretas labori kun UAE por daŭre kapti la ĝeneralan direkton de dulandaj rilatoj laŭ strategia graveco kaj longtempaj perspektivoj, kaj certigi viglan disvolviĝon de duflanka ampleksa strategia partnereco.\n\n(el ĈRI)\n\nRedaktoro: Xie Ruifeng\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-05/31/content_117226335.htm", "title": "Videblas ĉina kulturo tra esperantigitaj porinfanaj libroj", "published": "2024-05-31 00:00:00", "content_text": "En la 1990-aj jaroj la Ĉina Esperanto-eldonejo eldonis serion da porinfanaj libroj (broŝuretoj), kiuj temas pri klasikaj rakontoj de antikva Ĉinio kaj estis esperantigitaj de tiamaj veteranoj. La rakontoj estas reprezentaj verkoj de la ĉina kulturo, kies esenco rilatas al la virtoj de la ĉina nacio.\n\nLevi Ŝuon\n\nSe ni listigu la porinfanajn rakontojn laŭ la ĉina historio, la rakonto \"Levi Ŝuon\" povas esti la unua en la serio. La afero okazis antaŭ la stariĝo de la dinastio Han (206 a.K-220 p.K), kaj troviĝas en la historio de la dinastio kiel onidiro aldonita al la biografio de la dinastia kontribuanto Zhang Liang. Oni registris tiun ĉi onidiron eble por prezenti ian mirindecon de li. En la rakonto, kiam Zhang Liang estis junulo, li renkontis nekonatan maljunulon sur ponto, la maljunulo demetis sian ŝuon kaj ĵetis ĝin sub la ponton, sekve li ordonis Zhang Liang levi la ŝuon. La junulo estis ofendita de la malĝentilaĵo, sed li pensis, ke la pli aĝa, kun blanka kaj longa barbaro, estas tiom maljuna, do li decidis helpi malgraŭ la aroganteco. Nekredeble estas, ke la maljunulo ordonis Zhang Liang surmeti la ŝuon al lia piedo, la junulo plenumis la ordonon. Kiel strange estis la maljunulo! Do Zhang Liang sekvis la maljunulon por 500 metroj. La maljunulo haltis kaj turnis al li, dirante: \"Vi estas klerigebla.\" Sed la provo ne ĉesis, la maljunulo diris al Zhang Liang, ke li revenu al la loko post kvin tagoj. Do, post kvin tagoj, la junulo atingis la lokon frumatene kaj vidis la atendantan maljunulon, kaj ricevis riproĉon pro sia malfrua veno. Zhang Liang havis aliajn kvin tagojn, kaj atingis la lokon meznokte, ĉi-foje li ricevis laŭdon, kaj la maljunulo donis al li libron pri milita strategio. Zhang Liang diligente legis la libron kaj helpis Liu Bang fariĝi la unua imperiestro de la dinastio Han. La nomo Zhang Liang estas eterne registrita en la historio.\n\nTra la rakonto, ni povas scii, ke antikvaj ĉinoj respektas grandaĝulojn, ĉar ili posedas trezorajn sciojn, konojn kaj spertojn heredindajn por la juna generacio. Ankaŭ pacienco kaj racio estas alte taksataj karakteroj. Tiaj homoj kapablas plenumi grandajn taksojn, kiel starigi dinastion, venki en milito kaj tiel plu.\n\nPlie, se oni atente tralegas la libreton, videblas en la bildoj antikvaj vestoj de tiamaj ĉinoj. Kaj tio estas la origino de nuna hanfu-o, fakte la nomo hanfu-o devenis de la dinastio Han. Antaŭ miloj da jaroj, ordinaraj ĉinoj surhavis longan aŭ mallongan robon, pantalonon kaj tolajn ŝuojn -- ĉefe el silko kaj lino. Iliaj haroj estas longaj kaj fiksitaj kiel harbulo por oportunigi la vivon.\n\nRakonto pri Sima Guang\n\nMiloj da jaroj pasis post la dinastio Han, nun estas la dinastio Norda Song (960-1127). Ankaŭ tiama politikisto kaj historiisto Sima Guang havis mirindan sperton registritan en la historio kaj memorigatan de la popolo. En lia infaneco, li kaj liaj amikoj ludis en korto, subite iu petolema knabo falis en hom-altan akvujon. Ĉiuj knaboj hastis, iuj ploris, iuj kuris foren al plenaĝuloj kaj iuj provis mem elsavi la amikon. Sima Guang kuris serĉi plenaĝulon, survoje li stumblis pro granda ŝtono, tuj li havis ideon. Li levis la ŝtonon, kuris al la akvujo kaj batis ĝin, la akvo elfluis kaj la knabo estis savita. Oni povas diri, ke tiu ĉi rakonto estas konata de preskaŭ ĉiuj ĉinoj, ĉar ĝi troviĝas ne nur en klasikaj rakontaroj en antikva Ĉinio, sed ankaŭ en nunaj lernolibroj de bazlernejoj, kio prezentas la saĝon, kuraĝon kaj racion de infanoj. Infanaĝa Sima Guang estas unu el la modeloj de ĉinaj infanoj.\n\nTra la bildoj, oni povas vidi la miljare ne ŝanĝitan vestostilon de ĉinaj infanoj, precipe knaboj. Ili portas mallongajn vestojn, la ŝuoj estas ornamitaj ĉe pintoj. Ne kiel plenkreskuloj kaj junuloj, la haroj de knaboj estis forrazitaj, oni nur konservas iom da sur la kapo, celante, ke iliaj haroj fariĝu nigraj kaj longaj, kiam ili estos pli aĝaj.\n\nSerĉi instruanton\n\nTempo venis al la dinastio Qing (1616-1911), en la urbo Suzhou loĝis juna kuracisto Ye Tianshi. Iutage, iu komercisto vizitis lin. Ye Tianshi diris al li, ke li revenu hejmen, ĉar lia malsano estas ne kuracebla. La komercisto foriris. Interese estas, ke unu jaron poste, la komercisto revenis al la kuracejo de Ye Tianshi por venĝo: li rompis la kuracejan lignoŝildon. Surprizite, Ye Tianshi demandis al la komercisto, kiu sanigis lin, kaj sciis, ke estas iu maljuna bonzo en la templo Jinshan, kiu savis la vivon de la komercisto. Ye Tianshi konsciis, ke lia kuracarto estas ankoraŭ ne perfekta, li ne devas abrupte prognozi kaj fieri. En sekva tago, li fermis sian kuracejon kaj veturis al la templo, kie li longe observis kaj lernadis de la bonzo, kaj finfine fariĝis vere eminenta kuracisto. Ja la rakonto celas diri al ni, ke homoj devas esti ĉiam modestaj, fiereco estas malamiko de ĉiu kuracisto (kaj sciencisto), kaj lernado estas senlima kaj senfina.\n\nEn la bildoj, oni povas klare vidi la ŝanĝiĝon de aspekto de ĉinoj. Post kiam la dinastio stariĝis, tiamaj gvidantoj devigis ĉinojn forrazi la harojn de la kapo krom la meza parto, kaj plekti la harojn kiel \"porkan voston\". Ankaŭ la formo de roboj ŝanĝiĝis, inkluzive de la aranĝoj de butonoj kaj kolumo. Sed, la tradicia kulturo restas kiel antaŭe, la esenco jam penetris en la sango de la ĉina nacio, kiel ne forgesebla memoro.\n\nSe vi volas aboni la porinfanajn librojn, pagu laŭ jena maniero↓\n\nBonvolu ĝiri al:\n\nNomo: PEOPLE'S CHINA MAGAZINE\n\nBanko: INDUSTRIAL AND COMMERCIAL BANK OF CHINA, BEIJING MUNICIPAL BRANCH, BEITING, PRC\n\nAdreso: 15 SanliheRoad, Haidian District Beijing 100037, China\n\nIBAN: 0200001409089005437\n\nSWIFT CODE: ICBKCNBJBJM\n\nAdreso de banko: No.136, Xiwai Street, Xicheng District, Beijing, China\n\nPost ĝirado, bv. informi vian adreson al la retpoŝto redaktoro_de_chel@163.com\n\nRedaktoro: Xie Ruifeng\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-06/03/content_117220524.htm", "title": "Ĉinaj hoteloj ne plu povos rifuzi eksterlandajn gastojn", "published": "2024-06-03 00:00:00", "content_text": "Dum vojaĝo en Ĉinio, multaj eksterlandanoj spertis embarasan situacion: hoteloj kiuj gastigas nur ĉinojn. Dum jardekoj, tio estis kutimo de plejparto de ĉinaj hoteloj, aparte de tiuj pli simplaj kaj bonprezaj, kaj ĝeno kaŭzita de tio estis unu el la ĉefaj plendoj kaj de eksterlandanoj vivantaj en Ĉinio, kaj de alilandaj turistoj.\n\nĈinio lastatempe alprenis plurajn rimedojn por faciligi vojaĝojn de turistoj el eksterlando.\n\nMi mem, post mia alveno en Ĉinio, havis kapdoloron por mia unua memaranĝita vojaĝo en la lando, ĉar mi bezonis mendi gastejon kaj tiam oni admonis min, ke multaj gastejoj \"ne povas\" gastigi eksterlandanojn. Por sukcese mendi gastejon, mi bezonis ne nur kontroli aferojn kiel prezo, loko kaj taŭgeco de la ĉambro disponebla, sed ankaŭ ĉu la gastejo akceptas eksterlandanojn aŭ ne.\n\nMi rapide komprenis, ke altnivelaj hoteloj, aparte tiuj 4- aŭ 5-stelaj, ne nur gastigas eksterlandanojn, sed ankaŭ provizas bonegajn servojn anglalingve. En hoteloj pli modestaj, kvankam ili kutime ne provizas anglalingvan servon, tamen miaj spertoj estis agrablaj kaj laboristoj estis helpemaj, sed antaŭ ol vojaĝi mi havis la temporaban taskon kontroli, ĉu ĝi akceptas eksterlandanon aŭ ne, kaj mi neniam havis malagrablan surprizon.\n\nEn retejoj pri mendado de gastejo, mi foje trovis hotelojn, kies paĝo klare mencias, ke ĝi akceptas eksterlandanojn, sed kelkaj homoj komentis, ke alvenintaj tie, funkciulo nuligis la rezervon surbaze de la preteksto, ke tiu hotelo ne rajtas gastigi eksterlandanojn! Kelkaj kazoj estis aparte bizaraj, ĉar la sama hotelo foje akceptis eksterlandanojn, foje ne! Sed kial?\n\nDum multaj jaroj mi kredis la du kutimajn klarigojn por tio. La plej ofta estas, ke por gastigi eksterlandanojn, hotelo bezonas akiri specialan permeson de la registaro, kio kostus multe por malgrandaj kaj simplaj hoteloj, do nur luksaj hoteloj povus havi ĝin. Mi ekpridubis tiun klarigon, kiam du amikoj el eksterlando gastiĝis en bonpreza junul-gastejo en pekina hutongo.\n\nDeĵorantoj de hoteloj kutime ne scias kiel registri eksterlandajn gastojn.\n\nLa alia klarigo estis teknika limigo por registri eksterlandajn gastojn. En Ĉinio, hoteloj devas registri ĉiujn gastojn per komputila programo, sed ne ĉiu hotelo havis teknikajn kondiĉojn por registri gastojn el eksterlando. Tiu klarigo ankaŭ ŝajnis al mi stranga, ĉar estus sensence krei du apartajn programojn por registri gastojn, kaj programo por registri alilandanojn certe ne postulus malsaman komputilon ol tiu uzata por registri ĉinojn, do kial estis teknika limigo tiurilate?\n\nNur en 2022 mi komprenis la veron pri tiu ĉi temo: antaŭ longa tempo en Ĉinio, hoteloj ja bezonis apartan permesilon por akcepti eksterlandajn gastojn, sed ekde 2003, rilataj permesilo por hotelo ne distingas inter ĉinaj kaj eksterlandaj gastoj, ajna homo kun valida dokumento povas tie gastiĝi. Multaj hoteloj, tamen, daŭre insistas pri la \"manko de kvalifiko\", foje pro nescio pri pli aktualaj leĝoj kaj regularoj, foje pro tio, ke funkciulo ne konis la proceduron por registri alilandan gaston.\n\nLa usona tradukisto Marian Rosemberg estas unu el la malmultaj eksterlandanoj, kiuj dum pli ol jardeko batalas por ŝanĝi tiun kutimon: fluparolanto de la ĉina, ŝi ĉiujare ekskursas per biciklo en Ĉinio kaj ofte tranoktas en vilaĝoj kaj aliaj pitoreskaj lokoj kie la nura gastejo \"ne akceptas eksterlandanojn\". Ŝi studis la koncernajn leĝojn kaj eĉ lernis kiel mem registri sin por havi sian rajton respektatan. En multaj kazoj, la deĵoranto agnoskis ŝian rajton tranokti tie kaj lernis de ŝi kiel fari la registron de alilandano. Foje oni eĉ permesis al ŝi mem registri sin en la sistemo. En aliaj kazoj, ŝi bezonis voki ka policon por solvi la aferon.\n\nOkazas, ke registri ĉinan gaston estas tre simpla proceduro: sufiĉas alproksimigi nacian identeckarton sur aparato kaj la registro estas plenumita, ĉar nacia identigilo de ĉinoj havas icon legeblan de tiuj aparatoj, kiuj tamen ne povas kolekti informojn el dokumentoj emisiitaj de alilandaj registaroj. Do, oni bezonas permane registri gaston, kiu prezentas pasporton kiel dokumento, kaj tio ne nur estas laboriga, sed ankaŭ iom kaŝita en la komputila programo. En lando kun pli ol unu miliardo da homoj, eksterlandaj gastoj estas tiom maloftaj en plejparto de la hoteloj, ke oni kutime ne trejnas siajn funkciulojn kiel registri ilin.\n\nPolicistoj helpas Marian Rosemberg registriĝi ĉe hotelo dum unu el ŝiaj biciklaj vojaĝoj en Ĉinio.\n\nPasintjare, ekzemple, mi dufoje gastiĝis en hoteloj, kiuj oficiale havas anglalingvan parolanton ĉe la akceptejo kaj akceptas alilandajn gastojn. Fakte tie estis nur unu laboristo, kiu scipovis la anglan, kaj plejparte de la tempo tiu laboristo ne estis en la hotelo. Por registri eksterlandajn gastojn, estis simila problemo: la parolanto de la angla estis la ĉefrespondeculo pri tio, kelkaj aliaj laboristoj ankaŭ lernis kiel tion fari, sed ne havis sperton pri tio. Iel ajn, en ambaŭ hoteloj ili sukcesis registri min sen la ĉeesto de la anglalingva parolanto.\n\nPost tiuj du spertoj, mi komprenis, kial kelkaj eksterlandanoj raportas, ke ili gastiĝis en hotelo kaj havis bonan sperton tie, dum aliaj estis rifuzitaj: kelkaj hoteloj, kiuj anoncas pretecon gastigi eksterlandanojn fakte havas nur unu funkciulon, kiu scipovas registri tiujn gastojn, kaj kiam tiu laboristo ne ĉeestas, la deĵoranto ne scias kion fari. Parte ankaŭ kulpas la proceduro por registri alilandajn gastojn, onidire neintuicia por deĵoranto kaj ankaŭ temporaba.\n\nMalgraŭ tiu ĝeno pri hotelmendado kaj kelkaj aliaj similaj situacioj, kiujn eksterlandanoj foje spertas en Ĉinio, mi disvolvis profundan amon por tiu ĉi lando. Pro tio, kvankam mi malĝojas, kiam homoj rakontas malbonan sperton dum vojaĝo en Ĉinio, tamen mi komprenas iliajn kialojn. Ĉina kulturo havas plurajn trajtojn malfacile kompreneblajn de alilandaj turistoj, inter ili la kutimo de ĉinoj inventi pretekstojn -- kiel leĝa aŭ teknika kialo -- por eviti embarason.\n\nLastatempe, reage al pluraj raportoj pri kazoj de eksterlandanoj neakceptitaj en gastejo, la 24-an de majo, ĉinaj aŭtoritatoj ordonis al ĉiuj hoteloj en la lando ne plu rifuzi eksterlandajn gastojn. Estis lanĉita tutlanda iniciato por kapabligi laboristojn de hoteloj, kun la celoj plifortigi lernadon pri koncernaj leĝoj, plialtigi la nivelon de ilia trejnado kaj plibonigi la kvaliton de la servoj.\n\nPolicisto helpas eksterlandanon registriĝi ĉe hotelo, kies deĵoranto ne scipovis la proceduron por tion fari.\n\nLa iniciato kuraĝigas hotelojn provizi pli konvenajn servojn por eksterlandaj gastoj, kaj estigas partnerecojn kun retaj platformoj por provizi trejnadon pri angla lingvo por laboristoj deĵorantaj ĉe akceptejoj, kaj senpagan trejnadon pri registriĝo de gastoj.\n\nEn la pasintaj monatoj, Ĉinio ankaŭ plibonigis sian politikon pri vizoj kaj estigis novajn politikojn por faciligi vizpetan proceduron de alilandanoj, faciligi pagojn de eksterlandanoj per poŝtelefono en Ĉinio, estigi senvizan enirpermeson por eksterlandaj pasaĝeroj de krozŝipoj, kaj estigo de fundamentaj reguloj por faciligi dokadon kaj replenigo de provizoj al internaciaj krozŝipoj alvenintaj en ĉinan havenon.\n\nVerkis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Li Qiang intervidiĝis kun Fumio Kishida - esperanto.china.org.cn</span>\n\nEl Popola Chinio", "author": "Rafael Henrique Zerbetto", "categories": ["Socia Vivo"], "audio_links": null}
{"url": "http://esperanto.china.org.cn/2024-06/03/content_117226013.htm", "title": "Ekspozicio pri la vivo de Marco Polo en Ŝanhaja metroo", "published": "2024-06-03 00:00:00", "content_text": "Ekspozicio titolita \"Desegni la mondon: La vojaĝoj de Marco Polo\" malfermiĝis la 28-an de majo en la nova priarta areo de Meza Strato Longhua de ŝanhaja metroo. La ekspozicio rakontas la vivon de Marco Polo, de lia naskiĝo ĝis lia alveno en Ĉinio, kaj estas vizitebla de la publiko ĝis la 31-a de aŭgusto. La ekspozicion aranĝis la Ŝanhaja Asocio por Amikeco kun Fremdaj Landoj.\n\nRedaktis: Rafael Henrique Zerbetto\n\nFonto: Global Times\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-06/03/content_117230860.htm", "title": "Ĉina Chang'e-6 atingis la Lunon", "published": "2024-06-03 00:00:00", "content_text": "La Nacia Spaca Administracio de Ĉinio anoncis, ke matene de la 2-a de junio la kombinaĵo de surteriĝilo kaj ascendilo de la ĉina sondilo Chang'e-6 sukcese surteriĝis en la elektita regiono de la Sudpolusa Aitken-baseno (South Pole-Aitken Basin) ĉe la malproksima flanko de la Luno.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Ekspozicio pri la vivo de Marco Polo en Ŝanhaja metroo - esperanto.china.org.cn</span>\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-06/03/content_117232070.htm", "title": "Trump aperas en TikTok!", "published": "2024-06-03 00:00:00", "content_text": "Laŭraporto de usonaj amaskomunikiloj, la 1-an de junio, usona eksprezidento Donald Trump debutis en aplikaĵo TikTok kaj afiŝis filmeton. Ĝis nun, Trump jam akiris pli ol 3 milionoj da sekvantoj en TikTok.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Ĉina Chang'e-6 atingis la Lunon - esperanto.china.org.cn</span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-06/04/content_117226327.htm", "title": "Testoj pri aŭtonoma ŝoforado en aŭtovojo inter Pekino kaj Xiong'an", "published": "2024-06-04 00:00:00", "content_text": "Nova projekto pri testado de aŭtonoma ŝoforado estis lanĉita la 29-an de majo, sur aŭtovojo, kiu ligas Pekinon kaj la Novan Areon Xiong'an en la provinco Hebei.\n\nLa aŭtovojo inter Pekino kajXiong'an estas tre grava por kunligi Pekinon al la Nova Areo Xiong'an. Nun estas entute 108 km da aŭtovojo uzataj por aŭtonoma ŝoforado en la ĉefa parto de la aŭtovojo, kun saĝa kontrolado kaj komunika aparataro instalitaj laŭlonge de la vojo por superrigardi kaj monitori la funkciadon de la aŭtonomaj aŭtoj.\n\n\"La lanĉo de testado pri aŭtonoma ŝoforado estas parto de aktiva esplorado pri disvolvado de saĝaj aŭtovojoj en la regionoj de Pekino, Tianjin kaj Hebei,\" klarigis Zhang Hongjun, ĉefinĝeniero de Hebei-a Ekspresvoja Grupo.\n\n\"Ni esperas, ke testado kadre de ĉi tiu projekto estu fruktodona ne nur por la kampo de aŭtonoma ŝoforado, sed ankaŭ por la kampo de operaciumado kaj mastrumado de aŭtovojoj helpe de apliko de saĝa teknologio,\" aldonis Zhang.\n\nRedaktis: Rafael Henrique Zerbetto\n\nFonto: Xinhua\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-06/04/content_117234241.htm", "title": "Okazis konkurso de kajtoj en Zaozhuang de Ĉinio", "published": "2024-06-04 00:00:00", "content_text": "La 2-an de junio okazis konkurso de kajtoj en la urbo Zaozhuang de Shandong-provinco, orienta Ĉinio. Partoprenis la konkurson 21 teamoj konsistantaj el pli ol 100 personoj.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Testoj pri aŭtonoma ŝoforado en aŭtovojo inter Pekino kaj Xiong'an - esperanto.china.org.cn</span>\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-06/05/content_117234286.htm", "title": "Ĉinio ricevis mediamikan sojfabon el Brazilo", "published": "2024-06-05 00:00:00", "content_text": "La 31-an de majo alvenis en la haveno de Tianjin, norda Ĉinio, ŝipo veninta el Brazilo kun mediamika sojfabo. Tiu estis la unua mendo de mediamika sojo farita de Ĉinio. La sojo estis mendita de la ĉefa ĉina firmao pri manĝaĵoj, COFCO, kaj de la ĉina firmao Mengniu Laktaĵa Grupo, de Interna Mongolio, dum la 6-a Ĉina Internacia Importa Ekspozicio, okazinta en Ŝanhajo novembre de la pasinta jaro.\n\nPost kontrolo en Tianjin, tiu aro da sojfabo estos certigita de COFCO kiel konforma al la internaciaj normoj pri respondeca agrikulturo kaj neligita al senarbarigo aŭ detruado de originaj plantoj sur biena teritorio. Sekve la produkto estos transdonita al firmao Ĉinaj Modernaj Laktaĵoj Limigita, kiu apartenas al Mengniu Laktaĵa Grupo.\n\nLa Monda Fonduso por la Naturo (WWF) proponis kiel disvolva celo atingi tutmondan nulan senarbarigon de originaj arbaroj ĝis 2030, kun la celo antaŭenigi protektadon de arbaroj, biodiverseco kaj la ekosistemo de nia planedo. Laŭ Monda Ekonomia Forumo, la decido de Ĉinio importi mediamikan sojon el Brazilo alportas pozitivan mesaĝon al la tutmonda merkato pri krudmaterialoj.\n\nTio estas ankaŭ grava por Brazilo, la monde unua produktisto de sojo, kies produktado antaŭe stimulis senarbarigon. Kresko de sojkulturo dungis homojn kaj kreskigis la eksportojn de Brazilo, sed koste de media detruado. Kiel ĉefa aĉetanto de brazila sojo, Ĉinio importis preskaŭ 70 milionojn da tunoj da brazila sojo en 2023, kio estas ĉirkaŭ 70% de la tuta sojeksportado de Brazilo.\n\nPor protekti la medion kaj mildigi senarbarigon, ĉinaj firmaoj estigis daŭripovan ĉenon de produktado de sojfabo bazita sur spurado de agrikulturaj produktoj, kio malfaciligas komercon de sojfabo el senarbarigo. Jack Hurd, ekzekutiva direktoro de la Alianco de Tropikaj Arbaroj de Monda Ekonomia Forumo, diris, ke la ĉina merkato povas efektive antaŭenigi verdan transformadon de la tuta ĉeno, kaj tio estigis solidan bazon por daŭripovaj aĉetoj.\n\nLastatempe COFCO Internacia atingis la teknikan kapablon spuri la tutan sojon rekte aĉetitan de Brazilo. La firmao ankaŭ planas estigi ĉenon pri komerco de sojo produktita sen senarbarigo el Amazonio, centr-okcidenta brazilo kaj la regiono de Gran Chaco en Latinameriko ĝis 2015.\n\nDum la ĉina registaro subtenas la konstruado de homara komunumo de komuna estonteco, ĉinaj firmaoj klopodas plenumi siajn internaciajn respondecojn pri mediproktekto kaj kontribui por kontraŭbatali tutmondan varmiĝon. \"Antaŭenigi verdan kaj malaltkarbonan disvolvadon de tutmonda agrikulturo estas esenca agado kiun oni devas tuj alpreni\", diris Dong Wei, ĝenerala sekretario de COFCO Internacia, kiu tre konscias pri sia socia respondeco kadre de tutmonda daŭripova evoluigo. Li Pengcheng, prezidento de la grupo Mengniu, deklaris, ke la firmao celas atingi nulan senarbarigon antaŭ 2030, farante pozitivan kontribuon por protekti tutmondajn arbarojn kaj ilian biodiversecon.\n\nRedaktis: Rafael Henrique Zerbetto\n\nFonto: Brasil 247\n\nTestoj pri aŭtonoma ŝoforado en aŭtovojo inter Pekino kaj Xiong'an - esperanto.china.org.cn\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-06/05/content_117234312.htm", "title": "Mi ĝuas en la Esperanta Plaĝo", "published": "2024-06-05 00:00:00", "content_text": "Saluton, geamikoj! mi estas Jatina, mi venis el la urbo Taiyuan, Shanxi-provinco, Ĉinio. Mi estas instruistino de Esperanto en la Elementa Lernejo Baiyangshujie, kiu tre famas en ĉina Esperanto-rondo.\n\nPor altigi mian lingvonivelon kaj profundigi la E-instruadon en nia lernejo, en aprilo ĉi-jare mi venis al la bela urbo Valencio de Hispanio por partopreni la paroligan kurson gvidatan de Profesoro Dennis Keefe. La kurso okazis jam en la lastaj jaroj, trifoje po du monatoj. Ĝis nun tri ĉinoj, venintaj el la urboj Wuhan, Chongqing kaj Taiyuan, partoprenis ĝin, kaj mi estas la tria inter ili. Eble pro tio, ke la mediteranea urbo Valencio havas komfortan klimaton, belajn pejzaĝojn, longan historion kaj aktivajn esperantistojn, kaj oportunojn al la Esperanto-trejnado, esperantistoj donis al ĝi la nomon Esperanta plaĝo.\n\nLa lecionoj estas aranĝitaj science, abunde kaj riĉe. En la komenca monato nia ĉefa tasko koncentriĝas al la lernado de BEK-kursaj lecionoj, ok horjn ĉiutage, krome ni ankoraŭ havas ekskurson kaj renkontiĝon kun lokaj esperantistoj unufoje ĉiusemajne. En la sekvaj lecionoj, aktivadoj pli profundiĝas kaj riĉiĝas: krom la lernado de leglibroj bone kompilitaj de Dennis, nome Literaturo, kaj la Vortlernigilo, ni ankoraŭ devas lerni didaktikon kaj partopreni praktikajn aktivaĵojn, ekzemple viziti muzeon kaj pitoreskejojn, partopreni aranĝojn de la lokaj esperantistoj kaj tradiciajn festojn ktp. Ĉio ĉi utiligas al mia lingvolernado, kaj mi vere spertis la tradiciajn valenciajn vivon kaj kulturon. Nun, kvankam mia dumonata lernado ankoraŭ ne tute finiĝis, tamen mi jam sentas, ke mi multe progresis kaj havas kuraĝon kaj memfidon pri parolado de nia lingvo.\n\nFine, mi volas danki Dennis kaj Esperantan plaĝon, kie mi konatiĝis kun multaj amikoj. Samtempe mi ankaŭ devas danki nian lernejon Baiyangshujie, kiu esperantistigis min kaj donis al mi ŝancon pli vastigi mian konon pri Esperanto kaj la mondo, kaj ĉiujn samideanojn, kiuj donis al mi subtenojn ĉiuflanke.\n\nĜis, miaj karaj amikoj!\n\nVerkis Jatina\n\n<span style=\"font-family: \"times new roman\"; font-size: 20px;\">Testoj pri aŭtonoma ŝoforado en aŭtovojo inter Pekino kaj Xiong'an - esperanto.china.org.cn</span>\n\nEl Popola Chinio", "author": null, "categories": ["E"], "audio_links": null}
{"url": "http://esperanto.china.org.cn/2024-06/05/content_117236724.htm", "title": "Brazilanoj en Pekino renkontiĝis kun reprezentantoj de la brazila registaro", "published": "2024-06-05 00:00:00", "content_text": "Matene de la 3-a de junio, Fabio Manzini Camargo kaj Chico Denis, direktoroj de la Sekretario pri Instituciaj Rilatoj de la brazila registaro, kunvenis kun la estraro de la Konsilio de Brazilaj Civitanoj en Pekino. La konsilio, fondita en marto ĉijare, prezentis siajn faratajn kaj planatajn projektojn. Tiu estis la unua aktivaĵo en la tagordo de la brazilanoj senditaj al Ĉinio por laboro rilata al la vizito de brazila vic-prezidento Geraldo Alckmin al Ĉinio.\n\nRaportis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Ĉinio ricevis mediamikan sojfabon el Brazilo - esperanto.china.org.cn</span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-06/06/content_117234218.htm", "title": "Drakboataj ekzercoj por Drakboata Festo de Ĉinio", "published": "2024-06-06 00:00:00", "content_text": "Baldaŭalvenos la Drakboata Festo, tra Ĉinio oni okazigas ekzercojn, konkursojn kaj prezentadojn de drakboatoj por bonvenigi la feston.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Testoj pri aŭtonoma ŝoforado en aŭtovojo inter Pekino kaj Xiong'an - esperanto.china.org.cn</span>\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-06/06/content_117236761.htm", "title": "Geraldo Alckmin, brazila vic-prezidanto, intervjuita de Xinhua", "published": "2024-06-06 00:00:00", "content_text": "*Interjuita de Bian Zhuodan, Chen Weihua kaj Zhou Yongsui\n\nLa disvolvado de rilatoj inter Brazilo kaj Ĉinio \"daŭre estos bazita sur respekto al niaj komunaj valoroj, amikeco inter la du popoloj, kulturaj interŝanĝoj kaj la vizio pri komuna estonteco\", deklaris brazila vic-prezidento Geraldo Alckmin antaŭ lia vojaĝo al Ĉinio gvidante delegitaron al Pekino por partopreni la sepan kunvenon de la Altnivela Ĉin-Brazila Komisiono pri Kunordigo kaj Kunlaboro (COSBAN).\n\nIntervjuita de Xinhua-novaĵagentejo, Alckmin diris, ke la fondiĝo de COSBAN en 2004 estis mejloŝtono en la plifortigo de rilatoj inter Brazilo kaj Ĉinio. Dum la pasintaj 20 jaroj, COSBAN ludis fundamentan rolon en plifortigo de duflankaj rilatoj kaj antaŭenigo de dialogo kaj kunlaboro en pluraj kampoj. \"La sepa kunveno de COSBAN en junio 2004 spegulas la kompromison de ambaŭ landoj plifortigi eĉ pli la strategian partnerecon\", li aldonis.\n\nAlckmin, kiu ankaŭ estas ministro pri Disvolvado, Industrio, Komerco kaj Servoj, substrekis ke laŭlonge de tiuj 20 jaroj, komerco inter ambaŭ landoj saltis de ses miliardoj da usonaj dolaroj, en 2003, al 157 miliardoj da usonaj dolaroj en 2023. \"La ekonomia kresko de Ĉinio kaj ĝia postulo pri agrikulturaj produktoj, mineraloj kaj energio igis la celo de plejparto de brazilaj eksportoj\", li diris.\n\nLaŭ Alckmin, Ĉinio estas la kvina plej granda investanto en Brazilo, kun forta partopreno en la sektoroj pri energio, teknologio pri informado, agrikulturaj negocoj kaj industrio. Estas bonega perspektivo por la kresko de tiuj investoj, aparte sur daŭripoveco kaj novaj teknologioj.\n\nPri la sinergio inter la strategioj pri disvolvado inter ambaŭ landoj, Alckmin rakontis, ke Brazilo kaj Ĉinio havas, kadre de investoj, komerco, teknologio kaj novigo, \"senliman potencialon por kunlaboro\" kaj \"ambaŭ flankoj devas plu serĉi sinergiojn inter la ĉefaj iniciatoj de ĉiu lando\".\n\nAlckmin havas unikan personan sperton pri interŝanĝoj kaj kultura kunlaboro inter Brazilo kaj Ĉinio. \"Mi specialiĝis pri tradicia ĉina medicino, studis ĝin dum du jaroj. Mi estas entuziasmulo pri tiu jarmila tekniko. Aparte por mildigi doloron kaj streĉon, tiu estas speciala profito el la kultura interŝanĝo inter niaj landoj\", li diris.\n\n\"Ni bezonas plifortigi kulturajn interŝanĝojn kaj valorigi la kulturajn heredaĵojn de ambaŭ landoj. Tio ankaŭ estas esenca afero por la dulandaj rilatoj kaj la plifortigo de la socia dimensio de daŭripova evoluigo\", klarigis Alckmin. COSBAN havas Subkomisionon pri Kulturo kaj Turismo, kiu disvolvas gravan agadon cele al plifortigo por plioftigi artajn interŝanĝojn kaj kreskigi duflankan turismon.\n\nLi substrekis, ke Brazilo kaj Ĉinio, per kundivido de valoroj kiaj antaŭenigo de plurflankismo kaj daŭripova evoluigo, paco kaj sekureco, disvolvas intiman kunlaboron en internaciaj forumoj.\n\n\"Kadre de komerco, Brazilo kaj Ĉinio same forte subtenas plurflankan komercan sistemon, reformon de Monda Komerca Organizo kaj plena funkciado de ĝia mekanismo pri solvado de disputoj inter membrolandoj. \"Ambaŭ landoj ankaŭ laboras kune kadre de Grupo20, kaj estas aparte menciinda la aldono de temoj rilatal al daŭripova evoluigo, al struktura plifortigo de BRICS kaj al diskutoj pri ampleksa reformado de Unuiĝintaj Nacioj\", li aldonis.\n\n\"Brazilo kaj Ĉinio antaŭenigas duflankan rilaton celante reciprokan ekonomian disvolvadon kaj kreskon de prospero kaj bonfarto en ambaŭ socioj, sen ke iu estu postlasita. Ambaŭ donas prioritaton al la efektivigo de la Tagordo 2030 kaj de la Celoj por Daŭripova Evoluigo, kaj ankaŭ serioze tenas sian kompromison pri karbon-neŭtraleco laŭ la Pariza Interkonsento\", li diris\n\nOkaze de la 50-a datreveno de la estigo de diplomatiaj rilatoj inter Brazilo kaj Ĉinio, Alckmin konsideris, ke la du landoj eniris novan cirklon de kunlaboro pri energio, kiu akordas kun la defioj de nia epoko kaj eĥas en nia kunlaboro en forumoj kaj internaciaj organizaĵoj.\n\n\"Tiu rilato sukcesis adaptiĝi al ŝanĝoj en ekonomiko kaj la internacia sceno laŭlonge de la pasintaj 50 jaroj, kun komunaj profitoj kaj disvolvadoj, kaj mi kredas, ke tiu estos la tono de niaj rilatoj dum la sekva duonjarcento, ĉiam kun la nepra subteno de la oficialaj spacoj por kunordigo kaj kunlaboro, kiel COSBAN, kiuj kreas la institucian framon por plifortigi la komercajn, investajn kaj turismajn interŝanĝojn\", li diris.\n\n\"Mi kredas, ke la evoluo de dulandaj rilatoj plu estos bazita sur respekto al niaj reciprokaj valoroj, la amikeco inter ambaŭ popoloj, kulturaj interŝanĝoj kaj la koncepto de komuna estonteco\", substrekis la brazila vic-prezidento.\n\nTradukis: Rafael Henrique Zerbetto\n\nFonto: Xinhua\n\n<span style=\"font-family: \"times new roman\"; font-size: 20px;\">Ĉinio ricevis mediamikan sojfabon el Brazilo - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-06/07/content_117236733.htm", "title": "Dezerto: nova bitalbumeto de Armel Amiot", "published": "2024-06-07 00:00:00", "content_text": "Oni ĉefe difinas dezerton kiel loko tre seka, kun malfavora klimato. La vorto ankaŭ estas uzata por loko (preskaŭ) senhoma, sekve ĝi estas metaforo por soleco kaj forlaso. Dezerto estas loko kie oni apartiĝas de la mondo kaj renkontas sin mem.\n\nKvankam la nomo de la nova albumeto de Armel Amiot,\n\nDezerto\n\n, eldonita de Vinilkosmo, prezentas al la aŭskultanto tiun ideon de soleco, tamen la ses kanzonoj venas duope, kiel jino kaj jango. Kiu estas tiu duopo? Ĉu ena kaj ekstera mondoj? Ĉu homo kaj medio? Ĉu realo kaj revo? Ŝajne ĉiu homo havos apartan opinion pri tiu temo, ĉar tiu ĉi ses-traka albumeto estas tre poezieca, parolas rekte al animo, do ĉiu malsame interpretos ĝin.\n\n\"Nek Viro Nek Virino\" havas agrablan melodion kaj tekston pri tiu momento, kiam ni pensas ke ĉio iras glate en la vivo, sed subite ĉio ŝanĝiĝas. Kiu neniam travivis tian sperton? En tiuj okazoj ni rimarkas kiom malgranda estas nia povo sur nia destino. Jen sento de forlaso. Jen la dezerto.\n\nSed amikoj ekzistas por savi nin de la dezerto. \"Amikeco\" havas gajan melodion kiu plenigas niajn korojn je espero. Ĝi estas la malo de la pasinta kanto kaj temas pri amiko, kiu venas por helpi kiam ni estas en malesperiga situacio.\n\nSekva kantoparo temas pri soleco. \"Soleca Birdo\", kun esperiga melodio, rakontas pri birdo fluganta sola sur ĉielo, ofta metaforo por libero, sed en tiu ĉi kanto ĝi simbolas solecon. Kiel diras fama brazila kanto de Tom Jobim, \"Tute ne eblas feliĉiĝi sole\". Sed soleca birdo ne povas perdi la esperon, ke ĝi iutage flugos pare kun alia.\n\n\"Se Vi Apudas\" rakontas pri la ĝojo kiun oni sentas pro ĉeesto de sia amato. Tiu ĝojo estas esprimata de la gaja kaj danciga melodio, kaj ankaŭ la teksto pri paro ĝuanta la vivon en harmonia kunvivado.\n\nLa bluso \"Kosma Spaco\" alportas nin al la vasta kosmo, la plej granda dezerto ekzistanta. Nur tie homoj ekkonscias pri la granda valoro de Tero, nia nura ŝirmejo en la universo, kaj alportas al ni la deziron savi nian planedon de la nuna detruado kiun homoj mem faras.\n\nLa utopia kanto \"Nova Tero\", pri la edena mondo pri kiu ni revas, invitas homojn agadi por konstrui tiun edenan mondon: homaro bezonas novan vojon, novan celon, novan lingvon, novan ŝancon. Popoloj devas unuiĝi por kunkonstrui verdan mondon. Ni kreu homaran komunumon de komuna estonteco!\n\nEn la retejo de Vinilkosmo vi povas senpage aŭskulti peceton de la kantoj kaj aĉeti la bitalbumeton:\n\nhttps://www.vinilkosmo-mp3.com/eo/kanzono-tradicia-progresiva/armel-amiot/2-dezertoj.html\n\nAbonantoj de Vinilkosmo-ABONKLUBO povas senpage aŭskulti la tutan katalogon de Vinilkosmo per elsendfluo. Vi povas aboni ĝin ĉe\n\nhttps://www.vinilkosmo-mp3.com/eo/vinilkosmo-abonklubo.html\n\nVerkis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Ĉinio ricevis mediamikan sojfabon el Brazilo - esperanto.china.org.cn</span>\n\nEl Popola Chinio", "author": "Rafael Henrique Zerbetto", "categories": ["E"], "audio_links": null}
{"url": "http://esperanto.china.org.cn/2024-06/07/content_117241951.htm", "title": "Ĉina \"Artemizia industrio\", ne nur por Drakboata Festo", "published": "2024-06-07 00:00:00", "content_text": "Tuj alvenas la tradicia ĉina Drakoboata Festo, la merkato de artemizio ekvarmis pro diversaj artemiziaj produktoj. En la pasintaj 20 jaroj, la produktado kaj bezono de artemizio 120-obliĝis kaj la merkata grandeco de la ĉina artemizia industrio superis 70 miliardojn da juanoj en 2022.\n\nArtemizio (Artemisia argyi H. Lév. & Vaniot) estas origina kreskaĵo de Ĉinio, Mongolio kaj Rusio, trovebla en Azio kaj Eŭropo. Ĉina popolo de antikveco kutimas pendigi artemiziajn foliojn sur pordoj en Drakboata Festo, en la 5-a jarcento p.K. jam aperis registro pri tiu kutimo, kies celo estas forpeli malbonojn.\n\nDrakboata Festo daŭras en la kvina tago de la kvina monato laŭla ĉina luna kalendaro, tiam estas la tempo kiam komenciĝas varma vetero kaj aktivas moskitoj, muŝoj kaj aliaj insektoj. Artemizio havas fortan aromon, ĝiaj folioj, rikoltitaj ĉirkaŭ la festo, havas la plej multan sublimadan oleon kaj evidentan efikon por forpeli insektojn. Do, homoj pendigas ilin sur pordon kaj la korpon por refreŝigi sin kaj gardi sin kontraŭmoskitoj. Samtempe, la ago estas formo esprimi la bondeziron, ke homoj estu sanaj.\n\nEn la lastaj kelkaj jaroj, novaj artemiziaj pordopendaĵoj populariĝis. Fasko da artemiziaj folioj kostas nur kelkajn juanojn, sed aldoninte aliajn freŝajn florojn, la prezo tuj altiĝas, kelkaj specoj eĉpovas atingi 200 juanojn. Ankaŭ artemiziaj girlandoj estas bone vendataj. Koncernaj fakuloj diris, ke tiaj festivalaj ornamaĵoj venas de la \"riteca konsumado\" de junuloj. Junuloj ne nur amas la tradician kulturon de la festo entenata en la ornamaĵoj, sed ankaŭ donas al ili novecon per sia propra estetiko, donante al tiu ĉi tradicia festo novan viglecon.\n\nKrom roli kiel speciala ornamaĵo de la festo, artemizio ankaŭ estas sanigilo por homoj en ordinara tempo. Moksado originis en Ĉinio en la tempo de tajlita ŝtono. Ĝi estas terapia metodo, kiu konsistas je bruligo de sekigitaj artemiziaj folioj kaj per la varmo stimuli iujn akupunkturajn punktojn aŭ specifajn partojn de la korpo, kaj tiel ĝustigi malordon de homa korpo por resaniĝi aŭeviti malsanojn.\n\nArtemizio povas esti rikoltita tri foje dum la jaro. Laŭla merkatkondiĉoj en antaŭaj jaroj, la averaĝa po-mu-a (mu-o egalas al 666.67 kvadrataj metroj) enspezo povas atingi pli ol 3 000 juanojn -- la artemizio havas evidentan ekonomian valoron.\n\nPrilaborado al artemizio povas multe altigi ĝian valoron. Freŝaj artemiziaj folioj estas ĉefe uzataj kiel festa ornamaĵo kaj krudmaterialo por esenca oleo. Se ili estas prilaboritaj en moksajn produktojn, ekzemple moksadajn bastonojn, la prezo pli altiĝos.\n\nEn la pasinta jardeko, kun la realiĝo de landa politiko \"Sana Ĉinio\", ĉinaj popolanoj pli kaj pli zorgas pri sinsanigo. La bonefikoj de moksadaj bastonoj, moksadaj varmigiloj kaj aliaj rilataj produktoj estas jam vaste konataj. Kiel altvalora industrio kun forta profitalkonduka efiko, la artemizia industrio havas grandan komercan perspektivon.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Drakboataj ekzercoj por Drakboata Festo de Ĉinio - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-06/07/content_117241972.htm", "title": "Ĉina, kirgiza kaj uzbeka ŝtatestroj videe gratulis pro subskribo de fervoja interkonsento", "published": "2024-06-07 00:00:00", "content_text": "La 6-an de junio okazis en Pekino subskriba ceremonio de interregistara interkonsento pri la fervoja projekto inter Ĉinio, Kirgizio kaj Uzbekio, ĉina prezidanto Xi Jinping, kirgiza prezidento Sadyr Nurgozhoevich Japarov kaj uzbeka prezidento Shavkat Miromonovich Mirziyoyev faris videan gratulon pro la subskribo de la interkonsento.\n\nXi Jinping diris, ke la Ĉin-Kirgiz-Uzbeka Fervojo estas strategia projekto por la interligo de Ĉinio kun Centra Azio kaj elstara projekto por la kunlaboro inter la tri landoj en la konstruado de \"La Zono kaj Vojo\". La subskribo de la interregistara interkonsento inter la tri landoj liveros solidan juran bazon por la konstruado de la fervojoj de Ĉinio, Kirgizio kaj Uzbekio, pruvante al la internacia komunumo la firman decidon de la tri landoj kunagadi por antaŭenigi kunlaborojn kaj realigi disvolviĝon. Ĉinio volas kunlabori kun Kirgizio kaj Uzbekio por la lanĉo de la konstruado kaj konstrui tiun strategian kanalon, kiu profitigos la tri landojn kaj iliajn popolojn kaj akcelos la regionan disvolviĝon de ekonomio kaj socio.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Drakboataj ekzercoj por Drakboata Festo de Ĉinio - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-06/10/content_117236822.htm", "title": "Nicholas R. Lardy: ne subtaksu fortikecon de ĉina ekonomio", "published": "2024-06-10 00:00:00", "content_text": "Lastatempe Nicholas R. Lardy, altranga erudiciulo de la Instituto Peterson pri Internacia Ekonomiko, publikigis artikolon en la retejo de Foreign Affairstitolitan \"Ĉinio Ankoraŭ Leviĝas -- Ne Subtaksu la Duan Plej Grandan Ekonomion de la Mondo\", argumentante, ke la opinio pri tio, ke Ĉinio jam atingis sian pinton, subtaksas la fortikecon de ĝia ekonomio.\n\nLardy diris, ke la ĉina ekonomio ne kolapsis laŭ lia opinio, nek atingis sian pinton. Mala opinio estas politika, sed ne objektiva.\n\nEkzemple, la redukto de eksterlanda rekta investado kaj la eligo de kapitalo el disvolviĝantaj ekonomioj estas tutmondaj tendencoj kaŭzitaj de la ĝustigo de la Federacia Rezervo de Usono (US Federal Reserve's), kiu estas teknika rimedo de Usono por rikolti la mond-rekreskajn interesojn. La redukto de eksterlandaj investoj kaj kapitaloj reflektas la antaŭjuĝon de la dolar-centrita monda financa sistemo kaj ĝiaj negativaj efikoj al la monda ekonomio.\n\nLa ĉina ekonomio ankoraŭ havas solidan bazon, fortajn kunligojn kun la monda merkato, rimarkindan fortikecon kaj grandegan forton.\n\nLa senĉesa serĉado de Ĉinio pri altkvalita disvolviĝo kun novigado, daŭripovo, inkluzivigo kaj justeco estas la respondoj al tiuj defioj. La lando eliras el la komforta zono kaj adiaŭas la malnovan altrapidan kreskomodelon bazitan sur malalta laborkosto kaj peza poluado, tio atestas la decidon de la lando antaŭenigi sian modernigon.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Ĉinio ricevis mediamikan sojfabon el Brazilo - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-06/11/content_117241683.htm", "title": "Altrapidaj noktaj trajnoj ligos Honkongon al Pekino kaj Ŝanhajo", "published": "2024-06-11 00:00:00", "content_text": "Ekde la 15-a de junio, novaj linioj de altrapidaj noktaj trajnoj ekfunkcios. La trajnoj ekiros de Pekino kaj Ŝanhajo al la speciala administra regiono Hongkongo, alportante pli konvenan vojaĝon per trajno inter Honkongo kaj la ĉeftero de Ĉinio, laŭ klarigo de Ĉina Ŝtata Fervoja Grupo.\n\nPost la ekfunkciado de la altrapida nokta trajno, vojaĝtempo inter Pekino kaj Honkongo estos reduktita al 12 horoj kaj duono el pli ol 24 horoj nuntempe; kaj inter Ŝanhajo kaj Honkongo, vojaĝtempo estos reduktita al 11 horoj el la nunaj 19 horoj kaj duono.\n\nAmbaŭ trajnoj, kun litoj por ke pasaĝeroj dormu dum la nokto, ekiros vespere kaj alvenos matene en la celloko.\n\nVendado de biletoj por la novaj trajnlinioj komenciĝis la 5-an de junio per la sistemo de 12306 (\n\nhttps://www.12306.cn/en/index.html).\n\nRedaktis: Rafael Henrique Zerbetto\n\nFonto: BeijingService\n\n<span style=\"font-family: \"times new roman\"; font-size: 20px;\">Drakboataj ekzercoj por Drakboata Festo de Ĉinio - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-06/11/content_117242204.htm", "title": "Brazilo kaj Ĉinio, partnereco por kundisvolvado", "published": "2024-06-11 00:00:00", "content_text": "Ĉina vic-prezidanto Han Zheng kaj brazila vic-prezidento Geraldo Alckmin intervidiĝis en la 6-a de junio kaj kungvidis la sepan kunvenon de Altnivela Ĉin-Brazila Komisiono pri Kunordigo kaj Kunlaboro (COSBAN), en Pekino. La du vic-prezidantoj substrekis la fakton, ke la ekonomioj de Brazilo kaj Ĉinio komplementas unu la alian kaj ke la kunlaboro inter ambaŭ landoj alportas reciprokan profiton. Estas interkonsento inter la du landoj, ke la iniciato \"La Zono kaj Vojo\", lanĉita de Ĉinio antaŭ pli ol jardeko, havas multajn komunajn punktojn kun la brazilaj strategioj pri Reindustriiĝo kaj la nova Programo por Akceli Disvolvadon.\n\nBrazila vic-prezidento Geraldo Alckmin provas ĉinan aŭtomobilon en Pekino\n\nUnu tagon pli frue, okazis en Pekino la Ĉin-Brazila Forumo de Entreprenantoj kaj la Jarkunveno de Ĉin-Brazila Entreprena Konsilio (CEBC) - tiu lasta difinita de Alckmin kiel \"entreprena branĉo de COSBAN\". Brazilaj entreprenantoj kaptis la ŝancon montri al ĉinoj kion ili havas por vendi al Ĉinio - de viandoj kaj bazaj agrikulturaj produktoj ĝis biofueloj, fruktoj kaj pakitaj manĝaĵoj pretaj por konsumado, de minaĵoj ĝis aviadiloj, kaj ankaŭ tekonologiojn, investojn kaj oportunojn por disvolvi produktojn kaj servojn kunlabore kun ĉinaj firmaoj.\n\nCOSBAN kaj CEBC estis fonditaj antaŭ 20 jaroj, okaze de la unua oficiala vizito de brazila prezidento Lula al Ĉinio, akompanata de pluraj entreprenantoj kaj aŭtoritatoj, inkluzive de tri guberniestroj: Geraldo Alckmin, de San-Paŭlio; Jorge Viana, de Akreo; kaj Wellington Dias, de Pjaŭio. Ĉifoje ili tri revenis kune al Ĉinio, Alckmin kiel vic-prezidento de Brazilo, Viana kiel prezidanto de Apex-Brasil (Brazila Agentejo por Antaŭenigo de Eksportoj) kaj Dias kiel ministro pri disvolvado kaj socia sekureco. En tiuj 20 jaroj, la komerco inter Brazilo kaj Ĉinio 17-obliĝis.\n\nViana anoncis partnerecon kun la registaro de la urbo Ŝanhajo por fondi en tiu urbo la Brazila Domo, institucio kun la celo prilabori Brazil-Ĉinan kulturon pri entreprenado. En Ĉinio, registaro plurflanke kunlaboras kun firmaoj, kaj en Brazilo tiu apogo mankas al ĉinaj entreprenantoj. Apex-Brasil volas antaŭenigi partnerecojn inter brazilaj kaj ĉinaj firmaoj por ke ili kune produktu en Brazilo kaj profitu la eksportajn avantaĝojn de la lando.\n\nBrazila ministro pri planado, Simone Tebet, substrekis, ke Azio, ĉefe Ĉinio, fariĝis la centro de monda ekonomio kaj pro tio Brazilo bezonas eksporti per la pacifiko. En Ĉinio, ŝi prezentis la kvin regionajn vojojn kiuj ebligos al Brazilo redukti tempon kaj koston de siaj eksportoj al Azio. Laŭ ŝia klarigo, la novaj vojoj reduktos la distancon trairotan averaĝe je 7 000 km, kaj maksimume 10 000 km, dum vojaĝtempo povos esti reduktita je tri semajnoj. Tiel brazilaj produktoj estos pli konkurencivaj en Azio.\n\nEn sia kvara misio al Ĉinio, brazila ministro pri agrikulturo, Carlos Fávaro, laŭdis la disvolvadon de komercaj rilatoj inter Brazilo kaj Ĉinio kaj substrekis la sanitarajn atingojn de brazila agrikulturo, kiuj certigas al ĉinaj konsumantoj altkvalitajn manĝaĵojn, sekuraj por homa sano, daŭripovaj, malaltkostaj kaj disponeblaj grandkvante. Li ankaŭ substrekis la klopodon de brazila prezidento Lula por malaperigi malsaton kaj esprimis fortan subtenon al tio: \"Homo bone nutrita estas preparita por alfronti ajnan alian defion en la vivo\".\n\nLa tagordo de Alckmin, kiu ankaŭ estas ministro pri industrio, komerco kaj servoj, ankaŭ estis plena de vizitoj al ĉinaj firmaoj kaj kunvenoj kun ĉinaj entreprenantoj, al kiuj li prezentis la programon Nova Industrio de Brazilo, lanĉita kadre de la strategio pri reindustriigo de la lando. Laŭ klarigo de Alckmin, la programo celas stimuli novigon, konkurencivon kaj eksportadon per industria sistemo malaltkarbona kaj daŭripova. Kuracisto, Alckmin ankaŭ substrekis la bezonon prepariĝi por epidemioj, klarigante ke la ĉina firmao Sinovac havas partnerecon kun la du ĉefaj brazilaj institutoj de tiu areo por kunesplori kaj produkti vakcinojn.\n\nMárcio França, brazila ministro pri entreprenado kaj malgrandaj entreprenoj, promesis faciligi partoprenon de malgrandaj entreprenoj en eventoj pri entreprenado kaj anoncis interkonsentojn kun Ĉinio por stimuli entreprenadon, metion, novigon kaj daŭripovecon en ambaŭ landoj. Malgrandaj entreprenoj respondecas pri 68% de ĉinaj eksportoj, sed nur 1% de la brazilaj eksportoj. Tio rezultas de la teknologia disvolvado de Ĉinio, Brazilo devas krei kondiĉojn por altigi la nivelon de novigo kaj konkurencivo de brazilaj firmaoj.\n\nBrazilo kaj Ĉinio havas multajn komunajn punktojn por interŝanĝoj kaj kunlaboroj. Ekzemple, ambaŭ landoj agadas por disvolvi familian agrikulturon kaj revigligi la kamparon. Kiel atentigis ministro Wellington Dias, \"Ni volas, ke brazilanoj kaj ĉinoj prosperu en la vivo kaj kontribuu por la daŭripova evoluigo de ambaŭ landoj.\"\n\nVerkis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Drakboataj ekzercoj por Drakboata Festo de Ĉinio - esperanto.china.org.cn</span>\n\nEl Popola Chinio", "author": "Rafael Henrique Zerbetto", "categories": ["Ekonomio"], "audio_links": null}
{"url": "http://esperanto.china.org.cn/2024-06/12/content_117246796.htm", "title": "UN establis Internacian Tagon de Civilizacia Dialogo", "published": "2024-06-12 00:00:00", "content_text": "En la 7a de junio laŭ la loka tempo, la 78a sesio de la Ĝenerala Asembleo de Unuiĝintaj Nacioj (UN) adoptis la rezolucion proponitan de Ĉinio por starigi la Internacian Tagon de Civilizacia Dialogo.\n\nLa rezolucio klarigas, ke ĉiuj atingoj de civilizacioj estas komunaj trezoroj de la homaro. La respekto al diverseco de civilizacioj ludas gravan rolon en dialogo inter civilizacioj por protektado de la monda paco, akcelado de komuna disvolviĝo, plifortigo de homa bonfarto kaj atingo de komuna progreso. La rezolucio rekomendas dialogon inter diversaj civilizacioj surbaze de egaleco kaj reciproka respekto, plene enkorpigante la kernan esencon de la tutmonda civilizacia iniciato proponita de ĉina prezidanto Xi Jinping, kaj laŭdecide difinas la 10an de junio kiel la Internacian Tagon de Civilizacia Dialogo.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Brazilo kaj Ĉinio, partnereco por kundisvolvado - esperanto.china.org.cn</span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-06/12/content_117246805.htm", "title": "Nacia Muzeo pri Modernaj Ĉinaj Sciencistoj", "published": "2024-06-12 00:00:00", "content_text": "La 30-an de majo oni celebris por la oka fojo la Tagon de Naciaj Laboristoj pri Scienco kaj Teknologio. En tiu tago la Nacia Muzeo pri Modernaj Ĉinaj Sciencistoj en Pekino malfermis siajn pordojn al la publiko kun sia inaŭgura ekspozicio omaĝe al renomaj ĉinaj sciencistoj.\n\nRedaktis: Rafael Henrique Zerbetto\n\nFonto: Global Times\n\n<span style=\"font-family: \"times new roman\"; font-size: 20px;\">Brazilo kaj Ĉinio, partnereco por kundisvolvado - esperanto.china.org.cn</span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-06/13/content_117248961.htm", "title": "Sukcese okazis drakboata vetkurado en Pekino", "published": "2024-06-13 00:00:00", "content_text": "La 10-an de junio ĉi-jare ĉinoj festis la Drakboatan Feston, tradicia festo de Ĉinio. Unu el la multaj tradicioj de tiu dato estas la drakboataj vetkuradoj, en kiuj malsamaj teamoj vetkuras per drakboato. Ĉi-jare vetkuradoj en Pekino okazis en la Granda Kanalo, unu el la plej impresaj konstruaĵoj de antikva Ĉinio kaj monda heredaĵo de Unesko.\n\nHomoj survojas al drakboato por vetkuri.\n\nHomoj amasiĝas sur ponto por spekti la vetkuradon.\n\nTeamoj konkursas en la vetkurado.\n\nPremidona ceremonio\n\nRaportis: Rafael Henrique Zerbetto\n\n<span style=\"font-family: \"times new roman\"; font-size: 20px;\">UN establis Internacian Tagon de Civilizacia Dialogo - esperanto.china.org.cn</span>\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-06/13/content_117252035.htm", "title": "Shaanxi antaŭenigas novkvalitajn produktivajn fortojn", "published": "2024-06-13 00:00:00", "content_text": "En 2021 la provinco Shaanxi de Ĉinio rigardis novigon kiel sian plej grandan avantaĝon, movforton kaj potencialon, kaj lanĉis la konstruadon de la platformo Qinchuangyuan. En tri jaroj Qinchuangyuan faris grandajn kontribuojn al la scienca kaj teknologia novigo de Shaanxi, donante impulson al loka altkvalita ekonomia disvolviĝo kaj starigis modelon por novigo en aliaj regionoj de Ĉinio. En la nova etapo, Qinchuangyuan plibonigas sin, farante novajn kontribuojn por la kultivado de novkvalitaj produktivaj fortoj.\n\nĜis nun, Qinchuangyuan sukcese akiris ekonomiajn realigojn de 18 000 sciencaj kaj teknologiaj fruktoj. De 2021 ĝis 2023, la monsumo de teknologiaj kontraktoj en Shaanxi pliiĝis ĉiujare je 35.82%. La monsumo atingis 412.099 miliardojn da juanoj en 2023, 2.3-oble pli multe ol en 2020. En 2023, la nombro de patentoj registritaj en Shaanxi-provinco superis 100 mil. Lastatempe estis aprobitaj sume tri naci-nivelaj novig-industrioj, kvar naci-nivelaj mezgrandaj kaj malgrandaj entreprenoj kaj unu avangarda naci-nivela fabriko.\n\nEn majo 2024 Shaanxi publikigis \"Tri-jaran Projekton por Konstruado de Platformo Qinchuangyuan (2024-2026)\", ke ĝis 2026 la provinco ekonomi-realigos 3 000 novajn firmaojn, havos komercadon je pli ol 600 miliardoj da juanoj en teknologiaj kontraktoj, la nombro de teknologiaj mezgrandaj kaj malgrandaj firmaoj atingos 32 000, tiu de altteknologiaj entreprenoj atingos 22 000, kaj 1 000 kernaj teknikaj problemoj estos solvitaj.\n\nNovkvalitaj produktivaj fortoj estos ŝlosilaj por regiona kerna konkurencivo. La lanĉo de la projekto \"ĝisdatigas\" Qinchuangyuan kiel ĝeneralan platformon por novigo, kaj kunigi la produkt-fortojn por kultivi la novkvalitajn produktivajn fortojn alfrontante nunan regionan konkurencivon, por aldoni pli fortan impulson al la altkvalita ekonomia disvolviĝo de Shaanxi.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Nacia Muzeo pri Modernaj Ĉinaj Sciencistoj - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-06/14/content_117251377.htm", "title": "Ĉu vi pretigis rubkovraĵon produktitan en Ĉinio por via kato?", "published": "2024-06-14 00:00:00", "content_text": "La gubernio Ningcheng sub la urbo Chifeng en la Interna Mongolio de Ĉinio estas konata kiel hejmurbo de kata rubkovraĵo en Ĉinio. Ĉirkaŭ la jaro 2000, la unua produkt-linio de kata rubkovraĵo estis establita tie. Post jaroj da disvolviĝo, la gubernio havas 32 kompaniojn en tiu fako, vendante rubkovraĵon de dorlotbestoj al pli ol 30 landoj. Samtempe, senpolva kata rubkovraĵo, akvosolvebla kata rubkovraĵo kaj aliaj specoj, kiuj estas ŝatataj de homoj kun katoj, estas jam aŭtomate produktataj.\n\nBentonito el la gubernio Ningcheng estas bonkvalita kaj taŭga por prilaborado. Kata rubkovraĵo el bentonito facile sorbas odorojn kaj formiĝas rapide en bula formo. Nun la gubernio estas la plej granda produktejo de tia rubkovraĵo en la lando, kun jara produktado de 2.6 milionoj da tunoj da bentonitaj produktoj, inkluzive de 1.5 miliono da tunoj da bentonita kata rubkovraĵo, atinginte produkt-valoron de 900 milionoj da juanoj kaj impost-enspezon de 70 milionoj da juanoj, kaj kreis 1100 laborpostenojn.\n\nLa\n\nĈina Dorlotbesta Blanka Libro (\n\n2023-2024)\n\nmontras, ke la merkata skalo pri urbaj dorlotbestoj (hundoj kaj katoj) en 2023 estis 279.3 miliardoj da juanoj, je 3.2% pli multe kompare kun 2022, el kiuj la merkato por katoj pliiĝis je 6% kompare kun 2022. Surbaze de siaj avantaĝoj, la gubernio Ningcheng disvolvas la centron pri kata rubkovraĵo.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Nacia Muzeo pri Modernaj Ĉinaj Sciencistoj - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-06/14/content_117253766.htm", "title": "Kafo kaj teo atestas amikecon inter Brazilo kaj Ĉinio", "published": "2024-06-14 00:00:00", "content_text": "Antaŭ 50 jaroj aŭtoritatoj de Brazilo kaj Ĉinio festis la estigon de diplomatiaj rilatoj inter ambaŭ landoj en ceremonio okazinta en la palaco Itamaraty, sidejo de Brazila Ministerio pri Eksteraj Rilatoj, en Braziljo. Tiu momento estis eternigita per foto, kiu montras la brazilan ministron pri ekstera komerco Azeredo da Silveira, la brazilan ministron pri komerco kaj industrio Severo Gomes, kaj la ĉinan vicministron pri ekstera komerco Chen Jie, tostantaj per brazila kafo.\n\nBrazilaj kaj ĉinaj aŭtoritatoj tostis per brazila kafo en Pekino la 5-an de junio 2024.\n\nLa 5-an de junio ĉi-jare, dum la Forumo de Brazilaj kaj Ĉinaj Entreprenoj en Pekino, aŭtoritatoj de ambaŭ landoj refoje tostis per kafo memore al tiu historia momento kaj ankaŭ por esprimi bondezirojn por la estonteco de la dulanda partnereco.\n\nSed estas grava diferenco inter tiu tosto de antaŭ kvin jardekoj kaj la ĉi-jara. Antaŭ 50 jaroj, kafo estis apenaŭ konata en Ĉinio, male ol la nuna epoko, kiam kafejo estas facile trovebla ie ajn en grandaj ĉinaj urboj kaj Ŝanhajo fariĝis la urbo kun plej granda nombro da kafejoj en la mondo, kun preskaŭ 8 mil!\n\n\"Homoj en Ŝanhajo frekventas kafejojn por ĝui tason da kafo, eĉ kiam ili estas en laborkunveno, renkontiĝo aŭ laborantaj. Vi povas vidi ilin gustumantaj kafon, donante al si etan plezuran momenton, kiun oni povas ĝui eĉ dum okupata tago,\" karigis  rusino Aleksandra Antonenko, kiu alkutimiĝis al kafo post transloĝiĝo al Ŝanhajo. \"Nun, kiam mi pensas pri kaf-trinko en Ŝanhajo, mi rememoras ĉiujn mirindajn okazaĵojn kaj sentojn, kiujn ĝi alportis al mi. La urbo transformis kafon en trinkaĵo, kiu feliĉigas min,\" ŝi aldonis.\n\nEn nuntempa Ĉinio, eĉ en oficejaj konstruaĵoj estas pli facile trovi kafejojn, kien laboristoj iras por ĝui tason da kafo kaj ripozi, babili, legi libron aŭ eĉ labori. Multaj ĉinoj daŭre konservas la ĉinan tradicion bonvenigi gastojn per ĉina teo, sed lastatempe plioftiĝis la demando, \"Ĉu vi preferas teon aŭ kafon?\"\n\nKurioze, en Brazilo la situacio ne estas tre malsama: kvankam multaj brazilaj familioj havas la kutimon bonvenigi gaston per kafo, tamen aliaj proponas teon kiel alternativon, sed elektinte teon, oni tre probable ricevos infuzaĵon el bakita mateo, kun brazila nomo \"matea teo\", anstataŭ vera teo.\n\nBrazilaj kaj ĉinaj aŭtoritatoj tostis per brazila kafo en Braziljo celebre al la estigo de diplomatiaj rilatoj inter la du landoj, en 1974.\n\nKvankam kafo estas pli populara ol teo en Brazilo, antaŭ du jarcentoj la realo estis tre malsama: la unua ondo de amasa ĉina migrado al Brazilo, komence de la 19-a jarcento, estis ligita kun la provo planti teon en la lando, kaj dum la unua duono de tiu jarcento, estis teo, ne kafo, kion brazilanoj kutimis trinki dum matenmanĝo. Teo fariĝis simbolo de la frua epoko de amikeco inter la du landoj. Post la sendependiĝo, Brazilo fokusiĝis sur eksportado de kafo, kiu populariĝis ankaŭ enlande kaj anstataŭis teon kiel plej kutiman trinkaĵon.\n\nEn la lastaj jardekoj, dum ĉinoj alkutimiĝis al kafo, brazilanoj en serĉado de pli saniga vivstilo pli interesiĝis pri teo. Unue estis la verda teo, kiu kaptis atenton pro sia efiko sur homa sano. Poste estis la vico de ruĝa teo, kaj eĉ blanka teo iugrade populariĝis en Brazilo. Krom la teo mem, ankoraŭ ne tre populara, sed iom post iom pli konata kaj ŝatata, brazilanoj alkutimiĝis al trinkaĵoj kaj manĝaĵoj, kiuj havas teon kiel ingrediencon.\n\nKvankam kafo tiom populariĝis en Ĉinio, tamen brazila kafo daŭre estas malfacile trovebla en la ĉina merkato. Unu kialo estas la kosto: kafo el ASOAL-landoj estas pli bonpreza kaj pro la geografia proksimeco, kiu reduktas transportokoston, kaj pro la avantaĝoj ĝuataj de tiuj landoj rezulte de komerca interkonsento kun Ĉinio. Alia kialo estas la postuloj de ĉinaj konsumantoj, kiuj preferas aĉeti freŝajn kafoberojn kaj ilin mueli ĵus antaŭ la preparado de la trinkaĵo, por pli bone konservi ĝian guston kaj aromon.\n\nĈina junularo, siavice, antaŭenigas grandan ŝanĝiĝon en la konsumaj kutimoj kaj de teo, kaj de kafo. Anstataŭ teceremonio en tradicia ĉina tetrinkejo, plejparto de ĉinaj gejunuloj preferas \"vezikan teon\" kun mojosa aspekto kaj aldonaĵoj ekzemple lakto, fruktoj kaj gelatenaĵoj, kiuj donas pli kompleksan guston kaj konsiston al la trinkaĵo. Por kontentigi la postulojn de ĉina junularo, la ĉina merkato pri teo bezonas konstantan novigon.\n\nSimile okazas en la merkato pri kafo: en ĉinaj kafejoj, krom la tradiciaj elektebloj kiel espresso kaj latte, oni povas trovi kafon kun aldonaĵoj ekzemple osmanto, laktokremo, ĉokolado aŭ fruktosuko. Hejme, ĉinoj ankaŭ ŝatas esplori la guston kaj aromon de kafo per uzo de specialaj kafoberoj, kiel la famaj Kopi Luwak el Indonezio kaj Blue Mountain el Jamajko.\n\nPor vendi sian kafon en Ĉinio, Brazilo bezonas unue disvolvi la sektoron pri specialaj kafoj, kiuj estas relative novaj en sektoro alkutimiĝinta al pogranda eksportado de beroj. Pli da atentoj devas esti donitaj al klasifikado de kafo laŭ geografia indiko, devenindiko, pureco, rikoltmaniero ktp, kaj ankaŭ merkatika laboro estas bezonata por krei, popularigi kaj valorigi brazilajn markojn de specialaj kafoj.\n\nBrazilo havas 13 regionojn protektitajn laŭ geografia indiko, kies klimato, grundo kaj homaj scioj pri kafokulturo kune estigas unikan produkton; kaj naŭ devenindikojn, kiuj rekonas la tradicion de iu loko pri produktado de kafo. Momente, Unique Cafés estas la brazila marko, kiu plej bone komprenis la postulojn de ĉinaj konsumantoj, alportante vastan aron da produktoj kun unikaj gustoj kaj aromoj, produktitaj en malsamaj regionoj de Brazilo.\n\nBrazila vicprezidento Geraldo Alckmin kaj prezidento de Brazila Agentejo por Antaŭenigo de Eksportoj Jorge Viana dum vizito al kafejo de Luckin Coffee\n\nPodetala komerco de kafo en Ĉinio donas oportunon al markoj kun ekskluziva produkto, kaj samtempe la grandaj ĉenoj da kafejoj, kun normigitaj produktoj disponeblaj en miloj da vendejoj tra la tuta lando bezonantaj aĉeti kafoberojn grandkvante. Dum la vizito de brazila vicprezidanto Geraldo Alckmin al Ĉinio, Luckin Coffee, la plej granda ĉina kafej-ĉeno, kun 18 590 kafejoj, anoncis la aĉeton de 120 mil tunojn da brazila kafo kontraŭ 500 milionoj da usonaj dolaroj, kun la plano kreskigi la mendojn el Brazilo en sekvaj jaroj.\n\nDum vizito al kafejo de Luckin Coffee, vicprezidento Alckmin gustumis la kafon kaj parolis pri brazila kafo al ĵurnalistoj. Li esperas, ke brazila kafo aldonos agrablan guston kaj aromon al la ĉiutaga vivo de ĉinoj. \"Brazila kafo estas ĉampiono, havas aromon, guston, Luckin Coffee faris bonan elekton,\" li diris. \"Kafo ankaŭ estas simbolo de amikeco. En Brazilo, kiam ni ricevas viziton, ni tuj proponas kafon al tiu homo,\" li konkludis.\n\nVerkis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Ĉu vi pretigis rubkovraĵon produktitan en Ĉinio por via kato? - esperanto.china.org.cn</span>\n\nEl Popola Chinio", "author": "Rafael Henrique Zerbetto", "categories": ["Socia Vivo"], "audio_links": null}
{"url": "http://esperanto.china.org.cn/2024-06/17/content_117254663.htm", "title": "Malkurtenas la Festivalo 618 por aĉetado", "published": "2024-06-17 00:00:00", "content_text": "\"Nur en 4 horoj la vendsumo de 59 firmaoj superis 100 milionojn da juanoj (13.7 milionoj da usonaj dolaroj) kaj tiu de 376 produktaĵoj superis dek milionojn da juanoj (1.37 milionoj da usonaj dolaroj).\" Tio estas la vendsumo akirita en la retbutiko Taobao ene de kvar horoj post la komenco de la aĉetfestivalo 618 je la 20-a horo de la 20-a de majo.\n\nOrigine, 618 (la 18-a de junio) estas lanĉita de la retbutiko JD por memorfesti sian jubileon. Nun preskaǔ ĉiuj retbutikoj en tiu tago donas rabaton por stimuli aĉetadon, kaj la aĉetfestivalo jam fariĝis la dua plej granda, post tiu en la 11-a de novembro.\n\nKrom rabato, retbutikoj konkure ellaboris multajn novajn metodojn por allogi konsumantojn.\n\nLa retbutiko Tmall, kune kun pintnivelaj produktmarkoj kiel McDonald's, LEGO kaj aliaj okazigis novtipan lanĉ-ceremonion. Anstatŭ la tradiciaj stereotipaj prezentoj, ĉijare la ceremonioj montras sin kiel artprezentoj.\n\nLEGO per ludbrikoj prezentas famajn pentraĵojn de konataj pentristoj kiel Piet Cornelies Mondrian, Vincent Willem van Gogh kaj René Magritte. Pentraĵoj ne estas simple eksponitaj. Modeloj ludas rolon de pentristo aǔ figuro el la pentraĵo, piedirante en allogaj scenejoj aparte desegnitaj.\n\nCasarte, branĉa marko de Haier pri elektraj hejmaj aparatoj, prezentas trajton de siaj varoj per klasika ĉina danco. Ekzemple, ili, per danco, prezentas kiel milde la lavmaŝino funkcias.\n\nAlia trajto de ĉijara aĉetfestivalo estas la partopreno de konsumantoj tra la mondo. En la 28-a de majo Taobao, kune kun lingvolerna aplikaĵo Duolingo, ellaboris en 9 lingvoj Gvidlibron pri Aĉetado en Tmall por Fremdlandanoj, faciligante aĉetadon de tutmondaj konsumantoj.\n\nEn la socia retejo Xiaohongshu, oni povas preskaŭ senpage akiri deziratan donacon per ludo. En la ludo oni elektas donacon kaj plenumas ĉiutagajn taskojn. Tiuj, kiuj finplenumas tiujn taskojn, povas aĉeti la elektitan donacon kontraŭ 0.1 juanoj.\n\nRedaktoro: Gao Shuyuan\n\n<span style=\"font-family: \"times new roman\"; font-size: 20px;\">Kafo kaj teo atestas amikecon inter Brazilo kaj Ĉinio - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-06/18/content_117261049.htm", "title": "Okazis la naŭa jara renkontiĝo inter ĉina kaj aŭstralia ĉefministroj", "published": "2024-06-18 00:00:00", "content_text": "Antaŭtagmeze de la 17-a de junio en Aŭstralio okazis la naŭa jara renkontiĝo inter ĉina ĉefministro Li Qiang kaj aŭstralia ĉefministro Anthony Albanese.\n\nEn la renkontiĝo Li Qiang diris, ke ĉi-jare estas la 10-a datreveno de la vizito de prezidanto Xi Jinping al Aŭstralio kaj de la starigo de la ampleksa strategia partnereco inter Ĉinio kaj Aŭstralio; el retrorigardo al la 10-jara evoluado de la rilatoj inter Ĉinio kaj Aŭstralio, la plej grava inspiro estas reciproka respekto, serĉado de komunaj punktoj flanklasante la diferencojn, kaj kunlaboro por reciproka profito.\n\nLi Qiang ankaŭ diris, ke Ĉinio volas, kune kun Aŭstralio, teni kaj disvolvi nunajn bonajn dulandajn rilatojn, komune agadi por ke la ĉin-aŭstralia ampleksa strategia partnereco estu pli matura, pli stabila kaj pli fruktodona, kaj ke la dulandaj popoloj estu pli feliĉaj.\n\nAlbanese diris, ke Aŭstralio ĝojas vidi, ke la duflankaj rilatoj evoluas stabile kaj progrese. Albanese emfazis, ke Aŭstralio persistas en la principo de Unu Ĉinio kaj ne subtenas \"sendependecon de Taiwan\", kaj Aŭstralio laŭdas la grandan kontribuon de Ĉinio por malaperigo de malriĉeco en la mondo kaj volas teni dialogadon kaj komunikadon kun Ĉinio okaze de la 10-a datreveno de la starigo de la ampleksa strategia partnereco.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Ĉu vi pretigis rubkovraĵon produktitan en Ĉinio por via kato? - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-06/18/content_117261051.htm", "title": "Ĉinio inkludos Aŭstralion en la liston de unuflankaj senvizaj landoj", "published": "2024-06-18 00:00:00", "content_text": "La 17-an de junio, ĉina ĉefministro Li Qiang diris, ke Ĉinio inkludos Aŭstralion en la liston de unuflankaj senvizaj landoj.\n\nLi faris la deklaron en la komuna gazetara konferenco kun aŭstralia ĉefministro Anthony Albanese.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Ĉu vi pretigis rubkovraĵon produktitan en Ĉinio por via kato? - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-06/19/content_117261009.htm", "title": "Publikigita artikolo de Xi Jinping pri altkvalita disvolviĝo de Ĉinio", "published": "2024-06-19 00:00:00", "content_text": "La 16-an de junio la gazeto\n\nQiushi\n\n, organo de la Centra Komitato de la Komunista Partio de Ĉinio, publikigis artikolon de Xi Jinping. La artikolo konsistas el eltiraĵoj de koncernaj diskursoj de Xi Jinping de oktobro 2017 ĝis marto 2024.\n\nLa artikolo emfazas, ke la ekonomio de Ĉinio transiras de rapida kresko al altkvalita disvolviĝo, kaj altkvalita disvolviĝo estas la temo de ekonomia kaj socia disvolviĝo de la lando dum la periodo de la 14-a Kvinjara Plano (2021-2025) kaj eĉ pli longe, kaj la unua kaj ĉefa tasko en la konstruado de moderna socialisma lando en ĉiuj aspektoj.\n\nAltkvalita disvolviĝo povas kontentigi la ĉiam kreskantan deziron de la popolo pri pli bona vivo, kaj ĝi signifas ŝanĝon de nura kresko al pli bona kresko.\n\nLa artikolo emfazas la taskojn rapidigi klopodojn por atingi pli grandan memstarecon kaj forton en scienco kaj teknologio, rapide krei novan reĝimon de disvolviĝo kaj disvolvi novkvalitajn produktivajn fortojn.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Ĉu vi pretigis rubkovraĵon produktitan en Ĉinio por via kato? - esperanto.china.org.cn</span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-06/19/content_117261030.htm", "title": "Elektitaj verkoj de Xi Jinping estas publikigitaj en pluraj lingvoj", "published": "2024-06-19 00:00:00", "content_text": "La franca, rusa, araba kaj hispana eldonoj de la unuaj du volumoj de\n\nElektitaj Verkoj de Xi Jinping\n\nestis eldonitaj de Fremdlingva Eldonejo kaj disvastigitaj en- kaj eksterlande.\n\nLa unuaj du volumoj de la libroserio enhavas gravajn verkojn verkitajn de novembro 2012 ĝis oktobro 2022 de Xi Jinping kiel ĝenerala sekretario de la Centra Komitato de la Komunista Partio de Ĉinio.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Ĉu vi pretigis rubkovraĵon produktitan en Ĉinio por via kato? - esperanto.china.org.cn</span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-06/20/content_117261022.htm", "title": "La industria produktado de Ĉinio pliiĝis je 5.6% en majo", "published": "2024-06-20 00:00:00", "content_text": "La 17-an de junio estis publikigitaj datumoj de la Nacia Buroo de Statistiko de Ĉinio, ke la ĉina aldonvalora industria produktokvanto, grava ekonomia indikilo, kreskis je 5.6% kompare kun la sama periodo de la lasta jaro.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Ĉu vi pretigis rubkovraĵon produktitan en Ĉinio por via kato? - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-06/21/content_117262670.htm", "title": "Brazila Junia Festo en Pekino", "published": "2024-06-21 00:00:00", "content_text": "La 15-an de junio okazis la unua granda publika junia festo en Pekino, organizita de la Konsilio de Brazilaj Civitanoj en Pekino partnerece kun la ĉinaj firmaoj OTH kaj Action Bar. Kvankam junia festo estas la dua plej tradicia brazila festo, tamen ĝi estas malmulte konata en aliaj landoj.\n\nHomoj amuziĝas en la festo. (Foto: OTH)\n\nTiu festo havas sian plej fruan originon en antikvaj eŭropaj festoj lige al somera solstico. En tiu okazo, homoj kutimis danci ĉe lignofajro kaj pendigi ornamitaj mastojn. Kiam eŭropanoj konvertiĝis al kristanismo, la eklezio senĉese provis malaperigi tiujn tradiciojn, kaj fine donis novan signifon al ili: ĉar en junio oni celebras la festojn de sankta Antonio, sankta Johano kaj sankta Petro, oni alinomigis la feston kiel Feston de la Popularaj Sanktuloj.\n\nLa tradicio de junia festo alvenis al Brazilo kune kun portugalaj setlantoj, katolikoj, kiuj popularigis la feston en Brazilo. La nomo Festa Junina signfas \"junia festo\", rilate al la monato junio, sed kelkaj etimologoj subtenas, ke ĝia origina nomo estis \"festa joanina\", rilate al sankta Johano. Tradicie, en tiuj festoj homoj kutimis preĝi la rozarion kaj levi maston kun bildo de unu aŭ tri el la sanktuloj festataj en junio.\n\nEn kolonia Brazilo, plejparto de la homoj vivis en kamparo, en bienoj aŭ vilaĝoj, kaj tiuj religiaj festoj estis raraj okazoj, en kiuj kamparanoj iris al urbo por renkonti aliajn homojn. Pro tio, la festo ankaŭ fariĝis okazo por socia kunvivado, kiam homoj renkontiĝas kaj volas festi kune per dancoj, ludoj kaj konkursoj. La festo ankaŭ fariĝis okazo por familioj interkonatiĝi kaj provi geedzigi siajn gefilojn, kaj lige al tio kreiĝis \"eleganta poŝto\", servo pri anonima liverado de mesaĝo al alia homo, ĉefe uzata por flirto.\n\nSekve kreiĝis aparta tradicio ĉirkaŭ la festo, kiu iom post iom fariĝis celebrado de la kulturo de brazilaj kamparanoj, kun tipaj manĝaĵoj de kampara kuirarto, varmaj drinkaĵoj por varmigi la korpon dum vintro, kaj pluraj elementoj de la ĉiutaga vivo de kamparanoj.\n\nHomoj dancas kvadrilon en la festo. (Foto: Edivan Fleury)\n\nBona ekzemplo estas la kvadrilo, tipa danco de tiuj festoj. Enkondukita en Brazilon en la 19-a jarcento, la eŭropa danco quadrille furoris en salonoj de brazila elito. Servistaro en la domoj de riĉuloj rigardis tiun dancon kaj provis imiti ĝin en siaj festoj, interpretante paŝojn de la danco laŭ propra kultura fono, sekve kamparanoj kreis tute novan dancon, kun paŝoj, kiuj simbolas elementojn de ilia ĉiutaga vivo, kiel sin protekti de pluvo, sin gardi kontraŭ serpento, ŝanĝi la vojon pro rompita ponto, paŝi sur formikejo ktp.\n\nEn miaj unuaj monatoj en Ĉinio, mi fariĝis scivolema pri plurkoloraj banderoloj uzataj kiel ornamaĵoj, ĉar en Brazilo similaj banderoloj estas uzataj por ornami salonojn de juniaj festoj. Ankaŭ kaptis mian atenton la kutimo de ĉinoj manĝi maizon kaj arakidon kaj ankaŭ pladojn faritajn el ili, kiuj aspektas kaj gustas iom simile al tipaj pladoj de junia festo. Poste, mi rimarkis, ke en ĉina miaohui (templa foiro, tradicio de la Printempa Festo) homoj amuziĝas per la samaj ludoj ŝatataj de brazilanoj dum juniaj festoj! Fine, en ambaŭ festoj homoj ŝatas eksplodigi petardojn kaj artfajraĵojn!\n\nLegante tezon de brazila profesoro, kiu esploris la influon de la ĉina kulturo en Brazilo, mi malkovris, ke la brazila kutimo eksplodigi petardojn kaj artfajraĵojn okaze de religiaj aŭ sociaj festoj originas de Ĉinio. Ankaŭ pluraj elementoj de brazila kampara moro ŝajne rezultas de ĉina influo sur kolonia Brazilo.\n\nAlia konata elemento de tiuj festoj estas la tradiciaj ĉapeloj el pajlo, kiuj estas identaj al tiuj de kamparanoj de Ĉinio kaj aliaj aziaj landoj! En 2012, kiam mi iris al UK en Vjetnamio, mi kunportis brazilan pajlan ĉapelon por montri al homoj, kaj surprize trovis similajn ĉapelojn tie. En Brazilo, kamparanoj kutime uzas ĉapelon el pajlo, dum vakeroj kaj bienposedantoj preferas ĉapelojn el ledo, kiuj aspektas simile al tiuj, kiujn mi trovis en Xinjiang!\n\nEstraranoj de la konsilio uzantaj malsamstilajn ĉapelojn: kultura similaĵo inter Ĉinio kaj Brazilo (Foto: Edivan Fleury)\n\nEn la 20-a jarcento, la muzikstilo forro' populariĝis en juniaj festoj de nordorienta Brazilo, kaj la amasmigrado de nordorientanoj al aliaj regionoj de la lando popularigis tiun muzikstilon en juniaj festoj tra la tuta lando. Por la festo en Pekino estis planita ateliero pri dancado de forro', kiu fine ne okazis, sed homoj dancis ĝin.\n\nDe mia alveno al Ĉinio, mi ĉiam volis organizi junian feston en Pekino, ĉar mi rimarkis, ke tiu festo havas multajn komunajn elementojn kun Ĉinio kaj sekve estas bona ilo por alproksimigi ambaŭ popolojn. En ĉinaj retbutikoj ni sukcesis aĉeti banderolojn, ĉapelojn, vestaĵojn ktp laŭ la stilo de brazilaj juniaj festoj, kaj tio ege faciligis nian laboron organizi la feston.\n\nAliflanke, junia festo estas vintra festo, sed en Pekino nun estas somero, do necesis adapti la feston iomete: anstataŭ kentao (varma drinkaĵo el zingibro) kaj varma vino, kiuj varmigas la korpon, la drinkejo provizis bieron kaj kajpirinjon, refreŝigaj drinkaĵoj. Estas interesa koincido, ke la nomo kajpirinjo, tipa somera brazila drinkaĵo, signifas \"kamparanino\".\n\nLa festo furoris en Pekino, pluraj retejoj pri eventoj donis apartan atenton al ĝi, kaj la 300 biletoj estis rapide disvenditaj. Krom tiuj 300 biletoj, estis invititaj gastoj, aŭtoritatoj, reprezentantoj de amaskomunikiloj, organizantoj kaj laboristoj, tiel la feston partoprenis ĉirkaŭ 400 homoj.\n\nInfanoj amuziĝas per sakokurado. Krom ludi, ili gajnis premiojn. (Foto: OTH)\n\nDum la semajno antaŭ la festo, multaj homoj kontaktis min kaj aliajn organizantojn provante lastmomente aĉeti bileton, sed bedaŭrinde ne eblis helpi ilin, ĉar ni donis prioritaton al la sekureco de la evento kaj strikte sekvis la rilatajn leĝojn kaj regularojn. Tio ankaŭ signifas, ke la festo en Pekino ne havis lignofajron (cetere malkongrua kun la varmega somero) nek petardojn kaj artfajraĵojn. Por la venonta festo ni bezonos pli grandan lokon por akcepti pli vastan publikon.\n\nAparte amuza estis la kvadrilo: organizantoj provludis antaŭ la komenco de la festo, por poste gvidi la dancon, tiel ke aliaj homoj devus nur imiti niajn paŝojn. Sed kiam la danco komenciĝis, tiom da homoj aliĝis, ke ne estis spaco por ĉiuj dancantoj nek por kelkaj specifaj movoj de la danco. Alia problemo estis, ke la vico de dancistoj fariĝis tiom longa, ke ne plu eblis kunordigi la dancon kaj malsamaj grupoj dancis malsinkrone, sed ĉiuj tre amuziĝis.\n\nLa brazila ambasadoro en Pekino Marcos Galvão ĉeestis la feston kun sia edzino kaj parolis en la inaŭguro. Li rakontis pri la origino de la festo, esprimis sian aprezon al la organizantoj kaj diris, ke tiu ĉi jaro, kiu markas la 50-jariĝon de oficialaj rilatoj inter Brazilo kaj Ĉinio, estas speciala okazo por festi la amikecon inter la du landoj.\n\nJunia festo donis al brazilanoj, ĉinoj kaj alilandanoj en Pekino la ŝancon interkonatiĝi kaj lerni pli pri la brazila kulturo per amuza kaj interesa maniero. Alia pozitiva efiko estas tio, ke entreprenoj pri brazila manĝaĵo en Pekino havis oportunon vendi kaj privarbi siajn produktojn en la festo, kaj la tuta stoko disvendiĝis! Tio montras, ke profundigo de interŝanĝoj inter ĉinoj kaj brazilanoj estas efika maniero stimuli entreprenadon kaj komercon inter ambaŭ landoj, kiu havas grandan potencialon por kreski.\n\nRaportis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Elektitaj verkoj de Xi Jinping estas publikigitaj en pluraj lingvoj - esperanto.china.org.cn</span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-06/24/content_117270906.htm", "title": "Festa etoso por 25-jariĝo de reveno de Hongkongo al patrujo", "published": "2024-06-24 00:00:00", "content_text": "Baldaŭ alvenos la 1-a de julio, kiam homoj festas la 25-jariĝon de la reveno de Hongkongo al la patrujo. Sur la stratoj de Hongkongo oni pendigis naciajn flagojn, flagojn de la speciala administra regiono de Hongkongo kaj festafiŝojn.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\"><span style=\"font-family: \"times new roman\"; font-size: 20px;\">La industria produktado de Ĉinio pliiĝis je 5.6% en majo - esperanto.china.org.cn</span></span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-06/24/content_117271068.htm", "title": "Okazis seminario pri Esperanta konstruado sur Suxian-monto", "published": "2024-06-24 00:00:00", "content_text": "La 19-an de junio, la urbo Chenzhou, Hunan-provinco de Ĉinio, iĝis la fokuso de la ĉina Esperantujo. Samideanoj de Chenzhou-a Esperanto-Asocio, Administra Komitato de Suxian-monto, Chenzhou-a Instituto pri Urboplanado, Chenzhou-a Urboinvesta Grupo kaj Internacia Vojaĝagentejo de Chenzhou kunvenis ĉe Suxian-monto. Esperantistoj faris subskribadon por la 109-a UK, kaj ili ne nur subskribis celante subteni ĉi tiun internacian eventon, sed ankaŭ diskutis pri novigo de Esperanta ŝtonego al Esperanta vojo sur la monto.\n\nEn la seminario, prezidanto de Chenzhou-a Esperanto-Asocio Guo Zhechun raportis pri la 109-a UK okazonta en Afriko. Li diris, ke la kongreso estas bonega ŝanco por diskonigi Esperanton al diversaj sociaj sektoroj. Ĉi tiu evento signife plibonigos la publikan konon pri Esperanto kaj tiel montriĝos ĝia utileco kaj internacieco.\n\nEsperanta ŝtonego sur Suxian-monto\n\nEn la kunvenejo\n\nSubskribado por subteni la 109-an UK\n\nTang Zhenggui (meze) faras paroladon.\n\nFan Daqing (dekstre) faras paroladon.\n\nAltranga ekonomikisto de la makroskopa instituto sub la Nacia Komisiono de Disvolvado kaj Reformado Tang Anjie diris, ke la Esperanta vojo povas fariĝi vizit-karto por ke Chenzhou estu monda turisma celloko, se oni sukcese plenumos la novigon. Direktoro de la Administra Komitato de Suxian-monto Tang Zhenggui ankaŭ plene subtenis ĉi tiun planon kaj emfazis, ke la komitato faros ĉion por certigi la realigon de la projekto. Reprezentanto de Chenzhou-a Urboinvesta Grupo Hu Zhiqiang prezentis proponon pri financoj por konstruado. Fine, sekretario de la Administra Komitato de Suxian-monto Fan Daqing konkludis, ke la novigo estos integrita en la urban planon, kaj la urbo aktive efektivigos la strategian celon de la urba registaro por iĝi mondfama turisma celloko.\n\nEstontece, Suxian-monto ne nur iĝos brila pitoreskejo de Chenzhou, sed ankaŭ altiros tutmondan atenton per sia unika Esperanto-kulturo, helpante Chenzhou atingi novan nivelon kiel internacia turisma urbo.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">La industria produktado de Ĉinio pliiĝis je 5.6% en majo - esperanto.china.org.cn</span>\n\nEl Popola Chinio", "author": null, "categories": ["E"], "audio_links": null}
{"url": "http://esperanto.china.org.cn/2024-06/25/content_117270883.htm", "title": "Ĉie troviĝas aŭtomata stirado en Wuhan, Ĉinio", "published": "2024-06-25 00:00:00", "content_text": "La nomo de la senŝofora aŭtomata taksia servoplatformo Apollo Robotaxi sub Apollo Go, programo de la ĉina kompanio Baidu, devenis de \"Robo taxi\" (aŭtomate stirata taksio). Aprile 2022 Apollo Robotaxi starigis sian servadon en Daxing-distrikto de Pekino, sekve en Jingkai-distrikto de Wuhan, Hubei-provinco. En februaro 2024 Baidu sukcese funkciigis sian taksi-aŭtan reton trans Jangzio. De tiam, Wuhan fariĝis la lande unua urbo, kiu funkciigas reton de saĝaj aŭtoj ĉe ambaŭ bordoj de Jangzio, kaj la monde plej vasta servejo pri aŭtomata stirado.\n\nWuhan estas grava urbo ĉe Jangzio, ĝi posedas tridimensian kompleksan terformon kaj trafikan reton surteran, subteran kaj surakvan kun homfluo de 14 000 hom/fojoj. Tia speciala trafik-medio estas bona eksperimentejo por aŭtomata stirado. En 2023, estis preskaŭ 400 mil mendoj de la servoj de Apollo Robotaxi.\n\nEn Jingkai-distrikto, videblas ĉie blankaj aŭtoj surhavantaj radarojn kiel \"ĉapeto\". Urbanoj jam kutimiĝis al tio: iri al haltanta aŭto, ensaluti per sia poŝtelefona numero kaj eniĝi en la aŭton.\n\nLa plej granda valoro de aŭtomata senŝofora stirado estas ĝia sekureco. Ekzemple, la saĝaj sensiloj de tiaj aŭtoj por senti distancon povas pli optimumigi la veturadon kaj malmultigi erarojn, tiel la vojo estos pli efike utiligata. Nun, por Apollo Robotaxi, lasaraj radaroj, fotiloj, sensila sistemo kaj precizega mapo estas taŭgaj por servi la tutan urbon.\n\nNovigado de teknologio celas servi al la homaro kaj feliĉigi homan vivon. En la nova epoko, teknikaj progresoj altigas la efikon de homa laboro kaj helpas homojn en la ordinara vivo.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\"><span style=\"font-family: \"times new roman\"; font-size: 20px;\">La industria produktado de Ĉinio pliiĝis je 5.6% en majo - esperanto.china.org.cn</span></span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-06/25/content_117270937.htm", "title": "Muzeo pri Granda Kanalo en Pekino", "published": "2024-06-25 00:00:00", "content_text": "Kiel parto de la klopodoj de la pekina registaro por disvolvi la distrikton Tongzhou lige kun ĝia riĉa historio ligita al la Granda Kanalo de Ĉinio, estis inaŭgurita Muzeo pri la Granda Kanalo en la distrikto. La muzeo fokusas sur la graveco de la Granda Kanalo por la disvolvado de la urbo Pekino kaj Ĉinio, kaj konservas plurajn antikvaĵojn, kiuj prezentas la interŝanĝojn de la ĉefurbo de Ĉinio kun aliaj regionoj de la lando kaj ankaŭ kun eksterlando.\n\nŜipo simila al tiuj uzitaj en la Granda Kanalo estas eksponata en la muzea korto.\n\nFosilo de Sui-dinastio (581-618), elfosita en Haidian-distrikto de Pekino\n\nBriko de la Granda Muro kun la skribaĵo \"Farita en Dezhou\" atestas la gravecon de la Granda Kanalo por interŝanĝoj inter norda kaj suda partoj de Ĉinio.\n\nKonstruita ĉe la Granda Kanalo, la muzeo estas ĉirkaŭita de publika parko kaj havas vastan internan korton.\n\nRaportis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">La industria produktado de Ĉinio pliiĝis je 5.6% en majo - esperanto.china.org.cn</span>\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-06/25/content_117272468.htm", "title": "Ĉina prezidanto interparolis kun pola prezidento", "published": "2024-06-25 00:00:00", "content_text": "La 24-an de junio en Pekino ĉina prezidanto Xi Jinping interparolis kun pola prezidento Andrzej Duda, kiu estas en Ĉinio por ŝtata vizito. La du ŝtatestroj konsentis klopodi por plialtigi la disvolvan nivelon de la strategia partnereco inter Ĉinio kaj Pollando, aldonante novan impulson al ĉin-polaj rilatoj kaj la \"kunlaboro 16+1\" inter Ĉinio kaj mezeŭropaj kaj orienteŭropaj landoj.\n\nXi Jinping diris, ke ambaŭ flankoj povas plue esplori, plani kaj konstrui novajn loĝistikajn itinerojn, kaj konstrui loĝistikajn centrojn kovrantajn centran Eŭropon kaj orientan Eŭropon. Ĉinio volas plivastigi kunlaboron kun Pollando en kampoj kiel financo, fabrikado, mediprotekto, novenergio, informadiko kaj komunika teknologio, agrikulturo, scienco kaj teknologio, retkomerco kaj konstruado de infrastrukturo. Li emfazis, ke ambaŭ flankoj devas plivastigi kulturajn interŝanĝojn, plifortigi kunlaboron en turismo, edukado, sportoj kaj aliaj kampoj, kaj akceli interkomprenon inter la du popoloj. Ĉinio rigardas kaj disvolvas siajn rilatojn kun la Eŭropa Unio (EU) el strategia kaj longtempa perspektivo, kaj antaŭenigos sinergion de la iniciato \"La Zono kaj Vojo\" kaj la disvolva strategio de EU.\n\nDuda diris, ke Ĉinio estas grava membro de la internacia komunumo, kaj profundigi tradiciajn amikajn rilatojn inter Pollando kaj Ĉinio konformas al la interesoj de Pollando. La pola flanko konsentas plifortigi altnivelajn interŝanĝojn kaj kunlaborojn en diversaj kampoj kiel ekonomio, komerco kaj kulturo inter la du landoj, kaj volas fari siajn proprajn klopodojn por aktive antaŭenigi la disvolviĝon de la rilatoj inter EU kaj Ĉinio, inkluzive de la \"kunlaboro 16+1\". Li aldonis, ke Pollando, troviĝanta en la transporta kaj loĝistika centro de Eŭropo, volas ludi gravan rolon en la kunlaboro pri konstruado de \"La Zono kaj Vojo\".\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Muzeo pri Granda Kanalo en Pekino - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-06/26/content_117270954.htm", "title": "Pekina Centro pri Prezentartoj", "published": "2024-06-26 00:00:00", "content_text": "La Pekina Centro pri Prezentartoj estas konstruita ĉe la Granda Kanalo en la distrikto Tongzhou de Pekino, kun la celo riĉigi la kulturan vivon de la distrikto. En la centro troviĝas koncertejo, operejo, unu granda teatrejo, unu plurcela teatrejo kaj vastaj haloj. La moderna arkitekturo de la konstruaĵo estas inspirita de la antikvaj transportŝipoj, kiuj iris sur la Granda Kanalo, kaj la prezentejoj estas ekipitaj kun altteknikaj aparatoj. Krom okazigo de artaj prezentaĵoj kaj ekspozicioj, la centro ankaŭ disvolvas laboron pri arta edukado kaj kulturaj interŝanĝoj.\n\nParto de la komplekso de la Pekina Centro pri Prezentartoj\n\nVizitantoj promenas en la vasta halo antaŭ la operejo.\n\nLa koncertejo de la Pekina Centro pri Prezentartoj havas grandan orgenon importitan el Aŭstrio.\n\nPluraj artaĵoj, kiel tiu ĉi, ornamas la vastajn halojn kaj koridorojn de la centro.\n\nRaportis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">La industria produktado de Ĉinio pliiĝis je 5.6% en majo - esperanto.china.org.cn</span>\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-06/27/content_117271001.htm", "title": "De minejo al turismejo, mirinda transformiĝo de sala lago", "published": "2024-06-27 00:00:00", "content_text": "La 11-an de februaro 2009, laboristoj elŝovelis natrian sulfaton.\n\nLa 25-an de aŭgusto 2016 laboristoj rastis salon.\n\nSala lago en Yuncheng-urbo de Shanxi-provinco de Ĉinio havas 4 600-jaran historion de ekspluatado de salo. Sed pro troa elfosado, industria malmoderniĝo kaj poluado, malfacilas realigi pluan disvolviĝon de la lago. En septembro 2020, la urbo ĉesigis salan industrion en la regiono de la lago, sekve la lago komencis transformiĝon de minejo al turismejo.\n\nLa 10-an de majo 2024 laboristoj klopodis por rebonigi la medion de la lago.\n\nLa lago en la 14-a de aprilo 2024\n\nLa lago en la 30-a de aprilo 2024\n\nLa 5-an de junio 2024 ĉelagaj vojetoj malpermesataj por aŭtoj.\n\nLa pitoreska sala lago estas bona loko por proksimiĝi al la naturo.\n\nCignoj en la lago la 5-an de januaro 2024\n\nLa 21-an de majo 2024 turistoj amasiĝis por fotadi.\n\nLa 27-an de majo 2024 turistoj ĝuis la pejzaĝon.\n\nLa 5-an de junio 2024 homoj bicikladis sur la vojetoj.\n\nCentra Ĉinio fokusiĝas sur realigado de la koncepto \"klara akvo kaj verda monto estas la plej valoraj trezoroj\" proponita de ĉina prezidanto Xi Jinping. Altkvalita mediprotekto kontribuas al altkvalita disvolvado kaj bona vivo, kio efikas sur la harmonio inter homaro kaj naturo.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">La industria produktado de Ĉinio pliiĝis je 5.6% en majo - esperanto.china.org.cn</span>\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-06/28/content_117271055.htm", "title": "Vespero ĉe la Granda Kanalo en Pekino", "published": "2024-06-28 00:00:00", "content_text": "Dum la lastaj jaroj, la distrikto Tongzhou de Pekino multe plibonigis la areon ĉirkaŭ la Granda Kanalo de Pekino por stimuli turismon, konservi la heredaĵojn de la Granda Kanalo kaj plialtigi la vivnivelon de lokanoj. Dum plezurboata veturo sur la Granda Kanalo, oni povas vidi homojn sin amuziĝantajn ĉe la kanalo per distraj kaj sportaj aktivaĵoj.\n\nPlezurboato iras sur la Granda Kanalo, dum kelkaj homoj vespermanĝas subĉiele aŭ amuziĝas ĉe la kanalo.\n\nVespere unu el la multaj pontoj ĉe la Granda Kanalo\n\nPontoj sur la Granda Kanalo estis renovigitaj por stimuli turismon. Tiu ĉi gajnis noktan lumigon kaj artefaritan akvofalon.\n\nRaportis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">La industria produktado de Ĉinio pliiĝis je 5.6% en majo - esperanto.china.org.cn</span>\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-06/28/content_117277158.htm", "title": "Metroa vagonaro el karbonfibro estis lanĉita en Qingdao", "published": "2024-06-28 00:00:00", "content_text": "La 26-an de junio ĉina firmao CRRC, kiu desegnas kaj fabrikas vagonarojn, oficiale prezentis al la publiko sian novan produkton, metroa vagonaro el karbonfibro. Nomita CETROVO 1.0, la vagonaro estis fabrikita en la urbo Qingdao de Shandong-provinco, orienta Ĉinio. Pro tio, ke ĝi estas farita el karbonfibro, CETROVO 1.0 estas malpli peza kaj ĝia funkciado estas pli energi-efika ol tiu de ordinara metroa vagonaro.\n\nRedaktis: Rafael Henrique Zerbetto\n\nFonto: Xinhua\n\n<span style=\"font-family: \"times new roman\"; font-size: 20px;\">De minejo al turismejo, mirinda transformiĝo de sala lago - esperanto.china.org.cn</span>\n\nEl Popola Chinio", "author": null, "categories": ["Vojaĝo tra Ĉinio"], "audio_links": null}
{"url": "http://esperanto.china.org.cn/2024-06/28/content_117280579.htm", "title": "Malfermeco, kungajno kaj estonteco -- Somera Davos-Forumo de 2024", "published": "2024-06-28 00:00:00", "content_text": "La 15-a jarkunveno de la novaj pioniroj de la Monda Ekonomia Forumo (Somera Davos-forumo) finiĝis la 27-an de junio en Dalian-urbo de Ĉinio. Dum la forumo, invititoj varme diskuti pri \"novaj frontoj por estonta kreskado\", liverinte tri klarajn signojn de malfermeco, kungajno kaj estonteco.\n\nLaŭ prognozo de IMF kaj aliaj instituicioj, la monda ekonomio ŝajne restos en mez-malalta kreskado, ĝenerale pli malalta ol antaŭ la pandemio, por la venontaj kelkaj jaroj. Fronte al la malfacila internacia medio, Ĉinio reagas per malfermeco kaj senŝanceliĝo. La lando reduktis la negativan liston pri eniro de eksterlandaj investoj, nuligis limigojn al eksterlandaj investoj en la fabrika sektoro kaj plilongigis la liston de senvizaj landoj... En la lastaj jaroj la ĉina registaro lanĉis serion da rimedoj por realigi altnivelan malfermon kaj optimumigi la komercan medion.\n\nFronte al la malfaciloj de monda ekonomio, ĉiuj landoj devas kunlabori man-en-mane. Klaus Schwab, prezidanto de la forumo, diris, ke sub la nuna kompleksa internacia situacio, plifortigo de internacia kunlaboro estas pli grava ol iam ajn. \"La Monda Ekonomia Forumo daŭrigos kunlaboron kun Ĉinio por la stabila kaj sana disvolvado de monda ekonomio kaj kunreago kontraŭ tutmondaj defioj.\"\n\nEn ĉi-foja forumo, subforumoj pri AI kaj kvantuma komputado altiris grandan atenton. Multaj invititoj diris, ke teknologiaj progresoj reprezentataj de AI, bioteknologio, verda energio kreos novajn vojojn por rapida kreskado. Ĉinio nun akcelas la kultivadon de novkvalitaj produktivaj fortoj, kio ne nur aldonos fortan impulson al la ekonomia disvolviĝo de Ĉinio, sed ankaŭ kreos pli grandan kunlaboran spacon por entreprenoj de diversaj landoj.\n\nNuntempe Ĉinio daŭre antaŭenigas altkvalitan disvolvadon kaj kundividas la ŝancojn kun la mondo per sia stabileco kaj progreso. Multaj invititoj konfidas pri la ekonomia disvolva perspektivo de Ĉinio kaj en la forumo ili esprimis komunan voĉon -- iri kun Ĉinio signifas antaŭeniĝi kun ŝancoj.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Vespero ĉe la Granda Kanalo en Pekino - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-07/01/content_117271112.htm", "title": "Pekina Biblioteko: Bela, konvena kaj altteknika!", "published": "2024-07-01 00:00:00", "content_text": "Inaŭgurita antaŭ kelkaj monatoj en la distrikto Tongzhou de Pekino, Pekina Biblioteko tuj famiĝis pro sia bela arkitekturo kaj ankaŭ pri la fakto, ke ĝi estas saĝa biblioteko. Dum vizito al ĝi, oni sentas sin en biblioteko ne de nia epoko, sed de la estonteco.\n\nRigardo de la bela arkitekturo de la biblioteko\n\nJen la unua surprizo en la biblioteko: ĉe la pordo, ekster la biblioteko, estis robota biblioteko, kiu kapablas iri tra la apuda parko por pli konvene provizi librojn al homoj. La kvanto da libroj disponeblaj ne estas granda, sed la ideo de movebla biblioteko, kiu iras al la homoj, estas tre bona por kontentigi la bazajn bezonojn de ordinaraj legantoj.\n\nPor pruntepreni libron, oni bezonas sekvi instrukciojn sur tuŝekrano. La unua paŝo estas krei konton aŭ ensaluti, kaj por tio necesas uzi ĉinan nacian identigilon, kio malebligas al preskaŭ ĉiuj eksterlandanoj en Ĉinio la uzon de tiu servo. Sed la funkciado estas intuicia: oni elektas la deziratan libron kaj la maŝino pruntedonas ĝin.\n\nEnirinte la bibliotekon, oni tuj surpriziĝas pri ĝia bela arkitekturo. Unue oni rimarkas la tegmenton, kio konsistas el aro da platoj, ĉiu en la formo de ginkofolio. Kune kun maldikaj kaj altaj kolonoj, ili kreas la impreson, ke la biblioteko troviĝas sub alta ginkoarbaro.\n\nLaŭ fakula klarigo, tiuj folioj estas speciale planitaj por la akustiko de la biblioteko. Cetere, atenta rigardo al la folioj montras, ke sur ili estis instalitaj lampoj, kameraoj kaj sekurecaj aparatoj kontraŭ incendio. La lumigo de la konstruaĵo ŝanĝiĝas laŭ lumo de la tago kaj ĝia arkitekturo profitas sunlumon por redukti konsumadon de elektro dumtage.\n\nRoboto aŭtomate cirkulas tra la parko por pruntedoni librojn al homoj.\n\nAmbaŭflanke de la longa koridoro, kiu trairas la bibliotekon kvazaŭ la apuda Granda Kanalo trairas la distrikton Tongzhou, la kabinetoj por publika uzo aspektas kvazaŭ ŝtuparo, kun homoj silente legantaj librojn aŭ laborantaj per komputilo.\n\nEn sia konstruita areo de 75 mil kvadrataj metroj, Pekina Biblioteko konservas pli ol ok milionojn da libroj, sed la bretoj videblaj dum irado tra la biblioteko estas malgrandaj kaj malmultaj por konservi tiom da libroj, do kie ili estas?\n\nLaŭ klarigo, en la biblioteko troviĝas la plej granda unuo de aŭtomata sistemo pri konservado kaj repreno (AS/RS) de libroj en Ĉinio, kiu kapablas konservi ĝis 7.1 milionoj da libroj en areo de nur 3 mil kvadrataj metroj, pro ĝis speciala desegno. En ordinara biblioteko, tiu kvanto da libroj postulus areon je minimume 10 mil kvadrataj metroj.\n\nVirino interparolas kun virtulala bibliotekistino.\n\nPor helpi homojn trovi la librojn, troviĝas bibliotekistoj ĉe giĉeto, sed ankaŭ estas unu virtuala bibliotekisto funkciigata de artefarita intelekto, kiu voĉe interagas kun la homoj per voĉa konversacio.\n\nLa biblioteko ankaŭ havas memservan areon, kiu funkcias 24 horojn tage, kie homoj povas pruntepreni kaj redoni librojn, kiam ajn ili volas. La tuta prunteprena kaj redona sistemo estas aŭtomata.\n\nDum kelkaj homoj preferas iri al biblioteko por ĝui ĝian trankvilan etoson, ankaŭ estas legantoj, kiuj preferas resti hejme. Por igi libropruntojn pli konvenajn por tiuj lastaj, estis kreita servo, per kiu oni povas mendi libron interrete kaj ricevi ĝin hejme, kaj tiu servo estas disponebla ne nur por la urbo Pekino, sed ankaŭ por la urbo Tianjin kaj la provinco Hebei.\n\nLusin interparolas kun vizitantoj en la metaverso.\n\nLa Pekina Biblioteko ankaŭ havas areon por spertado de metaverso. Enirinte la areon, oni povas interagi kun majstroj de la ĉina literaturo revivigitaj de IA. Laŭ fakulo de la biblioteko, plejparto de la vizitantoj elektas fari demandojn al Lusin, patro de la moderna ĉina literaturo, kiu cetere ankaŭ estis esperantisto. Homoj aparte ŝatas peti al la majstroj rekomendojn pri libroj.\n\nEn la metaverso oni ankaŭ povas krei avataron, kiu gajnas vivon en virtuala mondo montrata sur ekranego de la biblioteko. Alia interesa trajto de tiu areo estas tio, ke uzantoj de tiu biblioteko povas vidi sur ekranego la kovrilojn de ĉiuj libroj, kiujn li aŭ ŝi prunteprenis de la biblioteko, tiel ke laŭ tempopaso kreiĝas kaj registriĝas historio de la interagado de ĉiu uzanto kun la biblioteko.\n\nEn la kafejo, roboto preparas kafon por klientoj.\n\nLa biblioteko ankaŭ entenas butikon, kie oni povas aĉeti librojn kaj ankaŭ diversajn produktojn kun la temo de la biblioteko. Flanke de la butiko troviĝas kafejo, kie oni povas elekti kafon sur ekrano, pagi kaj sekve roboto preparas ĝin.\n\nRaportis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">La industria produktado de Ĉinio pliiĝis je 5.6% en majo - esperanto.china.org.cn</span>\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-07/01/content_117280515.htm", "title": "Ruinoj , nova bit-albumeto de Martin & La Talpoj", "published": "2024-07-01 00:00:00", "content_text": "La 25-an de junio, oficiale aperis\n\nRuinoj\n\n, la kvara bit-albumeto de Martin & La Talpoj, eldonita de Vinilkosmo.\n\nAŭskultante ĝin, ŝatantoj de la bando tuj rimarkos la tipan stilon de Martin en gitarludado kaj lia milda kaj preskaŭ flustra kantado, kiuj markis ankaŭ la pasintajn albumojn de Martin & La Talpoj.\n\nSed estas du detaloj, kiuj distingas tiun ĉi albumon de la aliaj. Unu estas la aldono de inaj voĉoj en harmonia kantado: Siru Laine kantas en \"Ekrano\" kaj Inez Wiesse partoprenas en \"Se Nur\" kaj \"Senkondiĉa Amo\". La alia estas la fakto, ke tiu ĉi albumeto estas tute akustika, male ol la pasintaj, en kiuj elektraj instrumentoj estis uzataj.\n\nDum aŭskultado de la pasintaj albumoj de Martin & La Talpoj, mi ĉiam sentis min kvazaŭ gaje vojaĝanta tra la mondo. La melankolia tono de tiu ĉi akustika albumeto, tamen, invitas aŭskultanton al vojaĝo tra sia ena mondo anstataŭ la ekstera.\n\nLa unua kanto \"Ekrano\" kritikas la pasivan konduton de homoj antaŭ ekranoj. Kial ni elektas pasigi nian liberan tempon rigardante ekranon? Kial ni propravole fariĝas dependaj de ili eĉ por socia interagado kun aliaj homoj? Tiu ĉi kanto instigas nin pensi pri tiu temo pli kaj pli grava por nuna socio.\n\nLa tekstoj plenaj je poezieco, ofte instigas nin al pensado pri la vivo, pri niaj elektoj pasintaj kaj estontaj, pri tio, kion ni celas. La kanto \"Se nur\" aparte plaĉas al mi, ĉar ĝi milde kaj poezie traktas pezan temon: niaj pentoj pro miselekto en la pasinteco kaj la bezono liberiĝi de la pento por sekvi la vivon.\n\nAlia peza temo estas tiu de \"Senkondiĉa Amo\", pri perforto en amrilatoj. Perforto okazas, kiam unu el la amantoj sentas sin mistraktata, forlasita, sub la kontrolo de sia amatulo, kiu uzas la amosenton kiel ilon por manipuli alian homon. La kanto atentigas nin pri tio, ke matura kaj sincera amo devas esti reciproka kaj egaleca por riĉigi niajn vivojn.\n\n\"Jarfino\" esploras la esperojn, superstiĉojn kaj promesojn faratajn de homoj ĉe la sojlo de la nova jaro. La espero, ke komenconta jaro estos pli bona, povas inspiri homojn konduti pli bone, sed oni devas sin gardi kontraŭ la pasiva konduto kulpigi la jaron pri propra sorto. Iel ajn, ni ĉiuj samopinias, ke nova jaro alportas al ni novan ŝancon renkontiĝi, ĉu ne? Eble en Esperanta kongreso...\n\n\"La lasta somero\" ne temas nur pri priskribo de somera sceno, kun varma vento, verda grundo kaj hirundo fluganta, somero ankaŭ estas tempo por ĝui la vivon kaj ĝui la amon. Sed ankaŭ estas epoko por melankolio kaj maltrankvilo pri la estonteco. Tiu ĉi kanto preparas la aŭskultanton por la sekva, \"Ruinoj\", kiu antaŭvidas finon de la mondo de ni konata kaj alportas esperigan mesaĝon, ke el la ruinoj de nia epoko leviĝos nova mondo pli bona. Por ke tiu nova mondo fariĝu realo, tamen, necesas antaŭenigi esperon kaj amon, kaj forlasi angoron, kiel konsilas al ni \"La lasta Somero\".\n\nEn la retejo de Vinilkosmo vi povas senpage aŭskulti peceton de la kantoj kaj aĉeti la bitalbumeton:\n\nhttps://www.vinilkosmo-mp3.com/eo/popo-roko-hiphopo-elektronik/martin-la-talpoj-105/4-ruinoj.html\n\nAbonantoj de Vinilkosmo-ABONKLUBO povas senpage aŭskulti la tutan katalogon de Vinilkosmo per elsendfluo. Vi povas aboni ĝin ĉe\n\nhttps://www.vinilkosmo-mp3.com/eo/vinilkosmo-abonklubo/abonoj-abonklubo/results,1-0.html\n\nVerkis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Vespero ĉe la Granda Kanalo en Pekino - esperanto.china.org.cn</span>\n\nEl Popola Chinio", "author": "Rafael Henrique Zerbetto", "categories": ["E"], "audio_links": null}
{"url": "http://esperanto.china.org.cn/2024-07/01/content_117280674.htm", "title": "Ĝenerala konsulejo de Brazilo inaŭgurita en Chengdu", "published": "2024-07-01 00:00:00", "content_text": "La 27-an de junio estis oficiale inaŭgurita la ĝenerala konsulejo de Brazilo en Chengdu, Sichuan-provinco, kiu servos la provincojn Sichuan, Guizhou, Yunnan kaj Shaanxi kaj ankaŭ la municipon Chongqing. Cezar Augusto de Souza Lima Amaral estis enpostenigita kiel ĝenerala konsulo de Brazilo en Chengdu, kiu estas la tria ĝenerala konsulejo de Brazilo en la ĉeftero de Ĉinio.\n\nDiplomatiaj rilatoj inter Brazilo kaj Ĉinio estis oficialigitaj en 1974; en 1993 Brazilo fariĝis la unua disvolviĝanta lando, kiu estigis strategian partnerecon kun Ĉinio; en 2012 la rilatoj inter la du landoj estis plialtigitaj al la nivelo de ampleksa strategia partnereco. Delonge Brazilo kaj Ĉinio kunlaboras en pluraj kampoj, inkluzive de politiko, ekonomio kaj komerco, kaj kulturo.\n\nĈinio kaj Brazilo volas pli profunde disvolvi siajn rilatojn surbaze de kungajna kunlaboro, daŭre plifortigi reciprokan fidon kaj plifortigi strategian kunlaboron. Partnereco inter ambaŭ landoj atingis konkretajn rezultojn en pluraj kampoj, inkluzive de ekonomio kaj komerco, financoj, agrikulturo, scienco kaj teknologio kaj aerospaca esplorado, fariĝinte modelo por sud-suda kunlaboro.\n\nPro la altnivela stato de dulandaj rilatoj, plifortiĝas interŝanĝoj kaj kunlaboroj inter la provinco Sichuan de Ĉinio kaj pluraj provincoj de Brazilo, kun pli oftaj interŝanĝoj inter provinc-nivelaj registaroj, plifortigo kaj plivastigo de kunlaboroj en ekonomio, komerco kaj investoj, kaj pli intimaj kunlaboroj kaj interŝanĝoj kadre de kulturo kaj edukado. Brazilo estas la ĉefa komerca partnero de Sichuan en Latin-Ameriko, kaj ankaŭ grava partnero de tiu ĉina provinco kadre de ekonomio, teknologio kaj kulturo.\n\nLa ĝenerala konsulejo de Brazilo en Chengdu estas la dua fondita de Brazilo en Ĉinio en la lastaj 14 jaroj. Brazila ambasadoro en Ĉinio, Marcos Galvão, atentigis pri tio, ke la jaro 2024 markas la 50-an datrevenon de la estigo de diplomatiaj rilatoj inter Ĉinio kaj Brazilo. Tiu ĉi jubileo donas specialan brilon al la inaŭguro de la ĝenerala konsulejo en Chengdu, kio havos esencan rolon en plua plifortigo de rilatoj inter Brazilo kaj Ĉinio.\n\nRedaktis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Vespero ĉe la Granda Kanalo en Pekino - esperanto.china.org.cn</span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-07/01/content_117284326.htm", "title": "De Kvin Principoj de Paca Kunekzistado ĝis konstruado de homa komunumo kun komuna estonteco", "published": "2024-07-01 00:00:00", "content_text": "La jaro 2024 markas la 70-an datrevenon de la publikigo de la Kvin Principoj de Paca Kunekzistado, kune iniciataj de Ĉinio, Barato, Birmo kaj aliaj landoj. En la lastaj 70 jaroj, la Kvin Principoj de Paca Kunekzistado, nome \"reciproka respekto al suvereneco kaj teritoria integreco, reciproka ne-agreso, reciproka ne-interveno en internajn aferojn, egaleco kaj reciproka profitigo, kaj paca kunekzisto\", estis vaste rekonataj kaj sekvataj de la internacia komunumo, kaj fariĝis fundamentaj normoj de internaciaj rilatoj kaj bazaj principoj de internacia juro.\n\nFrancesco Maringiò, prezidanto de Ital-ĉina Asocio por Antaŭenigo de la Nova Silka Vojo, diris, ke surbaze de la Kvin Principoj de Paca Kunekzistado, ĉina ekstera politiko amasigis grandajn fortojn por unuiĝo kaj kunlaboro inter evoluantaj landoj.\n\nVolodymyr Urusov, vicprofesoro de fakultato pri historio de Nacia Universitato Taras Shevchenko de Kievo, diris, ke la Kvin Principoj de Paca Kunekzistado alportis abundajn enhavojn en diversaj periodoj, staris ĉe la flanko de progreso de la homaro kaj alportis saĝon al monda administrado.\n\nDe la historia respondo de la Kvin Principoj de Paca Kunekzistado ĝis la internacia rekono pri homara komunumo de komuna estonteco, Ĉinio ĉiam estas konstruanto de monda paco, kontribuanto en monda evoluado kaj protektanto de internacia ordo.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Ĝenerala konsulejo de Brazilo inaŭgurita en Chengdu - esperanto.china.org.cn</span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-07/02/content_117284372.htm", "title": "Datong de Shanxi-provinco: Nova skizo por novkvalitaj produktivaj fortoj", "published": "2024-07-02 00:00:00", "content_text": "Fronte al nova ondo da scienc-teknika revolucio kaj industria transformiĝo,diversaj regionoj de Ĉinio disvolvas novkvalitajn produktivajn fortojn laŭ lokaj kondiĉoj. Lastatempe raportistoj de\n\nEl Popola Ĉinio\n\nvizitis la urbon Datong de Shanxi-provinco.\n\nSaĝa urbo\n\nCifereca ekonomio estas la industrio kun la plej forta kreskopovo por altkvalita disvolviĝo de fabrika industrio. Datong rapide konstruas la novan ciferecan ekonomion kaj kreas servocentron de datumoj kaj komputado por la regiono inter Pekino, Tianjin kaj Hebei.\n\nLa soci-administra apo \"Tianxia Datong\" de Datong provfunkciis en aŭgusto 2022 kaj estis oficiale lanĉita en oktobro de la sama jaro. Ĝis nun, la apo jam estis novigita pli ol 20 fojojn. Kun pli ol 500 000 uzantoj, la apo provizas oportunojn al la loĝantoj de Datong pri publikigo de informoj, amaskomunikilaj informoj, retkomunumaj forumoj, kulturo kaj turismo, varbado pri laborpostenoj, kaj petoj de loĝantoj al la registaro. Han Jie, direktoro de la datum-buroo de Datong, diris, ke sekve Datong, celante fariĝi saĝa urbo, kunordigos diversajn sociajn retejojn kaj starigos administran centron, antaŭenigos ciferecan industriigon kaj industrian ciferecigon, kaj per la apo oni povas solvi malfacilojn de la socia vivo.\n\nEn 2021, la kompanio CRRC Datong (CRRC Datong Electric Locomotive Co., Ltd.) publikigis la unuan ĉinan sendepende elesploritan hidrogenan fuel-hibridan lokomotivon; en 2023 la kompanio lanĉis hidrogen-elektratan lokomotivon kun monde plej granda instalita potenco \"Ningdonghao\", kiel modelo de aplikado de pura fuelo en fervojo; same en 2023 la kompanio realigis la programon de transporta sistemo por elektrizitaj ŝoseoj kaj minejoj, kio plenigis ĉi-flankan mankon de la lando kaj donis ĉinan solvon al la mondo kadre de malaltigo de karbondioksida ellasado.\n\n\"Beidou + inteligenta agrikulturo\"\n\nDatong situas je 40 gradoj de norda latitudo. Ĝi havas malvarmetan klimaton, grandan temperaturan diferencon inter tago kaj nokto, kaj longajn sunbrilajn horojn. Do la urbo estas \"legoma produktejo\" por Pekino, Tianjin kaj Hebei, kerna urbo de agrikultura kaj brutobreda regiono de norda Ĉinio, kaj modela urbo pri agrikulturo kaj brutobredo en Shanxi-provinco. En la lastaj jaroj, Datong akcelis la disvolviĝon de specialaj kaj altkvalitaj plantaĵoj,efektivigis respondecojn pri grenproduktado, aplikadis novkvalitajn produktivajn fortojn al agrikulturo, por ke scienco kaj teknologio funkciu por grenplantado, kaj \"saĝa\" agrikulturo realigu la altkvalitan disvolviĝon.\n\nJi Ziping, respondeculo de datong-a Kompanio Yuze pri Agrikultura Scienc-tekniko, diris: \"Per Beidou-navigado oni povas certigi, ke la distanco inter ĉiu plantido restu je 18 centimetroj, kio estas pli preciza ol permana semado. Ĝi efikas kontraŭ perdo aŭ preterlaso de plantido, do estas certigita la ĝenerala ĝermado.\"\n\nDisvolvi novkvalitajn produktivajn fortojn estas longdaŭra kaj sistema tasko rilata al multaj kampoj. Datong ĉiam insistas pri novigo kiel la unua movforto por disvolvado, kaj faras rilatajn antaŭplanadon, aranĝon kaj kunordigon, strebante desegni novan skizon por la novkvalitaj produktivaj fortoj kaj kontribuante por ĉina modernigo.\n\nVerkis: Ma Xiao kaj Yao Quanmao\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Malfermeco, kungajno kaj estonteco -- Somera Davos-Forumo de 2024 - esperanto.china.org.cn</span>\n\nEl Popola Chinio", "author": "Ma Xiao kaj Yao Quanmao", "categories": ["Ekonomio"], "audio_links": null}
{"url": "http://esperanto.china.org.cn/2024-07/02/content_117286325.htm", "title": "Pecetoj de luna aerolito estos lote donacitaj al tri retumantoj", "published": "2024-07-02 00:00:00", "content_text": "Posttagmeze de la 25-a de junio revenkajuto de la ĉina lunsondilo Chang'e-6 surteriĝis en la Interna Mongolio de Ĉinio. Tio signifas, ke la monde unua specimeno el la malproksima flanko de la luno atingis la terglobon. La specimeno el la baseno Sudpolusa Aitken pezas 1 935.3 gramojn kaj havas grandan valoron por scienca esplorado. La baseno estas la plej malnova kaj la plej granda kavo de aerolito.\n\nLa 27-an de junio Chang'e-6 en sia Weibo-konto anoncis, ke ĝi faras loton inter retumantoj, kiuj abonis la konton kaj transsendis la afiŝon. Tri retumantoj estos lote elektitaj kaj ĉiu ricevos peceton de la luna aerolito. La rezulto estos publikigita en la 3-a de julio.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Datong de Shanxi-provinco: Nova skizo por novkvalitaj produktivaj fortoj - esperanto.china.org.cn</span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-07/02/content_117287095.htm", "title": "Bela Astano, ĉefurbo de Kazaĥio", "published": "2024-07-02 00:00:00", "content_text": "Astano, ĉefurbo de Kazaĥio, ricevos la viziton de ĉina prezidanto Xi Jinping okaze de la kunveno de la Ŝanhaja Kunlabora Organizo (ŜKO). Tiea medio estas bona, kaj konstruaĵoj havas proprajn trajtojn, kiuj formas pejzaĝojn sub la blua ĉielo kaj blankaj nuboj.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Pecetoj de luna aerolito estos lote donacitaj al tri retumantoj - esperanto.china.org.cn</span>\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-07/03/content_117288640.htm", "title": "Kassym-Jomart Tokayev: Konstanta ampleksa strategia partnereco inter Kazaĥio kaj Ĉinio malfermos novan ĉapitron", "published": "2024-07-03 00:00:00", "content_text": "Antaŭ la alveno de ĉina prezidanto Xi Jinping, kazaĥa prezidento Kassym-Jomart Tokayev ricevis intervjuon de ĵurnalistoj. Li diris, ke la renkontiĝo inter la ŝtatestroj de Kazaĥio kaj Ĉinio alportos profiton al homoj de la du landoj, kaj la atingotaj interkonsentoj malfermos novan ĉapitron en la konstanta ampleksa strategia partnereco inter Kazaĥio kaj Ĉinio.\n\n\"Ni kredas, ke la vizito de prezidanto Xi aldonos fortan impulson al la disvolva impeto de duflankaj rilatoj,\" diris Tokayev.\n\nLa kazaĥa prezidento diris, ke la rilatoj de la du landoj estas konstruitaj surbaze de fortaj ligoj de solida amikeco kaj bona najbareco, kaj duflanka kunlaboro komencis novajn \"orajn 30 jarojn\" dum la vizito de Xi Jinping al Kazaĥio en septembro 2022.\n\nEn la pasinta jaro, kelkaj gravaj interkonsentoj estis subskribitaj, inkluzive de la efektivigo de reciproka senviza politiko, la konstruado de la tria fervoja transirejo, la establo de kulturaj centroj kaj tiel plu.\n\n\"Kiel elstara gvidanto kaj saĝa ŝtatestro, prezidanto Xi kondukos Ĉinion atingi grandan kreskon kaj signife plifortigi la tutmondan influon de Ĉinio per sia antaŭvidemo,\" li diris.\n\nKazaĥio kaj Ĉinio establis proksiman interagadon kadre de internaciaj organizoj, inkluzive de la Unuiĝintaj Nacioj, Ŝanhaja Kunlabora Organizo kaj aliaj.\"Ni kunhavas similajn poziciojn kun Ĉinio pri multaj urĝaj tutmondaj kaj regionaj problemoj, kaj Kazaĥio plene subtenas la iniciaton 'La Zono kaj Vojo' kaj estas preta aktive partopreni en la daŭra integriĝo de niaj disvolvaj strategioj,\" li diris.\n\nLa kazaĥa prezidento alvokis akceladon de la kunlaboro en kvin ŝlosilaj kampoj, nome profundigi investan kunlaboron, pliigi duflankan komercan sumon, plifortigi kunlaboron kadre de \"La Zono kaj Vojo\", plimultigi transportan kunlaboron kaj akceli kulturajn kaj interpopolajn interŝanĝojn.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Pecetoj de luna aerolito estos lote donacitaj al tri retumantoj - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-07/03/content_117289014.htm", "title": "Ĉinio kaj Kazaĥio starigis unikan konstantan ampleksan strategian partnerecon", "published": "2024-07-03 00:00:00", "content_text": "La 2-an de julio, kiam ĉina prezidanto Xi Jinping atingis Astanon por pintkunveno de la Ŝanhaja Kunlabora Organizo (ŜKO) kaj ŝtata vizito al Kazaĥio, li deklaris en flughaveno, ke Ĉinio kaj Kazaĥio jam starigis unikan konstantan ampleksan strategian partnerecon.\n\nLi diris, ke li ĝojas viziti la belan landon Kazaĥion invitite de kazaĥa prezidento Kassym-Jomart Tokayev kaj ĉeesti la pintkunvenon de ŜKO, kaj li, nome de la ĉina registaro kaj la ĉina popolo, transdonas sincerajn salutojn kaj bondezirojn al Tokajev kaj la amika kazaĥa popolo.\n\nLi rememoris, ke antaŭ 11 jaroj, en Kazaĥio li unuafoje prezentis la iniciaton kune konstrui la Ekonomian Zonon de la Silka Vojo, kaj hodiaŭ la kunlaboro de \"La Zono kaj Vojo\" inter Ĉinio kaj Kazaĥio alportas fruktodonajn rezultojn.\n\nLi diris, ke la dudirekta ekonomia kaj komerca kunlaboro inter la du landoj atingis novan kulminon, interpopolaj kaj kulturaj interŝanĝoj prezentis multajn elstaraĵojn, kaj la internacia kunlaboro de la du flankoj estis proksima kaj efika, kio ne nur plibonigis la bonfarton de la duflankaj popoloj, sed ankaŭ aldonis pli da stabileco kaj pozitiva energio al la internacia kaj regiona situacio.\n\nXi Jinping ankaŭ diris, ke li antaŭĝojas ĉeesti la pintkunvenon de ŜKO, diskuti kun ĉiuj flankoj pri la estonteco de la organizo kaj manieroj antaŭenigi kunlaboron, kaj atingi novan kaj pli grandan progreson por ĉi tiu grava plurflanka mekanismo.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Pecetoj de luna aerolito estos lote donacitaj al tri retumantoj - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-07/03/content_117289049.htm", "title": "Ĉina prezidanto faris malgrandskalan intervidiĝon kun kazaĥa prezidento", "published": "2024-07-03 00:00:00", "content_text": "La 2-an de julio, ĉina prezidanto Xi Jinping vespermanĝis kun kazaĥa prezidento Tokayev. En agrabla kaj varmeta medio, ili havis elkorajn kaj amikecajn interŝanĝojn pri la dulandaj rilatoj kaj temoj komune zorgataj de Ĉinio kaj Kazaĥio.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Pecetoj de luna aerolito estos lote donacitaj al tri retumantoj - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-07/04/content_117289079.htm", "title": "Kazaĥa klerulino: Vizito de ĉina prezidanto plifortigos unuecon kaj efikecon de ŜKO", "published": "2024-07-04 00:00:00", "content_text": "Lastatempe en intervjuo, Gulnar Shaimergenova, direktoro de la Ĉina Studcentro de Kazaĥio, diris, ke la ŝtata vizito de ĉina prezidanto Xi Jinping al Kazaĥio substrekas la sindevontigon de Ĉinio al regiona kunlaboro kaj kreskantaj klopodoj por profundigi pli proksimajn partnerecojn antaŭenigante unuecon ene de la Ŝanhaja Kunlabora Organizo (ŜKO).\n\nŜi diris: \"La ĉeesto de prezidanto Xi Jinping ĉe la pintkunveno de ŜKO reliefigas la gvidan rolon de Ĉinio kaj ĝian vizion por pli interligita kaj prospera regiono.\" La vizito ankaŭ montras la fokuson de Ĉinio sur regiona kunlaboro kaj ĝiaj strategiaj interesoj en la regiono, kaj \"plifortigos la unuecon kaj efikecon de ŜKO\".\n\nAnkaŭ la rilatoj inter Kazaĥio kaj Ĉinio senĉese progresas kadre de amikeco, bona najbareco kaj konstanta ampleksa strategia partnereco. Ŝi diris, ke la gvidantoj de ambaŭ landoj malfermis novajn \"orajn 30 jarojn\" en duflanka kunlaboro. Kazaĥio kaj Ĉinio devas disvolvi ampleksan kunlaboron en ŝlosilaj kampoj kiel komerco, ekonomio, energio, financo, transporto, nuklea industrio, mekanika inĝenierado, turismo, elektronika komerco kaj pintteknologio.\n\n\"Kazaĥio kaj Ĉinio estas proksimaj najbaroj, veraj amikoj kaj partneroj. Hodiaŭ ambaŭ landoj estas en ŝlosila stadio de nacia disvolviĝo kaj reprosperiĝo,\" ŝi diris. Komuna laboro de la membroj de ŜKO alportos profitojn, kiuj kontribuos al longtempa paco, stabileco kaj ekonomia prospero en la regiono.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Pecetoj de luna aerolito estos lote donacitaj al tri retumantoj - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-07/04/content_117289134.htm", "title": "Bolat Nurgaliyev: ŜKO ludas decidan rolon en tutmonda sekureca sistemo", "published": "2024-07-04 00:00:00", "content_text": "Lastatempe Bolat Nurgaliyev, eksa ĝenerala sekretario de la Ŝanhaja Kunlabora Organizo (ŜKO), ricevis intervjuon de ĵurnalisto. Li diris, ke ŜKO starigis efikan kaj altvaloran strukturon por la internacia sekureca sistemo, kun granda perspektivo celante al plua disvolviĝo.\n\nNurgaliyev diris, ke la pintkunveno de ŜKO en Astano donas oportunon por retaksi la situacion, efektivigi la interkonsentojn atingitajn en la antaŭa pintkunveno en Delhio, skizi perspektivojn por la venonta jaro kaj prezenti al la tutmonda komunumo informojn pri nunaj tutmondaj streĉiĝoj kaj rilataj strategioj por plibonigi la situacion.\n\nLi emfazis, ke ekde sia fondiĝo en 2001, ŜKO subtenas la \"ŝanhajan spiriton\", antaŭenpuŝante reciprokan konfidon, kunprofiton, egalecon, interkonsenton, respekton al diversaj civilizacioj kaj provadon de komuna disvolviĝo.\n\nLi citis ŝanĝiĝojn en Kazaĥio alportitajn de kunlaboraj projektoj de \"La Zono kaj Vojo\". Li diris: \"La signifa pliiĝo de pontoj, fervojoj, marhavenoj, aŭtovojoj, tuneloj kaj terminaloj estas perceptebla atesto de la efika rolo de Ĉinio en antaŭenigo de soci-ekonomia infrastrukturo.\"\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Pecetoj de luna aerolito estos lote donacitaj al tri retumantoj - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-07/04/content_117291280.htm", "title": "Xi Jinping kaj Kassym-Jomart Tokayev kune renkontiĝis kun raportistoj", "published": "2024-07-04 00:00:00", "content_text": "Ĉina prezidanto Xi Jinping kaj kazaĥa prezidento Kassym-Jomart Tokayev kune renkontiĝis kun raportistoj en la 3-a de julio. Xi Jinping diris, ke Ĉinio kaj Kazaĥio estas kunuloj sur la vojo al modernigo.\n\nXi Jinping diris, ke li kaj Tokayev konsentas, ke Ĉinio kaj Kazaĥio estas en ŝlosila stadio de disvolvado kaj revigliĝo. La du flankoj ankaŭ kune akcelos novajn kreskopunktojn por kunlaboro en mineraloj, novaj energifontoj, scienca kaj teknologia novigo, aerospaco, cifereca ekonomio kaj aliaj kampoj.\n\nLi diris, ke la ĉina flanko okazigos ĉinan turisman jaron en Kazaĥio en 2025. Kaj, Ĉinio kaj Kazaĥio konsentis kune efektivigi la Tutmondan Disvolvan Iniciaton, la Tutmondan Sekurecan Iniciaton kaj la Tutmondan Civilizan Iniciaton -- tri ĉefaj iniciatoj proponitaj de Ĉinio.\n\n(el ĈRI)\n\nRedaktoro: Xie Ruifeng\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-07/04/content_117291355.htm", "title": "Xi Jinping interparolis kun Kassym-Jomart Tokayev", "published": "2024-07-04 00:00:00", "content_text": "Ĉina prezidanto Xi Jinping interparolis kun kazaĥa prezidento Kassym-Jomart Tokayev en Astano, ĉefurbo de Kazaĥio, en la 3-a de julio.\n\nXi Jinping diris, ke li pretas labori kun kazaĥa prezidento Kassym-Jomart Tokayev por kune konstrui pli konkretan kaj dinamikan ĉin-kazaĥan komunumon kun komuna estonteco, kaj aldoni pli pozitivan energion al la disvolviĝo kaj stabileco de la regiono.\n\nLi diris, ke li fidas, ke sub la gvidado de prezidento Tokayev, la kazaĥa popolo sukcesos konstrui fortan kaj prosperan novan Kazaĥion.\n\nLi diris, ke la amikaj rilatoj inter Ĉinio kaj Kazaĥio radikiĝas en la jarmila antikva Silka Vojo, plifortigita dum la 32-jara kunlaboro post la starigo de diplomatiaj rilatoj inter la du landoj, kaj atingis altan nivelon de konstanta ampleksa strategia partnereco.\n\n(el ĈRI)\n\nRedaktoro: Xie Ruifeng\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-07/05/content_117264804.htm", "title": "Mazingira FM, radio starigita de esperantistoj en Tanzanio", "published": "2024-07-05 00:00:00", "content_text": "La radio Mazingira FM estas komunuma radiostacio, kiu oficiale komencis la elsendadon en la jaro 2011 por homoj de la distrikto Bunda en Tanzanio, tio estis por plenumi unu de la celoj de loka organizo Mazingira. La radio funkcias subtene de malgrandaj reklamoj, el kiuj venas enspezo por pagi la laborkostojn kaj poŝmonon al ĵurnalistoj. Komence la radio elsendis nur al parto de la distrikto Bunda, kiun havis ĉirkaŭ 70 000 homojn, sed nun la radio elsendas al homoj de tri regionoj, kun iom pli ol 2 milionoj de loĝantoj. 80% de la programoj de la radio estas lokaj, 15% landa kaj 5% internaciaj. La elsendataj programoj fokusiĝas sur la komunumo, kiun la radio kovras por trakti diversajn aferojn, kiujn helpos ŝangi la vivkondiĉojn de la komunumo.\n\nKreado de radiostacio Mazingira FM\n\nKadre de bretona turneo organizita de la Federacio Esperanto Bretonio (FEB), s-ro Mramba Simba Nyamkinde, tiama urbestro de Salama kaj prezidanto de la asocio Mazingira en Tanzanio, venis al Francio en 2008. Ni gastigis lin hejme, kaj vidante la diversajn radioilarojn stokitajn en nia remizo, li havis la ideon instali komunuman radiostacion en sia vilaĝo, kio estus grava por tiu izolita kaj senkomunikila landparto.\n\nPor tion realigi, li petis de ni helpon, kaj proponis, ke ni iru al lia vilaĝo por starigi ĝin.\n\nKial ne? Pri tio, ni longe diskutis kun Mramba, desegnis planon de la onta konstruaĵo, kaj taksis la necesajn bezonaĵojn laŭ ties uzado, por kunporti la materialojn kiel eble plej taŭgajn, kiam ni iros tien.\n\nEn oktobro 2009, ni forflugis al Tanzanio kunportante diversajn aparatojn pezajn je 115 kg, kiel elsendilo, kablo, anteno, sonmiksilo ktp kaj ni surteriĝis en Daresalamo, kie Mramba akceptis nin. Survoje al la hotelo, Mramba diris: \"Amiko alvenos ĉi-vespere por konatiĝi kun vi, kaj tiu amiko estas la ministro pri agrikulturo!\"\n\nEstis granda surprizo por ni. Ni devas konfesi, ke ni estis iom impresitaj! En la restoracio ni atendis lin, pensante, ke li alvenos per polica aŭto kun ĝia laŭtega sireno. Kaj venis la dua surprizo: tute ne! Sen akompano li alproksimiĝis, kaj ni nur komprenis, ke li estas la ministro, kiam li sidiĝis. Post prezentadoj, li rigardis nin dirante kun afableco kaj rideto: \"Mi scias, ke francoj ŝatas vinon, do mi mendos botelon da ruĝa vino, kiun vi trinkos manĝante.\" La interŝanĝoj estis agrablaj kaj gajaj, kaj kiam li foriris, jam estis nokte. Estis tempo por \"atingi\" nian liton.\n\nEn la sekvanta mateno, ni enbusiĝis kun niaj pezaj valizoj, kaj ek al Salama! La urbo, kie loĝis proksimume 10 000 homoj, situas ĉe la lago Viktorio, je ĉirkaŭ 1 000 km for de Daresalamo. Por atingi ĝin, necesis pli-malpli 20 horoj da busveturado tra la naciaj parkoj Ngorongoro kaj Serengeti. Tra la fenestro, ni spektis la pejzaĝojn de tempo al tempo, ni vidis masajojn piedirantajn sur la savano, pajlokovritajn dometojn, ĝirafojn, elefantojn, zebrojn...\n\nAntaŭ ol ni atingis nian finan stacion, la tro longa vojaĝtempo estis duonigita, kaj ni faris etapon por tranokti en la moderna urbo Aruŝa, ne for de la monto Kilimanĝaro, kies pinto ne videblis pro nuboj.\n\nNi ekiris frumatene, kaj lacaj, ni finfine atingis Salama-n. La familianoj de Mramba afable akceptis nin, kaj post momento, kvar junaj petolemaj infanoj, dekomence iom timemaj, rigardis al ni ridante.\n\nBedaŭrinde, la radiodomo ne estis finkonstruita kiel planite. Tamen, la prokrasto ne maltrankviligis nin, ĉar multaj laboroj atendis nin. Fakte, la sekvantajn tagojn, ni veturis en diversajn urbojn por aĉeti bezonatajn materialojn, interalie, la longan maston, ŝtalan drategon, cementon... Ni vizitis plurajn lernejojn, dispensariojn, arbokulturejon kaj ankaŭ fabrikejon de rulseĝoj, kiu dungis kaj daŭre dungas precipe albinojn.\n\nIntertempe, pluraj familioj vizitis nin por peti helpon por siaj handikapaj infanoj. Tiel, nova neatendita projekto atendos nin en Francio!\n\nNi kunvenis kun pluraj respondeculoj de la organizo Mazingira kaj de salama-a vilaĝaro. Dum niaj interŝanĝoj, ni demandis ilin: \"Kaze de sendo de kontenero el Francio, ĉu vi materiale helpus la asocion Mazingira pri surloka transportado?\" Ili ne nur konsentis pruntedoni transportilon, sed ankaŭ antaŭpromesis ĝian senpagan tralandan veturadon.\n\nTiam, ni ne sciis, ke prezentiĝus oportuno kelkajn monatojn poste!\n\nPost kiam la areo, kie staros la anteno estis elektita, plurhora peniga laboro atendis la virojn. Ĉiu, siavice, pioĉis en la malmola grundo por fosi profundajn truojn plenigotajn je betono, unu truon por la mastosoklo, meze de la aliaj cirkle dispoziciitaj, kie ankriĝos la stajoj.\n\nKiam la konstrulaboro preskaŭ finiĝis, viroj pretiĝis por la malfacila starigo de la masto. Sed, kiel ekspliki al la helpantoj kiamaniere starigi ĝin? Venis al ni la ideo fari maketon por pli facile montri tion, ke ĉiuj el ili egaldistance lokiĝos kaj samforte kuntiros la stajojn, dume la aliaj kunpuŝos la maston, kaj ĉiuj en sinkrona kaj sen misa movo, por samtempe, ĝin starigi sen risko je falo.\n\nVenis tempo de teorio al praktiko. Kiam, ĉiu, laŭ sia rolo, malrapide puŝis aŭ tiris, tiam, iom post iom, la masto leviĝis kaj staris vertikale. Restis nur la laboro stabiligi kaj sekurigi ĝin kiel eble plej rapide por ke ĝi ne perdu sian ekvilibron. Jen la unua mejloŝtono al nia celo!\n\nDume, la konstrulaboro finiĝis. Vidante minacajn nubojn nigrigante la ĉielon, vilaĝanoj rapide alportis seĝojn kaj tablojn el la najbara lernejo, kaj kiam ĉio estis preta, ĉiuj aparatoj konektitaj, ŝirmitaj sub la ĵus instalita lada tegmento, pluvego torente falis. Ni ĉiuj troviĝis en tiu eta radioĉambro, premitaj kiel sardeloj en skatolo, atendante la ĉeson de la pluvego falanta sur la ladojn en surdiga bruo.\n\nSed tio ne atakis nian bonhumoran kaj gajan etoson. Finiĝis la pluv-lavango kaj vilaĝanoj alvenis por ĉeesti la lanĉon de la radio. Kiam unuafoje aŭdiĝis \"Radio Mazingira\" sur la ondoj, granda ĝojo kaj forta emocio trafis nin ĉiujn. Ĝis 30 km ĉirkaŭe homoj aŭdis la elsendon, kaj gaje telefonis por sciigi tion al ni. Neatendite, la ondoj pli disvastiĝis ol ni esperis! Bela sukceso dank' al efika kunlaboro!\n\nJaroj pasis, iom post iom \"Radio Mazingira FM\" disvolviĝis, kaj nuntempe ĝi dissendas tra kvin regionoj, kaj laborigas dek unu personojn, kvin dungitajn kaj ses volontulajn.\n\nEn 2019, falinte sur la antenon, fulmo brulfuŝis la elsendilon. Ve! Por akiri novan necesis 4 000 eŭroj, sen enkalkuli la sendkostojn! Feliĉe, dank' al nia retamikaro en Francio kaj en Britio, ĉu esperantistoj aŭ ne, ni rikoltis la necesan sumon por aĉeti ne novan, sed bone funkciantan elsendilon, kaj pagi la sendkoston ĝis Daresalamo. Kia bela leciono de solidareco!\n\nSed nia aventuro ne finiĝis.\n\nSendo de kontenero\n\nNur du aŭ tri monatoj pasis post nia reveno el Tanzanio, kiam nia amiko telefonis al ni: \"La firmao, kie mi laboras, sendos al Tanzanio konteneron plenigitan de materialoj, kaj ĉar restas disponebla spaco, ĉu vi havas materialojn por kompletigi ĝin?\"\n\nNi vere miris! Kelkajn monatojn antaŭe ni priparolis tion kun tanzaniaj respondeculoj, kaj jen tiu oportuno prezentiĝas!\n\nEstis agrabla surprizo, kaj kompreneble ni akceptis lian proponon! La sekvantajn tagojn ni vizitis diversajn asociojn kaj eksplikis nian projekton, esperante ilian subtenon. Ĉiu asocio volonte multe donis, kaj fine de nia kolektado, amasiĝis bicikloj, ĉirkaŭ 300 kg da vestoj, libroj, tabloj, seĝoj, komputiloj, radioj, antenoj, 300 konektiloj, sonmiksiloj, laŭtparoliloj...\n\nRenkontiĝon post renkontiĝo, ni konatiĝis kun transportisto, kiu proponis unu el siaj kamionoj por ĉion transporti senpage al Parizo, kie la objektoj estos registritaj kaj pakitaj antaŭ enkonteneriĝo.\n\nNi ĝojis kaj fieris pri tiuj sukcesaj aranĝoj, sed kelkaj tagoj poste, la amiko telefonis kun tono iom riproĉa: \"Vi tiom alportis, ke la disponebla spaco ne sufiĉas kaj necesos dua kontenero!\"\n\nNia memkontento ricevis bateton... Ni tiom entuziasmiĝis pro tiu mirinda okazaĵo, ke ni ne konscie troigis... Tamen, la dua kontenero estis plenigita, kaj ĉio sendita al la haveno \"Le Havre\". Post du surmaraj monatoj kaj 1 000 km da tratanzania veturado per kamioneto, ĉio alvenis sen problemoj, senpage, kiel promesis la respondeculoj de Salama, en nia kunsido kelkaj monatojn antaŭe.\n\nDua bela sukceso, dank' al, unu foje pli, tiu tiel nomata \"solidareco\".\n\nLa handikapaj infanoj\n\nDum nia restado en Salama, pluraj familioj vizitis nin kaj petis helpon por siaj infanoj grave vunditaj aŭ handikapaj. Plejparte el ili suferas pro kruraj misformiĝoj, kaŭzitaj, laŭ pluraj esploroj, de superdozo de kinino, preskribita kontraŭ malario. Kompata sento tuŝis nin antaŭ tiuj suferoj. Sed, kiel pagi la operaciojn, sciante, ke ĉiu el ili kostas averaĝe 300 aŭ 400 eŭrojn?\n\nPost nia reiro al Francio, cele al akiro de monsubteno, ni prelegis en kelkaj urboj pri nia restado en Salama, kaj multaj homoj mone kontribuis por operaciigi John, dekkvarjara junulo, grave brulvundita pro falo en fajro, kiam li estis trijara. John estis la unua infano el longa listo...\n\nSed mono estas malfacile akirebla. Por parte solvi tiun problemon, kun esperantista amiko Luc Gouverneur, ni trovis rimedon: partopreni en pulbazaroj vendante surstrate diversajn ne novajn objektojn, kaj transdoni la enspezojn al tiuj infanoj. En la komenco, ni prenis el niaj propraj ŝrankoj kaj tirkestoj diversajn ne plu uzatajn aĵojn kaj vendis ilin. Sed la tirkestoj kaj ŝrankoj ne estas senfundaj... Por helpi nin, jaron post jaro, amikoj, esperantistaj aŭ ne, kontribuis, aŭ mone, aŭ donacinte diversajn vendotajn objektojn.\n\nDank' al tiu interhelpo, kiu ankoraŭ nun daŭras, ni operaciigis tridekon da infanoj, kaj financis aĉeton de rulseĝoj fabrikitaj surloke, en fabriko, kiu dungas precipe albinojn.\n\nEn 2018, Maurice, Luc kaj mi kreis Esperanto-asocion \"CELI\" (Couëron Esperanto Langue Internationale), kies dua statuta artikolo precizigas: \"Tiu asocio, nereligia kaj nepolitika, celas informi pri Esperanto, faciligi ties lernadon cele al interŝanĝo kaj solidareco inter Esperantaj parolantoj tra la mondo.\"\n\nJohn, Joyce, Winfrida kaj la aliaj infanoj, por kiuj lernejo estas nun alirebla, kiuj nun povas ludi kun aliaj infanoj, atestas pri tiu solidareco dank' al nia komuna lingvo Esperanto, kiu ebligis kaj ebligas tiujn realigaĵojn kaj interŝanĝojn kun nia peranto-amiko Mramba Simba el Tanzanio.\n\nRaportita de Christiane LAMY\n\n<span style=\"font-family: \"times new roman\"; font-size: 20px;\">La industria produktado de Ĉinio pliiĝis je 5.6% en majo - esperanto.china.org.cn</span>\n\nEl Popola Chinio", "author": null, "categories": ["E"], "audio_links": null}
{"url": "http://esperanto.china.org.cn/2024-07/05/content_117289535.htm", "title": "Kial pli kaj pli da homoj ŝatas \"novĉinstilan\" vestaĵon?", "published": "2024-07-05 00:00:00", "content_text": "Vestaĵoj kun tradiciaj ĉinaj elementoj, reprezentataj de la nomo \"novĉinstila\" vestaĵo, estas tre popularaj inter konsumantoj. Fakte, ne ekzistas preciza difino de la tiel nomata \"novĉinstilo\". En la okuloj de junaj konsumantoj, ĝi inkluzivas vestaĵojn, kiuj kombinas tradiciajn ĉinajn elementojn kun ecoj de moderna estetiko.\n\nKial tia vestaĵo estas tiel populara? Antaŭ ĉio, ĝiaj valoroj de estetikeco kaj tradicia kulturo estas alte taksataj de homoj. Sekve, ĝi kombinas tradiciajn kaj modernajn elementojn, kio kongruas kun la serĉado de individua beleco por nunaj gejunuloj. Krome, pli kaj pli da homoj deziras esprimi sin per tradicia kulturo. Ili portas \"novĉinstilajn\" vestaĵojn por akiri individuan kaj kulturan identecon.\n\nKrom vestaĵo, \"novĉinstilo\" ankaŭ influas en la kampoj de manĝaĵo, turismo kaj homaranĝo. Estas kredinde, ke \"novĉinstilo\" fariĝos longtempa estetika tendenco de multaj ĉinaj konsumantoj.\n\nRedaktoro: Sheng Min\n\n<span style=\"font-family: \"times new roman\"; font-size: 20px;\">Pecetoj de luna aerolito estos lote donacitaj al tri retumantoj - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-07/05/content_117293603.htm", "title": "Ĉinio kaj Rusio daŭre plifortigos sinergion de disvolvaj strategioj", "published": "2024-07-05 00:00:00", "content_text": "La 3-an de julio en Astano ĉina prezidanto Xi Jinping intervidiĝis kun rusa prezidento Vladimir Putin.\n\nXi Jinping diris, ke prezidento Putin faris sukcesan ŝtatan viziton al Ĉinio maje, la du flankoj kunlaboras por fari planojn kaj aranĝojn por la estonta disvolvo de dulandaj rilatoj en la grava historia krucvojo ĉe la 75-a datreveno de la starigo de diplomatiaj rilatoj inter Ĉinio kaj Rusio.\n\nLi diris, ke Ĉinio subtenas Rusion kiel BRICS-prezidanton plenumi siajn respondecojn, unuigante la \"tutmondan sudon\", malhelpante \"novan malvarman militon\" kaj kontraŭbatalante kontraŭleĝajn unuflankajn sankciumojn kaj hegemoniismon.\n\nLi diris, ke la astana pintkunveno de la Ŝanhaja Kunlabora Organizo (ŜKO) okazos baldaŭ, la ĉina flanko antaŭĝojas labori kun Rusio kaj aliaj membrolandoj por antaŭenigi la stabilan kaj longperspektivan disvolviĝon de ŜKO kaj konstrui pli proksiman komunumon de komuna estonteco de ŜKO.\n\nPutin diris, ke nun la rilatoj inter Rusio kaj Ĉinio estas ĉe la plej alta nivelo en la historio, la du flankoj respektas unu la alian, kaj traktas unu la alian surbaze de egaleco kaj reciproka profito.\n\nLi diris, ke Rusio subtenas Ĉinion pri protekto de ĝiaj kernaj interesoj kaj legitimaj rajtoj kaj interesoj, kaj kontraŭas eksteran enmiksiĝon en la internajn aferojn de Ĉinio. Rusio plene subtenos la laboron de Ĉinio kaj kunlaboros kun aliaj membrolandoj por plifortigi la internacian influon de la organizo, protekti regionajn pacon kaj sekurecon kaj antaŭenigi la disvolviĝon de la internacia sistemo al pli justa direkto.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Kial pli kaj pli da homoj ŝatas \"novĉinstilan\" vestaĵon? - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-07/05/content_117293616.htm", "title": "Ĉina prezidanto Xi Jinping intervidiĝis kun kirgiza prezidento Sadyr Japarov", "published": "2024-07-05 00:00:00", "content_text": "La 3-an de julio en Astano ĉina prezidanto Xi Jinping intervidiĝis kun kirgiza prezidento Sadyr Japarov. Li diris, ke la du flankoj devas plivastigi ekonomian, komercan kaj investan kunlaborojn, plifortigi konekteblecon kaj plivastigi kunlaboron pri bonkvalitaj novaj produktivaj fortoj.\n\nXi Jinping diris, ke Ĉinio volas profundigi la sinergion de disvolvaj strategioj kun Kirgizio, pligrandigi la kundividon de sperto en administrado, kaj antaŭenigi ĉiuflankan kunlaboron kaj konstruadon de ĉin-kirgizia komunumo de komuna estonteco.\n\nLi diris, ke Ĉinio volas plifortigi kunordigon kaj kunlaboron kun Kirgizio, daŭrigi la kunlaboran mekanismon de Ĉinio kaj la Centra Azio kaj certigi, ke la Ŝanhaja Kunlabora Organizo (ŜKO) disvolviĝu en ĝusta direkto por servi al la komunaj interesoj de ĉiuj flankoj.\n\nJaparov diris, ke la politikaj rilatoj inter Kirgizio kaj Ĉinio altnivele disvolviĝas, diversaj departementoj de la du landoj tenas proksiman komunikadon, subnaciaj interŝanĝoj kaj kunlaboroj prosperas, kaj dulandaj komerco kaj investo senĉese kreskas.\n\nLi diris, ke Kirgizio firme subtenas la principon de unu Ĉinio, Kirgizio bonvenigas pli da ĉinaj entreprenoj investi en la lando, kaj liveros bonan komercan medion por ĉinaj entreprenoj. Oni esperas, ke la du flankoj kunlaboros por antaŭenigi la konstruadon de la fervoja projekto de Ĉinio, Kirgizio kaj Uzbekio kaj plifortigi plurflankan komunikadon kaj kunlaboron kadre de ŜKO kaj aliaj platformoj.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Kial pli kaj pli da homoj ŝatas \"novĉinstilan\" vestaĵon? - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-07/05/content_117293626.htm", "title": "Ĉina prezidanto Xi Jinping ĉeestis la 24-an kunvenon de konsilio de ŝtatestroj de membrolandoj de ŜKO", "published": "2024-07-05 00:00:00", "content_text": "Ĉina prezidanto Xi Jinping ĉeestis la 24-an kunvenon de konsilio de ŝtatestroj de membrolandoj de la Ŝanhaja Kunlabora Organizo (ŜKO) en Astano, Kazaĥio, en la 4-a de julio.\n\nEn la kunveno Xi Jinping alvokis la membrolandojn de ŜKO certigi sekurecon antaŭ la reala minaco alportata de la pensmaniero de la malvarma milito. Li instigis la membrolandojn aliĝi al la vizio de komuna, ampleksa, kunlabora kaj daŭripova sekureco, trakti kompleksajn kaj interplektitajn sekurecajn defiojn per dialogo kaj kunordigo, kaj respondi al la profunde ŝanĝiĝanta internacia situacio per kungajna kunlaboro, por konstrui mondon de daŭra paco kaj universala sekureco.\n\nLi diris, ke la fundamento por kunlaboro de ŜKO fariĝos pli solida, ĉar la \"granda familio\" de ŜKO havas kreskantan nombron da membroj, kiuj kovras tri kontinentojn tra la mondo.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Kial pli kaj pli da homoj ŝatas \"novĉinstilan\" vestaĵon? - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-07/05/content_117293637.htm", "title": "ŜKO oficiale akceptis Belorusion kiel membron", "published": "2024-07-05 00:00:00", "content_text": "La 4-an de julio, en la 24-a kunveno de konsilio de ŝtatestroj de membrolandoj de la Ŝanhaja Kunlabora Organizo (ŜKO) en Astano, Kazaĥio, ŜKO oficiale akceptis Belorusion kiel sian membron.\n\nPost kiam la reprezentantoj subskribis koncernajn dokumentojn, Belorusio fariĝis la deka membro de ŜKO.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Kial pli kaj pli da homoj ŝatas \"novĉinstilan\" vestaĵon? - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-07/05/content_117294006.htm", "title": "Xi Jinping atendas konduki kunlaboron inter Ĉinio kaj Taĝikio al pli alta nivelo", "published": "2024-07-05 00:00:00", "content_text": "La 4-an de julio ĉina prezidanto Xi Jinping diris, ke li atendas konduki la ĉin-taĝikan kunlaboron al pli alta nivelo.\n\nLi diris ankaŭ, ke li kaj taĝika prezidento Emomali Rahmon estas atenditaj fari novajn planojn kaj aranĝojn por la disvolviĝo de la rilatoj inter Ĉinio kaj Taĝikio laŭ la novaj cirkonstancoj kaj havi profundajn interŝanĝojn de opinioj pri la nuna internacia kaj regiona situacio.\n\nLi diris, ke Ĉinio fariĝis la dua plej granda komerca partnero de Taĝikio, la kunlaboro kadre de \"La Zono kaj Vojo\" kaj la dudirekta komerco jam donis fruktodonajn rezultojn.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Kial pli kaj pli da homoj ŝatas \"novĉinstilan\" vestaĵon? - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-07/08/content_117286934.htm", "title": "Lotusoj en Pekino", "published": "2024-07-08 00:00:00", "content_text": "Sub la alta temperaturo de somero, lotusoj pompas en la parkoj de Pekino kaj allogas kaj lokanojn kaj turistojn. Ekde aprilo, la averaĝa temperaturo en Pekino estas iomete pli alta ol tiu de la pasinta jaro, kaj tiu fenomeno, kune kun la altaj temperaturoj de la lastaj semajnoj, kaŭzis, ke lotusoj ekfloris duonmonaton pli frue. Tamen, oni atendas, ke la plej bona tempo por vidi lotusojn daŭre estos inter julio kaj aŭgusto.\n\nRedaktis: Rafael Henrique Zerbetto\n\nFonto: Global Times\n\n<span style=\"font-family: \"times new roman\"; font-size: 20px;\">Pecetoj de luna aerolito estos lote donacitaj al tri retumantoj - esperanto.china.org.cn</span>\n\nEl Popola Chinio", "author": null, "categories": ["Naturo kaj Mediprotekto"], "audio_links": null}
{"url": "http://esperanto.china.org.cn/2024-07/08/content_117293358.htm", "title": "Unika eksperimento finiĝis kun bonaj rezultoj en AMU", "published": "2024-07-08 00:00:00", "content_text": "Kiam 25-jariĝis la postdiplomaj Interlingvistikaj Studoj en la universitato Adam Mickiewicz (AMU), Pollando, ni festis per la lanĉo de magistraj studoj pri interlingvistiko kadre de la studdirekto lingvistiko kaj informmastrumado en 2022. La studoj surloke en Poznano enhavis ne nur studobjektojn rilatajn al lingvistiko, kulturo kaj movado de Esperanto kaj aliajn planlingvojn, sed ankaŭ perfektigon en la angla lingvo kaj angle informmastrumadon (cifereca humanistiko). En la centro troviĝas ankaŭ interkultura komunikado kaj lingvopolitiko, kiuj donas bonan bazon por ke oni trovu laboron poste.\n\nLa studentoj de la interlingvistikaj studoj (kaj 3 aliaj), instruistoj Michael Farris kaj Ilona Koutny en la adiaŭa bankedo (post la sukcesa magistra ekzameno) kun la vortaro\n\nLa unikaj magistraj studoj startis kun dek ĉinaj studentoj (el kiuj sep el Zaozhuang-universitato). Ĉiuj dek nun atingis la finon de siaj dujaraj studoj. La 27-an de junio sep studentoj sukcese trapasis la magistran ekzamenon, kiam ili defendis siajn diplomlaboraĵojn kaj respondis la demandojn. Iliajn laboraĵojn oni povos legi en la retejo Edukado.net. La recenzado donis eblecon kunlabori kun eksterlandaj kolegoj (prof. Sabine Fiedler, prof. Gong Xiaofeng, d-ro Markos Kramer) kaj kun d-ro Maciej St. Zięba el Pollando (kiu instruis la studentojn en Zaozhuang-Universitato), ili interrete aliĝis al la ekzameno. Jen la temoj de la studentoj:\n\nLi Bochuan: Seksismaj elementoj en la lingvo Esperanto\n\nLiu Dehan: La rolo kaj influo de virinoj al la lingvo, literaturo kaj movado de Esperanto\n\nLong Yunxia: Vortoprovizo de la homa vivo en temaj grupoj en la angla, Esperanto kaj la ĉina, kaj apliko en la lingvoinstruado\n\nSun Yesheng: Ellaboro de temvortaro en la tereno de loĝado en la angla, Esperanto kaj la ĉina\n\nZhang Yue: Komparo de la lingva bildo de la mondo en la ĉina kaj Esperanto\n\nZhao Yanan: Reflektiĝo de la ĉina kulturo en Esperantaj tekstoj\n\nZhu Xinlei: Elektitaj bibliotekaj kolektaĵoj pri Esperanto kaj interlingvistiko\n\nĈiuj studentoj esprimis deziron plu kunlabori en la vortara projekto de Ilona Koutny aŭ plu esplori kaj verki artikolon el sia temo. Iuj povos dungiĝi en Zaozhuang-universitato, en la Esperanto-Muzeo, kaj pensas eĉ pri doktoriĝo en AMU. Ili donos freŝan forton al la ĉina movado.\n\nĈi-semajne, tuj antaŭ la ekzameno aperis la\n\nAngla-Esperanta-Ĉina Etvortaro pri Homa Vivo kaj Loĝado\n\n. Temas pri la aktualigita kaj ĉinigita versio de la\n\nAngla-Esperanta-Hungara Etvortaro\n\nde Ilona Koutny. Du studentoj el la magistra interlingvistika grupo, Long Yunxia (Nuba) kaj Sun Yesheng (Suno) pretigis la la ĉinajn versiojn, kaj kontrolis ilin Gong Xiaofeng (Arko). En la libreto troviĝas ankaŭ ekzercoj por uzi la vortaron en progresanta nivelo de Esperanto – kion la studentoj povas sperti.\n\nKaze de la dua anonco de la studoj en 2023 – post sukcesa unua jaro – neniu esperantisto aliĝis krom 5 ĉinaj studentoj, kio ne sufiĉis por startigi la sekvan grupon. Bedaŭrinde, AMU fermis la studojn. La nuna realigo restos unika, tre pozitiva, eksperimento.\n\nRaportita de prof. Ilona Koutny\n\n(Gvidanto de la Interlingvistikaj Studoj de AMU)\n\n<span style=\"font-family: \"times new roman\"; font-size: 20px;\">Kial pli kaj pli da homoj ŝatas \"novĉinstilan\" vestaĵon? - esperanto.china.org.cn</span>\n\nEl Popola Chinio", "author": null, "categories": ["E"], "audio_links": null}
{"url": "http://esperanto.china.org.cn/2024-07/08/content_117297754.htm", "title": "Xi Jinping kaj Viktor Orban profunde interŝanĝis opiniojn pri la krizo en Ukrainio", "published": "2024-07-08 00:00:00", "content_text": "Ĉina prezidanto Xi Jinping renkontiĝis kun hungara ĉefministro Viktor Orban en Pekino, la 8-an de julio. La du flankoj profunde interŝanĝis opiniojn pri la krizo en Ukrainio.\n\nOrban informis Xi Jinping pri siaj lastatempaj vizitoj al Ukrainio kaj Rusio. Xi Jinping esprimis aprezon al la klopodoj de Orban por la antaŭenigo de politika solvado de la ukraina krizo kaj klarigis koncernajn opiniojn kaj proponojn de Ĉinio.\n\nXi Jinping alvokis la internacian komunumon krei kondiĉojn kaj doni subtenon por la rekomenco de rekta dialogo kaj intertraktado inter Ukrainio kaj Rusio, dirante, ke nur se ĉiuj grandaj landoj aldonos pozitivan energion anstataŭ negativan, ili povos aperi batalhalto en ĉi tiu konflikto kiel eble plej baldaŭ.\n\n\"Ĉinio aktive antaŭenigas pacajn intertraktadojn laŭ sia maniero kaj instigas kaj subtenas ĉiujn klopodojn favorajn al paca solvado de la krizo,\" li diris, aldonante, ke Ĉinio volas subteni komunikadon kun Hungario kaj ĉiuj koncernaj partioj.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Unika eksperimento finiĝis kun bonaj rezultoj en AMU - esperanto.china.org.cn</span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-07/09/content_117298830.htm", "title": "Ekosistemo de Ren'ai Jiao difektita de kontraŭleĝe surgrundigita filipina ŝipo", "published": "2024-07-09 00:00:00", "content_text": "La filipina militŝipo kontraŭleĝe surgrundigita ĉe la laguna deklivo de Ren'ai Jiao en 1999 grave damaĝis la diversecon, stabilecon kaj daŭrigeblecon de la koral-rifa ekosistemo en la regiono, laŭ raporto publikigita de la Ministerio pri Naturaj Resursoj de Ĉinio en la 8-a de julio.\n\nLaŭ la raporto, la kovrado de koral-rifoj sur la plataj kaj lagunaj deklivaj regionoj de Ren'ai Jiao draste malpliiĝis, kun la plej evidentaj malkreskoj observataj ĉirkaŭ la ŝipo.\n\nLa populacia strukturo de grandaj bentaj senvertebruloj en la rif-regiono estas malekvilibra, precipe ĉirkaŭ la militŝipo, kaj niveloj de pezmetaloj, petroloj kaj aktivaj fosfatoj en la marakvo de la regiono estas evidente pli altaj ol historiaj registroj.\n\nLa raporto klarigas, ke diversaj derompaĵoj, ekzemple fiŝretoj, estas disigitaj tra la regiono.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Xi Jinping kaj Viktor Orban profunde interŝanĝis opiniojn pri la krizo en Ukrainio - esperanto.china.org.cn</span>\n\nEl Popola Chinio", "author": null, "categories": ["Naturo kaj Mediprotekto"], "audio_links": null}
{"url": "http://esperanto.china.org.cn/2024-07/10/content_117298851.htm", "title": "Kio venos de la tria plena sesio?", "published": "2024-07-10 00:00:00", "content_text": "de J. Renato Peneluppi Jr.*\n\nEn la dua duono de julio, la Komunista Partio de Ĉinio (KPĈ) okazigos la Trian Plenan Sesion de la 20a Centra Komitato, kaj multon oni povas atendi de ĝi. Estas tendenco, ke la plena sesio difinos novan ekonomian normon per nova ondo de reformoj kaj gravaj iniciatoj por antaŭenigi ĉinan modernigon.\n\nLa ena motora forto de ekonomia disvolvado por la estonteco estas unu el tiuj iniciatoj per stimulado al enlanda konsumado kaj baza reto de kuracaj servoj. Ankaŭ estos difinitaj la celoj por 2035, samkiel alĝustigoj por la nova erao, por konstrui altnivelan socialisman merkatan ekonomion bazitan sur la ĉina modernigo.\n\nEn februaro, Xi Jinping prezidis la kvaran kunvenon de la Komisiono por Ampleksa Profundigo de la Reformo de la 20a Centra Komitato de KPĈ. Li deklaris, ke tiu ĉi jaro estas ŝlosila por profundigi la reformadon, kaj la ĉefa tasko estas plani novajn ampleksajn reformojn, kiuj malfermos novan ĉapitron de la ĉina modernigo. Por alfronti la defiojn kaj riskojn rilatajn al disvolvado, estas esence daŭrigi reformon kaj pordmalfermon. Tio ligiĝas al ekspansio de postulo de enlanda merkato, optimumigo de strukturoj, plifortigo de fido, certigo de popola bonfarto kaj mastrumado de riskoj.\n\nXi Jinping diris al usonaj reprezentantoj de entreprenoj, sciencaj institucioj kaj registaro vizitintaj Ĉinion en marto ĉi-jare, ke Ĉinio planas kaj implementas serion da gravaj rimedoj por amplekse profundigi la reformadon, daŭrigas la konstruadon de unuaklasa etoso por negocoj karakterizitaj de merkatigo, jurŝtato, internaciigo kaj alporti pli vastajn oportunojn por disvolvado de firmaoj el malsamaj landoj, inkluzive de Usono.\n\nEn tiu okazo, Xi substrekis la bezonon profundigi la reformon surbaze de marksismo-leninismo, la penso de Mao Zedong, la teorion de Deng Xiaoping, la pensoj pri la tri reprezentoj kaj la scienca perspektivo pri disvolvado. Li ankaŭ substrekis la plenan aplikon de la penso de Xi Jinping pri socialismo kun ĉinaj trajtoj por nova erao, alprenante la novan Kkncepton pri disvolvado, serĉante progreson kun stabileco, liberigante kaj disvolvante la produktivajn fortojn kaj la socian viglecon.\n\nPor tio, necesas kunordigi la nacian kaj internacian situaciojn per antaŭenigo de la \"kunligita plano de la kvin sferoj\" kaj la \"ampleksa strategio en kvar frontoj\". Reformo de la ekonomia sistemo devas esti la ĉefa movforto, kun fokusoj sur egaleco kaj socia justeco, plibonigo de homa bonfarto kaj emfazo sur la ŝlosilaj punktoj kaj la efiko de la reformo. Estas esence kunordigi la rilatojn inter produktado kaj produktivaj fortoj, la superstrukturon kun la bazo de ekonomio, la nacian regadon kun la socia disvolvado, por tiel certigi fortan impulson kaj socian subtenon al modernigo de Ĉinio.\n\nLa reformo de la ekonomia sistemo devas komenciĝi per plenumo de realaj bezonoj kaj solvado de la plej urĝaj problemoj, kaj devas antaŭenigi la teorian kaj institucian novigon en la procezo de solvado de praktikaj problemoj. \"La aspiro de la ĉina popolo al pli bona vivo estas la celo de nia klopodado, kaj la esenca celo de antaŭenigo de reformado kaj disvolvado estas plibonigi la popolan vivon,\" deklaris Xi.\n\nLa Sepa Kunveno de la Konstanta Komitato de la 14a Nacia Komitato de la Ĉina Popola Politika Interkonsiliĝa Konferenco (ĈPPIK) en junio plenumis sian rolon kiel oficialan organon de politikaj konsilantoj, diskoniginte 14 rekomendojn de 14 politikaj konsilantoj en la kunveno titolita \"konstrui altnivelan sistemon de socialisma merkato\". Ĝi substrekis la bezonon identigi ŝlosilajn areojn de reformado kaj antaŭeniri laŭ la zorgoj de la popolo, kiel postenoj, enspezo, edukado, kuracado, registaraj servoj, loĝado, prizorgado al infanoj kaj maljunuloj, kaj sekureco. Necesas ĉesigi limigojn al aĉetado de loĝejo kaj alporti financan subtenon al tiu sektoro. Ankaŭ estas esenca afero renegoci la ŝuldojn de lokaj registaroj kaj reformi ilian sistemon de stimulado al produktado kaj konsumado.\n\nStimulado fokusiĝos ne plu sur produktado, sed sur konsumado, por kreskigi la enlandan postulon kaj reekvilibrigi la ekonomion per malpli da investoj en fiksaj aktivoj kaj pli forta instigo al konsumado. En Ĉinio, hejma postulo entenas kaj investojn kaj enlandan konsumadon, kontraste kun eksportado. Antaŭe oni hezitis proponi ampleksan socian bonfarton pro la timo instigi pigremon, pro influo de okcidenta ekonomio kaj la \"brita malsano\". Nun ĉinaj gvidantoj agnoskas, ke modera socia bonfarto ne malutilas al la laboretiko. Deklaroj de prezidanto Xi Jinping indikas estontajn reformojn por plibonigi homan bonfarton, ekzemple monsubteno al novaj patrinoj kaj senpaga antaŭlerneja edukado, kio mildigos elspezojn kaj kreskigos konsumadon.\n\nLa ŝtata sistemo pri sanasekuro de Ĉinio meritas apartan atenton, ĉar ĝi estas esenca por 1.4 miliardoj da homoj, kovrante 1.33 miliardojn (95% de la popolo) per baza sanasekuro. Tio inkluzivas asekuron por laboristoj, kun partopreno de 371 milionoj da homoj, kaj asekuron por loĝantoj, kun partopreno de 963 milionoj da nelaborantoj. Kvankam la sistemo estas ununura, ĝi estas dividita en 666 lokaj asekuraj grupoj, kun malsamaj avantaĝoj. Financata de aliĝintoj, dungantoj kaj registaraj subvencioj, la sistemo nuntempe estas kritikata pro la kresko de la personaj kontribuoj. Oni proponas tutlandan sistemon por maljunuloj kaj en kamparo kaj en urboj, kun fokuso sur esencaj kuracadoj kaj hejma prizorgado, sen altigo de enspezoj.\n\nLa 14-a Kvinjara Plano, publikigita en oktobro 2020, por ekonomia kaj socia disvolvado kaj longtempaj celoj ĝis 2035, celas transformi Ĉinion en landon \"modere disvolviĝintan\", laŭ la dua jarcenta celo plenumota en 2049. Por la nova erao, la fokuso estas antaŭenigi la altkvalitan disvolvadon per profundaj reformoj, kiu efikos sur la ĝenerala progreso de la lando. Estas esence plene implementi la novan koncepton pri disvolvado kaj akceli la konstruadon de nova ekonomia normo.\n\nLa disvolvado de novaj produktivaj fortoj, kiel kvantuma komputiko, elektraj veturiloj, artefarita intelekto kaj baterioj, povas transformi tradiciajn industriojn. Estas esencaj aferoj la elmeto de obstakloj, estigo de taŭga sistemo pri produktado, estigo de altkvalita eduka sistemo kaj allogado de talentuloj. Inter la atendataj proponoj estas la reduktado de malegaleco inter urboj kaj kamparo, urbanizo kaj reformo en la sistemo de familia registro. Krom tio, la kunordigita disvolvado de ekonomie gravaj regionoj kaj mediprotektado devas esti plibonigitaj por plifortigi daŭripovecon.\n\nLa koncepto \"pura akvo kaj verdaj montoj pli valoras ol montoj de oro kaj arĝento\" daŭre estos esenca por la verda disvolvado de Ĉinio. Estas proponoj cele al pli efika uzo de karbo kaj investoj en renovigeblaj energifontoj, kiel sunenergio kaj ventenergio. Alia celo estas forigi instituciajn barojn kaj protektismajn rimedojn por konstrui tutlandan merkaton kaj pligrandigi institucian malfermitecon. Plibonigi internacian ekonomian cirkuladon ankaŭ povas impulsi disvolvadon de Ĉinio. Ĉina modernigo en la nova erao estos gvidata de la koncepto \"la popolo estas la bazo de la lando, kaj nur kiam la popolo bone vivas, la lando povas prosperi\".\n\nLa proponoj celas estigi justan kaj daŭripovan sistemon de socia sekureco por la tuta popolo, politikojn subtene al fekundeco per reduktado de kostoj pri vivtenado kaj edukado de infanoj, kaj antaŭenigon de altkvalita popola disvolvado.\n\nProponoj pri nacia sekureco inkluzivas plibonigon de juraj kaj strategiaj sistemoj, krom preventado kaj reago al krizoj. Certigo de nutrado, energio kaj funkciado de industriaj ĉenoj estas esencaj por stabila ekonomia kresko kaj plena dungado, aparte por la junularo.\n\nLa celo de la nova erao en Ĉinio estas firmigi la reformojn de la 1990-aj jaroj kaj antaŭeniri per novaj. La Tria Sesio de la 20a Centra Komitato de KPĈ anoncos celojn por 2035, kun fokuso sur altnivela kaj humanisma socialisma merkata ekonomio. Inter tiuj celoj estas modernigo, teknologia kaj ideologia konkurenco kun Usono, ĝustigo de enspez-distribuado, plibonigo de socia sekureco kaj integriĝo de urboj kaj kamparo cele al komuna prospero. Altnivela socialismo antaŭenigos la ekonomian malfermon de Ĉinio, liberan komercon, alt-teknikon kaj modernigon de ĉina socialismo.\n\n*J. Renato Peneluppi Jr. estas brazila advokato specialiĝinta pri la ĉina publika administrado, asociita esploristo ĉe la ĉina pensfabriko Centro por Ĉinio kaj Tutmondiĝo kaj membro de la laborgrupo Dialogoj Brazilo-Ĉinio de la brazila pensfabriko Instituto Lula.\n\nTradukis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Unika eksperimento finiĝis kun bonaj rezultoj en AMU - esperanto.china.org.cn</span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-07/11/content_117302800.htm", "title": "Ŝanhajaj flughavenoj plibonigas servojn por alilandaj pasaĝeroj", "published": "2024-07-11 00:00:00", "content_text": "La 29-an de junio komenciĝis la provfunkciado de nova kunligita servocentro por internaciaj pasaĝeroj alvenintaj al terminalo 2 de la Internacia Flughaveno Pudong en Ŝanhajo.\n\nLa nova servocentro en la terminalo 2 de la Internacia Flughaveno Pudong\n\nLa servocentro funkcias 24 horojn ĉiutage kaj la servoj estas provizataj de dungitaj laboristoj en la ĉina kaj la angla. Inter la servoj provizataj estas vendado de lokaj SIM-kartoj, monŝanĝado, bankaŭtomatoj, konsultoj rilataj al pagoj per poŝtelefono en Ĉinio kaj vendado de kartoj por publika transporto. La servocentro troviĝas antaŭ la elirpordego por alvenintoj el aliaj landoj en la terminalo, do ĝi estas facile trovebla. Laŭ plano, estonte la servocentro ankaŭ provizos porteblajn aparatojn por vifio al vojaĝantoj.\n\n\"La servocentro celas bonvenigi kaj helpi internaciajn alvenintojn en Ŝanhajo, por ke ili tuj sentu la efikon kaj oportunecon de la urbo,\" deklaris Qian Jia, respondeculo pri la servocentro.\n\nSub ringekrano kun la frazo \"International Services Shanghai\" (Internaciaj Servoj de Ŝanhajo), kvar balkonoj kun funkciuloj estis aranĝitaj por provizi servojn en kvar ĉefaj sektoroj: komunikado, pago, turismo kaj transporto.\n\n\"Ni konstante aktualigos la informojn kaj plivastigos la disponeblajn servojn laŭ la bezonoj de internaciaj pasaĝeroj,\" aldonis Qian.\n\nBankaŭtomatoj ĉe la servocentro akceptas internaciajn kreditkartojn.\n\nApud la servocentro estas bankaŭtomatoj, kiuj akceptas internaciajn bankajn kartojn, kaj ankaŭ troviĝas maŝino, kiu ŝanĝas monbiletojn de 20 fremdaj landoj kontraŭ ĉina juano. Publika telefono estis instalita por provizi al vojaĝantoj senpagajn telefonalvokojn kun daŭro je maksimume tri minutoj al telefonnumeroj de la ĉeftero de Ĉinio.\n\n\"Ni ricevis broŝuron kun informoj pri ĉiuj turismejoj. Ni restos ĉi tie por kvar tagoj, do mi kredas, ke ni havos iom da tempo por promeni,\" diris Arturo Achard, kiu taksis kiel tre utila la nova servocentro.\n\nEl Meksiko, Achard kaj liaj familianoj unuafoje venis al Ŝanhajo. La familio entuziasmiĝas pri la kvartaga vizito al tiu urbo kosmopolita kaj amikema, kaj planis plurajn aktivaĵojn.\n\n\"Mi aŭdis, ke ĝi estas unu el la plej modernaj urboj de Ĉinio, do mi volas sperti tion,\" diris Achard. Li volas vidi multajn ĉielskrapantojn, gustumi multajn ĉinajn pladojn kaj viziti plurajn muzeojn.\n\n\"Mi ankaŭ planas fari mallongan vojaĝon al iu loko ne tre for de ĉi tie. Mi povas iri per altrapida trajno. Mi aŭdis, ke altrapidaj trajnoj de Ĉinio estas inter la plej rapidaj en la mondo,\" li aldonis.\n\nDan Peachey, veninta el Kalifornio, Usono, deklaris esti impresita pri la altnivela kvalito de la servoj en la servocentro.\n\n\"Mi amas Ŝanhajon kaj tre ĝojas esti reveninta. Jam pasis dek jaroj, do mi tre ĝojas esti ĉi tie,\" li aldonis.\n\nEksterlandano ĵus alveninta en Ŝanhajo spertas la novan servocentron.\n\nLa servocentro rezultas de kunlaboro inter la sekretariejo pri eksteraj rilatoj de la ŝanhaja registaro, la sidejo de la Popola Banko de Ĉinio en Ŝanhajo, la Urba Komisiono pri Transporto de Ŝanhajo, la Urba Administracio pri Kulturo kaj Turismo de Ŝanhajo, la Administracio pri Komunikado de Ŝanhajo, la Ŝanhaja Flughavena Grupo Kompanio Limigita kaj la Servo pri Eksteraj Rilatoj de la Ŝanhaja Grup-kompanio Limigita sub la Grupo Donghao Lansheng.\n\nLaŭplane, similaj servocentroj en terminalo 1 de la flughaveno Pudong kaj en terminalo 1 de la flughaveno Hongqiao ekfunkcios en oktobro.\n\nLa Internacia Flughaveno Pudong de Ŝanhajo atestis signifan kreskon en nombro de alvenantaj flugoj kaj kvanto da pasaĝeroj en la unua duono de tiu ĉi jaro. Entute 49 031 flugoj el urboj kaj regionoj ekster la ĉeftero de Ĉinio atingis la flughavenon inter la 1-a de januaro kaj la 26-a de junio, kun kresko je 91.5% rilate al la sama periodo de la pasinta jaro. En la sama periodo, estis 7.06 milionoj da vojaĝoj kun eksterlandaj pasaĝeroj, kio markis kreskon je 180.2% rilate al la sama periodo de la pasinta jaro.\n\nTradukis: Rafael Henrique Zerbetto\n\nFonto: shanghai.gov.cn\n\n<span style=\"font-family: \"times new roman\"; font-size: 20px;\">Kio venos de la tria plena sesio? - esperanto.china.org.cn</span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-07/11/content_117302851.htm", "title": "Kunlaboraj fakuloj rekomenditaj de ĈIEG ricevis specialan libropremion", "published": "2024-07-11 00:00:00", "content_text": "Ragnar Baldursson\n\nLastatempe en Pekino okazis la premi-disdonado de la 17a Speciala Libro-premio de Ĉinio. Ses tradukistoj, kvar eldonistoj kaj kvin verkistoj el 12 landoj ricevis la premion. Ragnar Baldursson el Islando, kiu kunlaboras kun la Fremdlingva Eldonejo, kaj Magaki Uchiyama el Japanio, kiu kunlaboras kun la Ĉina Internacia Libro-komerca Kompanio, havis la honoron. Ambaŭ estis rekomenditaj de la Ĉina Internacia Eldona Grupo (ĈIEG).\n\nRagnar Baldursson, eksa konsilisto de la islanda ambasadorejo en Ĉinio, longtempe dediĉas sin en ĉin-islanda tradukado. Lia tradukado estas fidela al la originala, preciza kaj viveca, facile komprenata kaj esprimebla. Li profunde studas Ĉinion kaj lertas rakonti pri ĉinaj rakontoj al Islando kaj aliaj landoj. Liaj ĉefaj verkoj estas la islanda versio de la unua volumo de\n\nXi Jinping: Regado de Ĉinio\n\n,\n\nLa Analektoj de Konfuceo\n\nkaj\n\nDao De Jing\n\nde Laŭzi.\n\n<span style=\"font-family: \"times new roman\"; font-size: 20px;\">Kio venos de la tria plena sesio? - esperanto.china.org.cn</span>\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-07/11/content_117319328.htm", "title": "Survoje al ĉina modernigo, centra komitato kunvenos en Pekino", "published": "2024-07-11 00:00:00", "content_text": "Alvenis julio, kaj baldaŭ la tria plena sesio de la 20-a Centra Komitato de KPĈ okazos en Pekino. En la kunveno, la politika buroo raportos pri sia laboro al la centra komitato, kiu sekve pristudos temojn rilatajn al la nuna situacio de la ĉina ekonomio kaj la plenumado de la strategioj de Ĉinio pri profundigo de reformado kaj antaŭenigo de la ĉina modernigo.\n\nPor gvidi ŝipon trans la maro, oni devas unue studi la fakojn rilatajn al navigado, kaj sekve studi ankaŭ la itinerojn disponeblajn, la koncernajn danĝerojn, koni la akumulitan sperton de la homaro pri tiu itinero ktp. Same, por profundigi reformadon, oni devas lerni de la spertoj akumulitaj ĝis nun, kaj ankaŭ studi la klasikaĵojn de marksismo-leninismo kaj la teoriojn kaj pensojn de pasintaj kaj nunaj gvidantoj de Ĉinio depost 1949. Reformado estas historia procezo, do la kombino inter teorio, spertoj kaj celoj estas esenca por ĝia sukceso.\n\nĈinio havas la tradicion fari ampleksan planadon kun detalaj celoj, kaj por frua kaj por malfrua estonteco. Sed neatenditaĵoj okazas kaj la internacia situacio ŝanĝiĝas laŭ tempopaso, sekve la centra komitato bezonas kontroli la staton de la laboroj kaj fari korektojn laŭ la situacio kaj la perspektivoj.\n\nInter la gravaj problemoj, kiuj postulas solvon laŭlonge de la ekonomia disvolvo de Ĉinio, estas malegalecoj inter orienta kaj okcidenta partoj de la lando, inter grandaj kaj malgrandaj urboj, kaj inter urbo kaj kamparo. Surbaze de la kondiĉoj en la 1970-aj jaroj, Deng Xiaoping konsentis, ke kelkaj regionoj disvolviĝus pli frue, kaj tiel okazis, sed nun estas tempo por ke tiuj regionoj pli disvolviĝintaj helpu la aliajn disvolviĝi, ĉar en la konstruado de socialismo neniu povas esti postlasita.\n\nEn la epoko de reformo kaj pordmalfermo, la kondiĉoj en Ĉinio favoris la disvolvadon de industrio ĉe la marbordo, el kie estus pli facile eksporti ĉinajn produktojn per ŝipo al aliaj landoj. En la sekvaj jardekoj, Ĉinio disvolvis teknologiojn kaj infrastrukturojn, kiuj nun ebligas disvolvadon de okcidenta parto de la lando. Ĉin-europa kargotrajno, ekzemple, atingas Eŭropon pli rapide ol ŝipo kontraŭ kosto sufiĉe avantaĝa por la firmaoj.\n\nLa rapida disvolvado de industrio kaj financoj de Ĉinio dum la pasintaj jardekoj rezultis en rapida kreskado kaj disvolvado de urboj. Kvankam la modernaj ĉinaj urboj impresas homojn kaj alportas konvenan vivon al la popolo, tamen la vivokosto kaj problemoj kiel trafiko kaj poluado ankaŭ signife kreskis. Por trakti rilatajn problemojn, Ĉinio bezonas antaŭenigi du strategiojn: revigligi la kamparon, por ke kamparanoj ne bezonu migri al urboj por trovi laboron kaj pli komfortan vivon; kaj disvolvi urbojn malpli disvolviĝintajn, por ke ili estu allogaj por laboro kaj la ĉiutaga vivo, sorbante parton de la laborfortoj, kiuj nun serĉas oportunojn en la grandaj metropoloj.\n\nMalgraŭ la grandaj defioj, Ĉinio sin montras optimisma pri la ĝustatempa realigo de la Dua Jarcenta Celo fariĝi moderna socialisma lando ĝis 2049, kiam estos celebrata la centjariĝo de la fondiĝo de la Ĉina Popola Respubliko. Por realigi la ĉinan modernecon, estos necese realigi la komunan prosperon de la lando. En tiu procezo, plialtiĝos la vivnivelo kaj la kultura nivelo de ĉinoj, kaj estos realigitaj la konceptoj de harmonio inter homoj kaj naturo kaj paca disvolvado.\n\nPer profundigo de reformado kaj antaŭenigo de ĉina modernigo, la tria plena sesio de la 20-a Centra Komitato de KPĈ kontribuos por realigi la daŭran plibonigon de popola vivo en Ĉinio.\n\nVerkis: Rafael Henrique Zerbetto\n\nFremdlandaj fakuloj alte taksas ampleksan reformadon de Ĉinio en la nova epoko - esperanto.china.org.cn\n\nEl Popola Chinio", "author": "Rafael Henrique Zerbetto", "categories": ["Ekonomio"], "audio_links": null}
{"url": "http://esperanto.china.org.cn/2024-07/12/content_117305187.htm", "title": "Jiamusi-a Esperanto-Asocio: Disvastigi Esperanton en ekzerc-klubo", "published": "2024-07-12 00:00:00", "content_text": "Jiamusi-a Esperanto-Asocio en la provinco Heilongjiang aktive disvastigas Esperanton al la membroj de Chaoyue-a Ekzerc-klubo en Jiamusi-urbo, Heilongjiang-provinco. Rezulte de la klopodo de la vicprezidanto de la asocio Qi Liwei, granda parto de la membroj nun scias pri Esperanto kaj pluraj el ili aktive lernas la lingvon.\n\nLa klubo estis fondita en 2019. Ĝia membraro kreskis de pli ol 100 homoj al pli ol 500. En februaro 1992 klubanoj partoprenis en la filmado de iu programo pri glaciaj kaj neĝaj aktivadoj lanĉita de la Ĉina Centra Televido por bonvenigi tiujare Vintrajn Olimpikojn.\n\n<span style=\"font-family: \"times new roman\"; font-size: 20px;\">Ŝanhajaj flughavenoj plibonigas servojn por alilandaj pasaĝeroj - esperanto.china.org.cn</span>\n\nEl Popola Chinio", "author": null, "categories": ["E"], "audio_links": null}
{"url": "http://esperanto.china.org.cn/2024-07/15/content_117305174.htm", "title": "Revigliĝo de Baiyangdian-lago", "published": "2024-07-15 00:00:00", "content_text": "Baiyangdian-lago de Hebei-provinco estas konata turismejo en norda Ĉinio. Somermeze turistoj kaj lokanoj paŝas sur la ligna vojeto de la lago kaj ĝuas ĉirkaŭajn pejzaĝojn. Tamen, Baiyangdian-lago ne ĉiam estis tiom bela.\n\nPro industria disvolvado kaj loĝantara kresko, poluado en tiu loko daŭre pligraviĝis. La lago kelkfoje velkis pro poluado kaj akvomanko.\n\nPost la establiĝo de la Nova Areo Xiong'an, okazis sistema ekologia rebonigo de Baiyangdian-lago. La loka buroo pri medio realigis kvarfojajn dragadojn, plibonigante la mempurigan kapablon de Baiyangdian kaj lagan biodiversecon. La malbonodora akvujo estis transformita en lotuslageto. Ĝi fariĝis fama en interreto kaj allogas multajn turistojn. La akvokvalito en la lago pliboniĝis de pli malbona ol kategorio V ĝis la nuna kategorio III, kaj restas tia jam de tri sinsekvaj jaroj.\n\nLa media plibonigo venigas pli kaj pli da birdoj: Birdospecioj multiĝis de 206 en 2017 ĝis 286 nun. En Baiyangdian estis aranĝitaj naŭ habitatoj kaj instalitaj saĝaj monitorsistemoj. Oni povas registri birdajn agadojn sen ĝeni iliajn vivojn. En aprilo 2024 malfermiĝis la muzeo pri birdoj, kiu ne nur montras al la publiko la birdan paradizon, sed ankaŭ edukas homojn pri la graveco protekti birdojn.\n\nLa kloakaĵo kaj ĉiutagaj rubaĵoj en 78 vilaĝoj de Baiyangdian estas kolektive prilaboritaj de aparta kompanio. La medio pliboniĝis, alvenas pli da turistoj, altiĝas enspezo. Dum la feriotagoj de ĉi-jara Internacia Tago de Laboristoj, la nova areo akceptis pli ol 1.1 milionojn da turistoj, aldonante pli da ĉarmo al Xiong'an.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Kunlaboraj fakuloj rekomenditaj de ĈIEG ricevis specialan libropremion - esperanto.china.org.cn</span>\n\nEl Popola Chinio", "author": null, "categories": ["Naturo kaj Mediprotekto"], "audio_links": null}
{"url": "http://esperanto.china.org.cn/2024-07/16/content_117311023.htm", "title": "Opinio de brazila fakulo pri la Tria Plena Sesio de la 20a Centra Komitato de KPĈ", "published": "2024-07-16 00:00:00", "content_text": "La brazila esploristo José Renato Peneluppi Jr. magistriĝis kaj doktoriĝis pri ĉina publika administrado ĉe Universitato Huazhong pri Scienco kaj Teknologio en Wuhan de Hubei-provinco, kaj jam de 12 jaroj vivas en Ĉinio. Li estas asociita esploristo ĉe la ĉina pensfabriko Centro por Ĉinio kaj Tutmondiĝo kaj membro de la laborgrupo Dialogoj Brazilo-Ĉinio de la brazila pensfabriko Instituto Lula. Ĉe la sojlo de la 3-a Plena Sesio de la 20-a Centra Komitato de la Komunista Partio de Ĉinio (KPĈ),\n\nEl Popola Ĉinio\n\nintervjuis lin pri la atendataj atingoj de tiu ĉi grava politika evento.\n\nLaŭ informo, en julio okazos la 3-a Plena Sesio de la 20-a Centra Komitato de KPĈ. Laŭ vi, kiel la sesio orientos la ekonomian disvolvadon de Ĉinio?\n\nLa sesio orientos la profundigon de la reformado, cele al ĉina disvolvado fokusiĝinta sur konstruado de altnivela socialisma merkata ekonomio sur humanisma bazo, kun la jam difinitaj celoj por 2035 plifortigante la bazojn por la vojo de revigligo de la lando, por ke ĝi havu forton por atingi la duan jarcentan celon.\n\nLa direkto entenas certigi la reformojn faritajn en la 1990-aj jaroj kaj enkonduki novajn ŝanĝojn cele al ampleksa modernigo. La sesio ĝustigos distribuadon de enspezoj, plibonigos socian sekurecon kaj antaŭenigos integriĝon inter urboj kaj kamparo cele al komuna prospero.\n\nLa ekonomia politiko celos reekvilibrigi la fokuson de produktado al konsumado, stimulante la enlandan postulon kaj antaŭenigante altnivelan populacian disvolvadon. Ĉina pordmalfermo fokusiĝos sur instigo al libera komerco kaj alpreno de alt-tekniko, kio certigos daŭripovan evoluigon fokusantan sur la homoj.\n\nKrome, estos plibonigitaj politikoj pri manĝaĵ-sekureco, energio kaj industriaj ĉenoj, kun fokuso sur stabila ekonomia kresko kaj kreado de laborpostenoj, aparte por junularo.\n\nLaŭ raporto, ĉi-jare la sesio fokusiĝos sur profundigo de la reformado kaj antaŭenigo de la ĉina modernigo. Laŭ vi, kiel disvolviĝos la reformado de Ĉinio?\n\nĈina reformado, kadre de la nova erao, fokusiĝos sur firmigo de la atingoj de pasintaj reformoj kaj antaŭenigo de novaj ŝanĝoj por enkonduki la ĉinan modernigon.\n\nLa reformoj entenos ampleksan modernigon, alĝustigo de enspez-distribuado kaj plibonigo de socia sekureco. Ili ankaŭ koncentriĝos sur la integriĝo inter urboj kaj kamparo por ke komuna prospero.\n\nLa strategio ankaŭ rilatas al antaŭenigo de libera komerco kaj pintnivelaj teknologioj, lige kun la principoj de socialismo kun ĉinaj trajtoj kaj emfazante daŭripovan evoluigon centritan sur la homoj. Estos klopodoj por plibonigi manĝaĵ-sekurecon, energi-politikon kaj industriajn ĉenojn, krom la estigo de politikoj por stimuli gepatriĝon kaj plibonigo de la sistemo de socia sekureco, por ke ĝi estu pli justa kaj daŭripova. Tiuj reformoj celas certigi stabilan ekonomian kreskon kaj plenan dungitecon, aparte por la junularo.\n\nKia estos la ĉina modernigo?\n\nĈina modernigo alportos inkluzivigan kaj daŭripovan disvolvadon por profito de pli ol 1.4 miliardoj da homoj. Tio transformos la ekonomion kaj la socion de la lando. Sekvante tiun vojon, Ĉinio atingos en 2035 altnivelan socialisman merkatan ekonomion.\n\nTiu modernigo alportos novajn teknologiojn al la ĉiutaga vivo, kiel kvantuma komputiko, elektraj veturiloj, artefarita intelekto kaj renovigeblaj energifontoj, cele al transformado de tradiciaj industrioj kaj evoluo kadre de daŭripoveco.\n\nEstos okulfrapa la granda klopodo por egaligi la vivnivelon en urboj kaj kamparo, kaj tio antaŭenigos urbanizon centritan sur la homoj kaj la sistemon pri registrado de familioj.\n\nSocia sekureco aperas en tiu ekvacio por kreski kaj kovri la tutan popolon laŭ justa kaj daŭripova maniero, kun politikoj subtene al gepatriĝo kaj senpaga edukado por redukti familiajn elspezojn kaj stimuli altkvalitan populacian kreskon.\n\nAldone al tio, Ĉinio klopodos reekvilibrigi sian ekonomion per stimulado al enlanda postulo kaj konsumado, emfazo sur manĝaĵ-sekureco, energia sekureco kaj sekureco de industriaj ĉenoj por certigi stabilan ekonomian kreskon kaj plenan dungecon.\n\nEstas aparte rimarkinde tio, ke depost la 18-a Tutlanda Kongreso de KPĈ kaj la aliĝo de Ĉinio al la Monda Komerca Organizo en 2001, Ĉinio senĉese antaŭenigas reformojn kaj pli vastigas sian malfermecon al la tutmonda komerca konkurado.\n\nTiu modernigo estas signo de la sindevigo de Ĉinio estigi verdan kaj malaltkarbonan disvolvadon kaj la emo konstrui homaran komunumon de komuna estonteco per antaŭenigo de justa kaj inkluziviga modelo por monda administrado. Tiu modelo estas alternativo al la hegemoniismo de Okcidento kaj proponas disvolvadon kapablan alporti profiton al ĉiuj landoj kaj profunde ŝanĝi la mondon.\n\nIntervjuis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Komenciĝis la 3-a Plena Sesio de la 20-a Centra Komitato de KPĈ - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-07/17/content_117315267.htm", "title": "La tria plena sesio strutkturas turnopunkton en ĉina modernigo", "published": "2024-07-17 00:00:00", "content_text": "de J. Renato Peneluppi Jr.*\n\nLa Komunista Partio de Ĉinio (KPĈ) okazigas la Trian Plenan Sesion de sia 20-a Centra Komitato inter la 15-a kaj la 18-a de julio. La nomo plena sesio signifas asembleo aŭ plena kunveno de la centra komitato. En kvinjara oficperiodo kutime okazas sep plenaj sesioj inter la sesioj de la Tutlanda Popola Kongreso (TPK), kaj ili estas turnopunktoj en la regado de Ĉinio.\n\nLa Centra Komitato de KPĈ estas la plej alta instanco, krom dum sesio de TPK, kaj havas la taskon efektivigi la rezoluciojn de TPK, gvidi la tutan partian laboron kaj reprezenti KPĈ. Ĝi nuntempe konsistas el 205 efektivaj membroj kaj 171 anstataŭantoj.\n\nGrava trajto de ĉina regadsistemo estas ĝiaj kvinjaraj cikloj, dum kiuj okazas plurajn kunvenoj de TPK kaj de la\n\ncentra komitato por interkonsiliĝo. Samkiel kunveno de administrantoj de firmao, ĉi-kaze kunvenas la administrantoj de la lando, por kontroli kaj ĝustigi la laboron. Plena sesio de la centra komitato estas, do, kreita de la partio por formaligi, legitimigi kaj komuniki la decidojn de la gvidantoj de la lando.\n\nKPĈ havas kunordigitan strukturon alkutimiĝinta al rutino, tiel ke la organizado de nacia disvolvado en kvinjaraj cikloj estas evidenta ekde la Kultura Revolucio. La kvinjaraj planoj (ŝtata planado) estas prezentataj en jaroj finiĝantaj per numero 1 aŭ 6. La sesio, kiu elektas la gvidantojn de la lando, okazas en jaroj finiĝantaj per 2 aŭ 7.\n\nLa tria plena sesio kutime okazas fine de oktobro aŭ komence de novembro, unu jaron post la tutlanda kongreso de KPĈ. Aparte rimarkinda estas la fakto, ke ĉi-jare la sesio unuafoje en la lastaj tri jardekoj okazas en alia monato. Laŭ la konstitucio de la partio, la centra komitato devas okazigi unu plenan sesion jare. Konsiderante, ke la dua plena sesio okazis en februaro 2023, la fakto, ke la tria plena sesio ne okazis en 2023, tute ne kontraŭas la konstitucion.\n\nLa fakto, ke ĝi okazas nur nun, en julio, rezultas de procezo pri konstruado de interkonsento, ankoraŭ okazanta, inter la partiaj gvidantoj, pri pluraj temoj. Unu el la ĉefaj faktoroj estas la granda necerteco pri la ekonomiaj perspektivoj en la mondo: Multaj aferoj rilatas al la balotadoj en Usono, al la nova konsisto de la parlamento de Eŭropa Unio, kaj al la evoluo de nunaj internaciaj konfliktoj. Kiel substrekis prezidanto Xi Jinping en sia parolado en la 20-a tutlanda kongreso de la partio, la mondo trairas profundajn ŝanĝiĝojn neniam viditajn en jarcento, sed la tempo kaj la situacio favoras al ili.\n\nEl pasintaj plenaj sesioj venis historiaj decidoj kaj ŝanĝoj en la politiko kaj ekonomio de Ĉinio. Ekzemple, ka la tria sesio de la 11-a centra komitato en 1978 markis la komencon de la ekonomia reformado kaj la politiko de pordmalfermo de Ĉinio sub la gvido de Deng Xiaoping. La tria plena sesio de 2018 estis rilata al la ŝanĝo en la konstitucio de la Ĉina Popola Respubliko, kio interalie forigis limigojn pri nombro de reelektiĝoj por landa prezidanto. Resume, la tria plena sesio estas esenca por alpreno de gravaj decidoj kaj politika orientiĝo de KPĈ, kun efiko sur la regado kaj disvolvado de Ĉinio.\n\nLa ĉefaj klopodoj devas fokusi sur la temoj plej atentataj de la popolo kaj forigo de baroj al la ĉina modernigo. La strategia fokuso, la prioritatoj kaj metodoj devas esti klarigitaj, kun emfazo sur la solvado de problemoj kaj altkvalita reformado. La envolviĝo de ĉiuj kaj la kunhavigo de ampleksaj kontribuoj antaŭenigos firman grundon por reformado.\n\nEn la 1980-aj jaroj Deng Xiaoping asertis, ke Ĉinio devus permesi kelkajn homojn pli frue riĉiĝi. Nun en la nova erao la celo estas atingi komunan prosperon per alia maniero, \"gvidu kaj helpu aliajn riĉiĝi kune\", laŭ Xi Jinping. Ondo de reformoj kaj gravaj iniciatoj utiligos la viglecon de la ĉina ekonomio por profundigi ampleksan reformadon kaj la ĉinan modernigon.\n\nTiu ĉi plena sesio difinos la bazojn por firmigi la ĉinan modernigon per profundigo de reformado, laŭ nova formo de homa antaŭenigo fokusita sur vasta popolo, kun disvolviĝo en la kampoj etiko-materia kaj kultura, kun la celo atingi komunan prosperon por ĉiuj, estigi harmonion inter homaro kaj naturo, fokusi sur paca disvolvado, alivorte difini novan valoron, kiu donu prioritaton al homoj.\n\nEstas nova lingvaĵo en la komuniko de la plena sesio aparte atentinda. Ĝi signas ĝustigon en la taksado de la gvidado de la partio rilate al la defioj, kiujn ĝi trapasas. Enkondukinte la koncepton de \"humanomiko\" en la nova erao, kiel nova formo de ekonomiko, kiu moldas ekonomian politikon kaj antaŭenigas altkvalitan disvolvadon por certigi, ke la popolo havu bonajn vivkondiĉojn kaj feliĉon.\n\nEnradikiĝinta en la integriĝo de la riĉa kultura heredaĵo de Ĉinio kun la nuntempa ekonomia kaj socia disvolvado, kaj gvidata de la penso de Xi Jinping pri socialismo kun ĉinaj trajtoj por nova erao, tiu noviga aliro emfazos filozofion pri disvolvado fokusita sur homoj, kunligos kulturan prosperon kun ekonomia disvolvado, solvos la problemojn alportitajn de malekvilibra kaj nesufiĉa disvolvado kaj priesploros altkvalitan ekonomian kreskon, kiu estos daŭripova kaj fokusita sur homoj.\n\n*J. Renato Peneluppi Jr. estas brazila advokato specialiĝinta pri la ĉina publika administrado, asociita esploristo ĉe la ĉina pensfabriko Centro por Ĉinio kaj Tutmondiĝo kaj membro de la laborgrupo Dialogoj Brazilo-Ĉinio de la brazila pensfabriko Instituto Lula.\n\nTradukis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Opinio de brazila fakulo pri la Tria Plena Sesio de la 20a Centra Komitato de KPĈ - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-07/17/content_117315330.htm", "title": "Duonjara MEP de Ĉinio pliiĝis je 5%", "published": "2024-07-17 00:00:00", "content_text": "La 15-an de julio, la sama tago de la inaŭguro de la 3-a Plena Sesio de la 20-a Centra Komitato de la Komunista Partio de Ĉinio, la Ĉina Ŝtata Statistika Buroo publikigis ekonomiajn datumojn. La datumoj montras, ke ĉina MEP (malneta enlanda produkto) en la unua duono de la kuranta jaro estis 61. 68 duilionoj da juanoj, la jara kresko estas 5% ĉe konstantaj prezoj. Rigardante laŭ jarkvaronoj, MEP pliiĝis je 5.3% en la unuaj tri monatoj kaj 4.7% en la duaj.\n\nLiu Aihua, proparolanto de la buroo, diris: \"En la unua duono de la jaro, la komplekseco, severeco kaj necerteco de la ekstera medio evidente pliiĝis, kaj enlanda struktura ĝustigo daŭre profundiĝis, kio alportis novajn defiojn, ekzemple la daŭra liberigo de makropolitikaj efikoj, reakiro en ekstera postulo, kaj la rapida disvolviĝo de novkvalitaj produktivaj fortoj ankaŭ formis novan subtenon. Ĝenerale, la nacia ekonomio pliboniĝis en la unua duono de la kuranta jaro, kun progreso kaj stabileco. Tiuj atingoj estis malfacile atingeblaj.\"\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Opinio de brazila fakulo pri la Tria Plena Sesio de la 20a Centra Komitato de KPĈ - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-07/18/content_117316395.htm", "title": "Brazilaj poetoj vizitas Ĉinion por poezia festivalo", "published": "2024-07-18 00:00:00", "content_text": "Sep brazilaj poetoj venis al Ĉinio invitite de la Ĉina Asocio de Verkistoj por partopreni la Internacian Junularan Festivalon de Poezio, kio okazas de la 18-a ĝis la 24-a de julio en la urboj Pekino kaj Hangzhou. La sep brazilaj poetoj estas Ana Rüsche, Cida Pedrosa, Júlia de Carvalho Hansen, Lubi Prates, Luiza Romão, Rodrigo Luiz P. Vianna kaj Thiago Ponce de Moraes.\n\nDe maldekstra flanko: Luiza Romão, Thiago Ponce de Moraes, Ana Rüsche, Lubi Prates, Cida Pedrosa, Júlia de Carvalho Hansen kaj Rodrigo Luiz P. Vianna\n\nLa festivalo unuafoje okazas kaj ĝin ĉeestas verkistoj de BRICS-membrolandoj. \"La junaj poetoj estas la ĉefaj fortoj por poezia verkado en la mondo, kaj ili reprezentas la esperon kaj la estontecon de literaturo,\" deklaris la organizantoj.\n\nLaŭ la organizantoj, la eventon ĉeestos 80 poetoj: 30 el Ĉinio kaj 50 el aliaj landoj. La temo de la festivalo estas verso de la ĉina klasika poeto Zhang Jiuling (678-740), \"Tempo kune trans la mondo\". \"Tiu ĉi citaĵo reprezentas nian grandan esperon pri poezio, nian aprezon pri la junularo kaj nian deziron profundigi amikecon,\" klarigis la organizantoj. La kolekto de poemoj de la partoprenantoj estos publikigita kiel antologio en la ĉina lingvo.\n\nKrom aktivaĵoj rilataj al poezio, la partoprenantoj vizitos muzeojn kaj historiajn lokojn, kiel la Granda Muro kaj la Malpermesita Urbo. Ankaŭ estos seminario por diskuti novigon en poezio. Ĉiu partoprenanto estis invitita verki eseon pri la temo diskutota.\n\n\"Esti invitita partopreni la festivalon estas granda honoro kaj ĝojo por mi,\" komentis Thiago Ponce de Moraes. \"Ĉiuj miaj renkontiĝoj kun ĉinaj poetoj ĝis nun, ĉu per libroj, ĉu en festivalo, donis al mi mirindan impreson pri la vasteco kaj forto de la ĉina poezio. La poezia verkaro de tiom da ĉinaj poetoj, ĉu nuntempaj ĉu klasikaj, ĉefe tiu de Yu Xuanji (844-869), donis al mi bildojn kaj instruis al mi pejzaĝojn, kiujn mi nun povos sperti surloke, kaj mia sperto en tiuj lokoj estos plivastigita pro tiuj poemoj. Mi sekvas tiun renkontiĝon babelan, plenan je voĉoj kaj diverseco, de malnovaĵo kaj novaĵo, de unuopaĵoj kaj multoblaĵoj; mi iras al tiu renkontiĝo samkiel priskribas poemon de Yu Xuanji:\n\nAcerfolioj, miloj, branĉon post branĉo\n\nĉe rivero, al pontoj. Sunsubiras kaj boaton ne revenas.\n\nFluas tago kaj nokto, mastro, la rivero: mia deziro\n\nOkcident-orienten ĝi ne haltas, neniam ripozas.\n\nFonto:\n\nhttps://www.publishnews.com.br/materias/2024/07/11/sete-poetas-brasileiros-embarcam-para-festival-literario-na-china\n\nRedaktis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Duonjara MEP de Ĉinio pliiĝis je 5% - esperanto.china.org.cn</span>\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-07/18/content_117317557.htm", "title": "Fremdlandaj fakuloj alte taksas ampleksan reformadon de Ĉinio en la nova epoko", "published": "2024-07-18 00:00:00", "content_text": "Okaze de la Tria Plena Sesio de la 20-a Centra Komitato de la Komunista Partio de Ĉinio, la mondo fokusas sur Ĉinio, kiu alportos pli da ŝancoj por la komuna disvolviĝo de ĉiuj landoj kaj progreso de homa civilizacio per profundigo de reformado kaj ĉina modernigo, kaj samtempe liveros pli da inspiro por konstrui pacan, stabilan, prosperan kaj pli bonan mondon.\n\nErik Solheim, iama vicĝenerala sekretario de Unuiĝintaj Nacioj, alte taksas la atingojn de Ĉinio en antaŭenigo de media rebonigo kaj kunorda ekonomia disvolviĝo: \"Ĉinio fariĝis la spino de tutmonda verda disvolviĝo. Neniu alia lando, kiu volas disvolviĝi en verda kampo, devas forpagi pli da tempo kaj kosto sen la partopreno de Ĉinio.\"\n\nDmitrii Novikov, unua vicprezidanto de la Komitato pri Internaciaj Aferoj de la Rusa Ŝtata Dumao (malsupera ĉambro de la parlamento), delonge faras esplorojn pri la teorio kaj praktiko de la Komunista Partio de Ĉinio. Li diris, ke li estas impresita, kiam li ĉiufoje vizitas Ĉinion, la lando senĉese disvolviĝas, novaj urbaj kvartaloj plivastiĝas, la konstruado de industriaj parkoj rapidiĝas, kaj pli kaj pli da rapid-trafikaj linioj funkcias.\n\nMichael Schumann, prezidanto de la Germana Federacia Asocio por Ekonomia Evoluo kaj Ekstera Komerco, tre zorgas pri la koncepto de novkvalitaj produktivaj fortoj. Laŭ li, tio implikas artefaritan intelekton kaj ciferecan infrastrukturon, kaj la kerno estas plibonigi la vivon de homoj. \"Ni esploras pli profunde por observi, kiel ĉina modernigo daŭre disvolviĝas kaj kion la Okcidento povas lerni de ĝi.\"\n\nBambang Soesatyo, prezidanto de la Indonezia Popola Konsiliĝa Asembleo, diris, ke estas mirinda la iniciato \"La Zono kaj Vojo\" kiu konektas malsamajn regionojn de la mondo per provizoĉenoj.\n\nGuillermo Lasso, eksprezidanto de Ekvadoro, diris, ke la mondo alfrontas multoblajn ŝancojn kaj defiojn, Ĉinio proponis tutmondan disvolvan iniciaton, tutmondan sekurecan iniciaton kaj tutmondan civilizacian iniciaton, tio atestas respondecan konduton de granda lando kaj alportas inspiron por ĉiuj landoj pri egala dialogo kaj paca disvolviĝo.\n\nProfesoro Martin Albrow, brita sociologo kaj unu el la pioniroj pri la koncepto de tutmondiĝo, alte taksas la koncepton de ĉina prezidanto Xi Jinping pri konstruado de homara komunumo de komuna estonteco. Li diris, ke la koncepto enkorpigis antikvan ĉinan saĝon. Brila estonteco por la mondo postulas komunajn klopodojn de homoj tra la tuta mondo, kaj li atendas, ke Ĉinio ludu gvidan rolon en tiu ĉi flanko.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Brazilaj poetoj vizitas Ĉinion por poezia festivalo - esperanto.china.org.cn</span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-07/19/content_117319448.htm", "title": "Centra Komitato de KPĈ adoptis rezolucion pri plua ampleksa profundigo de reformado", "published": "2024-07-19 00:00:00", "content_text": "La 20-a Centra Komitato de la Komunista Partio de Ĉinio (KPĈ) adoptis rezolucion pri plua ampleksa profundigo de reformado por antaŭenigi ĉinan modernigon en sia tria plena sesio okazinta de la 15-a ĝis la 18-a de julio en Pekino.\n\nLa Politika Buroo de la Centra Komitato de KPĈ prezidis la kunvenon. Ĝenerala sekretario de la Centra Komitato de KPĈ Xi Jinping faris gravajn paroladojn.\n\nEn la sesio la Centra Komitato aŭskultis kaj diskutis raporton pri la laboro de la politika buroo, prezentita de Xi Jinping nome de la politika buroo, kaj ekzamenis kaj adoptis la Rezolucion de la Centra Komitato de la Komunista Partio de Ĉinio pri Plua Ampleksa Profundigo de Reformado por Antaŭenigi Ĉinan Modernigon. Xi Jinping faris klarigojn pri la projekto de la rezolucio.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Brazilaj poetoj vizitas Ĉinion por poezia festivalo - esperanto.china.org.cn</span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-07/19/content_117320307.htm", "title": "Centra Komitato de KPĈ okazigis gazetaran konferencon pri la tria plena sesio", "published": "2024-07-19 00:00:00", "content_text": "Antaŭtagmeze de la 19-a de julio, la Centra Komitato de la Komunista Partio de Ĉinio (KPĈ) okazigis gazetaran konferencon por prezenti atingojn kaj klarigi pri aferoj rilataj al la 3-a Plena Sesio de la 20-a Centra Komitato de KPĈ.\n\nMu Hong, vicdirektoro de la Centra Reforma Oficejo, respondeca pri ĉiutaga laboro, prezentis la gravajn atingojn de ampleksa profundigo de reformado en la nova epoko kaj la ĝeneralajn celojn kaj gravajn principojn de plua ampleksa profundigo de reformado.\n\nMu Hong diris, ke starante ĉe la nova historia deirpunkto, la rezolucio de la sesio klarigas la ĝeneralan celon de plua ampleksa profundigo de reformado: daŭre plibonigi kaj disvolvi la socialisman sistemon kun ĉinaj trajtoj, kaj antaŭenigi la modernigon de la ŝtata administra sistemo kaj administra kapablo de la lando. Ĝis la jaro 2035, altnivela socialisma merkatekonomia sistemo estos plene starigita, la socialisma sistemo kun ĉinaj trajtoj estos plibonigita, la ŝtata administra sistemo kaj administra kapablo de la lando estos esence modernaj, kaj Ĉinio fundamente realigos la socialisman modernigon en tiu jaro, kio estigas solidan bazon por la ampleksa konstruado de moderna kaj potenca socialisma lando meze de tiu ĉi jarcento.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Centra Komitato de KPĈ adoptis rezolucion pri plua ampleksa profundigo de reformado - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-07/22/content_117323546.htm", "title": "Someraj lotusfloroj vigligas kamparan ekonomion", "published": "2024-07-22 00:00:00", "content_text": "En varma somero, en la lotusa akvokampo de Guantang-vilaĝo de la urbo Yulin, Guangxi-a Zhuang-a Aŭtonoma Regiono en suda Ĉinio, lotusfloroj pompas kaj altiras turistojn, kiuj fotadas ĉe akvorando. Ankaŭ fotistoj venas el aliaj lokoj por kapti la pejzaĝojn per sia lenso.\n\nKamparanoj, kiuj plantis la florojn, estas okupataj pri rikoltado kaj transportado de la floroj al la urba distrikto por forvendi ilin.\n\nKampara revigligo estas alkondukita de industrioj. La \"lotusa ekonomio\" en la vilaĝo ne nur plifortigas la kamparan industrion, sed ankaŭ vigligas turismon en la ĉirkaŭaĵoj, pliigante la enspezojn de kamparanoj.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Centra Komitato de KPĈ okazigis gazetaran konferencon pri la tria plena sesio - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-07/22/content_117323729.htm", "title": "Kial Ĉinio ne estis atingita de la monda informadika malfunkcio?", "published": "2024-07-22 00:00:00", "content_text": "de Olívia Bulla*\n\n\"Malfunkcio, ĉu? Kie?\" Tiel respondis Rafael Henrique Zerbetto, brazilano vivanta en Ĉinio, al demando de raportisto de brazila sekcio de Forbes pri la paneo de informadikaj sistemoj, kiu malfruigis flugojn, bremsis bankajn sistemojn kaj ĝenis la laboron de amaskomunikiloj pasintvendrede, la 19-an de julio. La monda informadika malfunkcio trafis firmaojn en ĉiuj kontinentoj de la mondo.\n\nSed en la ĉeftero de Ĉinio, preskaŭ neniu rimarkis la kaoson kaŭzitan de paneo en sistemoj de Microsoft. \"Mi nur scias pri tio, ĉar vi rakontis al mi,\" diris Rafael, kiu loĝas en Pekino ekde 2015.\n\nLaboranta en la redaktejo de\n\nEl Popola Ĉinio\n\n, Rafael rakontis, ke vendredo estis por li ordinara tago: \"Mi laboris kaj revenis hejmen, ĉio normale funkciis: poŝtelefonaj aplikaĵoj, flughavenoj, banka sistemo kaj retejoj.\"\n\nRenato Peneluppi, loĝanta en Wuhan ekde 2010, atentigas, ke en Ĉinio nun estas epoko de someraj lernejaj ferioj, kiam homoj profitas la okazon por vojaĝi tra la lando kaj eksterlande. \"Pro tio, tia problemo en Ĉinio certe estus facile rimarkita,\" li emfazis.\n\nLi mem, dum la informadika malfunkcio, estis vojaĝanta per altrapida trajno de Pekino al Tianjin en norda Ĉinio. \"La trajnstacio estis homplena, kun multego da trajnoj alvenantaj kaj forirantaj, aparte en tiu ĉi itinero inter Pekino kaj aliaj urboj,\" rakontis la brazilano, fakulo pri ĉina publika administrado.\n\nĈiuj alilandaj firmaoj funkciantaj en Ĉinio bezonas sekvi ĉinan leĝaron. Praktika sinsekvo de tio estas, ke ili bezonas instali servilon en la lando por gardi ĉiujn informojn kaj datenojn rilatajn al la ĉina merkato. Alivorte, tiuj firmaoj ne rajtas eksporti datenojn al alilandaj serviloj por esti traktataj, kiel kutime faras la grandaj teknologiaj firmaoj en plejparto de la landoj, inluzive de Brazilo.\n\n\"Tio rilatas al certigo de nacia sekureco kaj suvereneco, kun la celo eviti, ke datenoj de firmaoj kaj civitanoj de Ĉinio estu eksportataj kaj misuzataj,\" deklaris Zerbetto.\n\n\"Mi memoras, ke pluraj servoj de Google estis funkciantaj en Ĉinio, kiam la firmao havis servilon ĉi tie, sed Google elektis forlasi la ĉinan merkaton,\" rimarkis Zerbetto.\n\nOperaciumoj de Microsoft kaj Apple estas uzataj en plejparto de la komputiloj en Ĉinio, sed pro tio, ke la serviloj estas en Ĉinio, la funkciado de komputilaj sistemoj enlande tute ne estis malhelpata de la malfunkcio en sistemoj de Microsoft eksterlande.\n\n\"Sendepende de partopreno aŭ ne de retpiratoj en ĉi-foja informadika misfunkcio, tiu ĉi okazaĵo klare montras la elstaran kapablon de Ĉinio, ĉefe kadre de infrastrukturo pri teknologio, por sin protekti kontraŭ simila problemo,\" deklaris Peneluppi.\n\n*Olívia Bulla estas veterana ĵurnalisto specialiĝinta pri ekonomiko kaj financo kaj esploristo pri Ĉinio. Ŝi magistriĝis pri komunikado ĉe Universitato de San-Paŭlo kaj estas doktoriĝonto pri tutmonda ekonomia politiko ĉe UFABC.\n\nEsperantigis: Rafael Henrique Zerbetto\n\nCentra Komitato de KPĈ adoptis rezolucion pri plua ampleksa profundigo de reformado - esperanto.china.org.cn\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-07/24/content_117327882.htm", "title": "Gyula Thürmer: Ĉinio daŭrigos iniciaton \"La Zono kaj Vojo\" kaj profundigos kunlaborojn kun aliaj landoj", "published": "2024-07-24 00:00:00", "content_text": "Intervjuita de\n\nPietro Fiocchi, Chen Ji kaj Gao Shuyuan\n\n\"Hungario, reganta nun EU-prezidantecon, volas efektivigi pozitivan rolon por antaŭenigi solidan kaj stabilan disvolviĝon de la rilatoj inter Ĉinio kaj EU kaj atingi solidajn interagojn...\" Tion diris Gyula Thürmer, prezidanto de la Hungara Laborista Partio. Li estas fakulo pri fundamentaj reformadoj en la socio kaj en la internaciaj rilatoj. Lastatempe\n\nEl Popola Ĉinio\n\nintervjuis lin.\n\nEl Popola Ĉinio\n\n: Prezidanto Thürmer, la tria plena sesio de la 20-a Centra Komitato de la Komunista Partio de Ĉinio (KPĈ), kiu ĵus finiĝis, koncentriĝis pri plua profundigo de reformado por antaŭenigi la modernigon de Ĉinio. Laŭ via opinio, kiel ĉi tiu sesio influos la ĉinan ekonomion? Ĉu estos pli da ŝancoj por ekonomia kunlaboro inter Ĉinio kaj Hungario?\n\nLa tria plena sesio de la 20-a Centra Komitato de KPĈ okazis en tre malfacila situacio. Ĝi devis respondi kelkajn bazajn demandojn. Ĉu la politiko akceptita de la 20-a Tutlanda Kongreso de KPĈ ĝustas sub la ŝanĝitaj internaciaj cirkonstancoj? Ĉu Ĉinio povas konservi sian stabilecon kaj ekonomian disvolviĝon? Kion KPĈ devus fari por konservi sian gvidan rolon en la ĉina socio?\n\nLa tria plena sesio donis pozitivan respondon al ĉiuj ĉi demandoj.\n\nLa centra komitato aprobis la raporton de la politika buroo, gvidata de kamarado Xi Jinping, kaj deklaris, ke Ĉinio atingis rezultojn en la lastaj jaroj kaj ĉi tiuj atingoj kreas stabilan fundamenton por daŭrigi la ekonomian kaj socian disvolviĝon de Ĉinio, kaj samtempe konservi internan stabilecon kaj gvidan rolon de KPĈ en modernigo kaj konstruado de socialismo.\n\nSamtempe oni substrekis, ke Ĉinio devas daŭrigi la ĝeneralajn reformadojn. Estis decidite, ke ĝis la jaro 2035 Ĉinio estos fininta konstrui altnivelan socialisman merkatan ekonomion en ĉiuj aspektoj, plu plibonigos la sistemon de socialismo kun ĉinaj trajtoj, modernigos la politikan sistemon kaj la kapablon por administrado kaj esence realigos socialisman modernigon.\n\nĈi tiu ĉefa decido alportas fortan politikan fonon por plua disvolviĝo de la ĉina ekonomio kaj la ĉina socio.\n\nLa Centra Komitato de KPĈ konfirmis la paceman eksteran politikon de Ĉinio. Historie gravas, ke Ĉinio restas firme engaĝita por plenumi sendependan eksteran politikon de paco kaj dediĉas sin al antaŭenigo de la homara komunumo de komuna estonteco.\n\nĜi esprimis la pretecon de Ĉinio daŭrigi la grandan projekton \"La Zono kaj Vojo\" kaj profundigi kunlaborojn kun aliaj landoj. La decido pri profunda reformado kaj ĉiuflanke antaŭenigi la ĉinan modernigon starigas la materian fundamenton de efika kunlaboro inter Hungario kaj Ĉinio.\n\nEl Popola Ĉinio\n\n: Kiel vi taksas la ĉinan modernigon kaj kian influon tiu modernigo havos sur aliaj landoj?\n\nĈina modernigo estas historie nova fenomeno. Ĝi servas ne al la intereso de privata kapitalo, sed la bonfarto de la tuta socio. Ĝi koncernas ne izolitajn aferojn, sed montras kompleksan analizon kaj realigon de grandskalaj projektoj.\n\nMi estas tro optimisma. Ĉinio ne nur parolas pri sia disvolviĝo, sed ankaŭ ligas sian estontecon kun bonfarto de aliaj partoj de la mondo. La decido de la Centra Komitato de KPĈ praktiki la tutmondan disvolvan iniciaton, la tutmondan sekurecan iniciaton kaj la tutmondan civilizacian iniciaton ankaŭ donas vastajn eblecojn al aliaj partoj de la mondo.\n\nLa planitaj instituciaj reformadoj rilataj al la laboro pri eksteraj aferoj povas havi pozitivan influon al la ekonomia kunlaboro.\n\n<span style=\"font-family: \"times new roman\"; font-size: 20px;\">Kial Ĉinio ne estis atingita de la monda informadika malfunkcio? - esperanto.china.org.cn</span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-07/24/content_117328289.htm", "title": "Gyula Thürmer: Hungario volas antaŭenigi solidan kaj stabilan disvolviĝon de rilatoj inter Ĉinio kaj EU", "published": "2024-07-24 00:00:00", "content_text": "Intervjuita de Pietro Fiocchi, Chen Ji kaj Gao Shuyuan\n\n\"Hungario, reganta nun EU-prezidantecon, volas efektivigi pozitivan rolon por antaŭenigi solidan kaj stabilan disvolviĝon de la rilatoj inter Ĉinio kaj EU kaj atingi solidajn interagojn...\" Tion diris Gyula Thürmer, prezidanto de la Hungara Laborista Partio. Li estas fakulo pri fundamentaj reformadoj en la socio kaj en la internaciaj rilatoj. Lastatempe\n\nEl Popola Ĉinio\n\nintervjuis lin.\n\nEl Popola Ĉinio\n\n: En la kvara volumo de la libro \"Xi Jinping: Regado de Ĉinio\", ĉina prezidanto Xi Jinping proponis la uzon de la pordomalferma politiko de Ĉinio kiel stimulilon por la monda ekonomio. Ĉinio daŭre realigos altnivelan malfermecon kaj faciligos liberan komercon kun aliaj landoj. Kiel ĉi tiu politiko influas la mondan ekonomion?\n\nSur la internacia scenejo estas malsamaj agantoj. Usono kaj ĝiaj okcidenteŭropaj aliancanoj ŝatus konservi mondon gvidatan de Usono. Usono kaj EU subfosas la ekonomian kunlaboron inter Ĉinio kaj EU. NATO provas estigi tutmondan koalicion. La gvidantoj de Japanio, Korea Respubliko, Aŭstralio kaj Nov-Zelando estis invititaj al NATO-pintkunveno en Vaŝingtono.\n\nRezulte de ĉi tiu okcidenta politiko, la mondo povas esti dividita en du partojn, la amikoj de Usono kaj ĝiaj malamikoj. Nun ni povas vidi, ke la du mondopartoj estas ĉiam pli izolitaj unu de la alia.\n\nEstas klare, ke ĉi tiu politiko de Usono kaj EU povas damaĝi la interesojn de diversaj landoj kaj konduki al pli severa konfrontiĝo. Plej multaj landoj estas kontraŭ tio. La hungara registaro batalas por mondo sen blokoj kaj substrekis la bazan gravecon de konektebleco.\n\nĈinio substrekis, ke ne ekzistas geopolitika konflikto aŭ fundamenta konflikto de interesoj inter Ĉinio kaj EU. La rilatoj inter Ĉinio kaj EU havas strategian signifon kaj tutmondan influon. La homaro povas travivi la efektivan danĝeran situacion se la du flankoj konservu stabilan kaj solidan disvolviĝon kaj kunlaboru por solvi tutmondajn defiojn.\n\nLa decido de Ĉinio daŭrigi la pordomalferman politikon povas doni politikan kuraĝigon kaj novan ekonomian impulson por antaŭenigi dudirektan malfermon, plifortigi internacian kunordigon kaj kontribui al la monda paco, stabileco, disvolvado kaj prospero.\n\nHungario, reganta nun EU-prezidantecon, volas efektivigi pozitivan rolon por antaŭenigi solidan kaj stabilan disvolviĝon de la rilatoj inter Ĉinio kaj EU kaj atingi solidajn interagojn.\n\n<span style=\"font-family: \"times new roman\"; font-size: 20px;\">Gyula Thürmer: Ĉinio daŭrigos iniciaton \"La Zono kaj Vojo\" kaj profundigos kunlaborojn kun aliaj landoj - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-07/24/content_117328551.htm", "title": "Evento en Pekino fokusis sur kunlaboro inter Brazilo kaj Ĉinio", "published": "2024-07-24 00:00:00", "content_text": "La 19-an de julio la pensfabriko Pekina Klubo por Internacia Dialogo okazigis la 18-an sesion de la prelega programo \"Komprenoj de internuloj\", sub la temo \"Alvenos maldekstra ondo: La Geopolitika rolo de Latin-Ameriko kaj konsideroj pri la pintkunveno de G20 en Brazilo\". José Dirceu, iama prezidanto de la brazila Partio de Laboristoj, iama vicprezidento de brazila parlamento kaj iama ministra ĉefo de la kabineto de brazila prezidento, estis ĉi-foja gast-parolanto. La eventon gvidis Han Hua.\n\nJosé Dirceu unue prezentis la ĝeneralan situacion de Latin-Ameriko, esprimante sian opinion, ke antaŭenigo de ekonomia, kultura kaj politika integriĝo de la regiono estas la nura ebla vojo por ĝia disvolvado. Li aparte analizis la malfacilaĵojn kaj bezonojn de Brazilo, kun aparta fokuso sur la kampoj kiel ĝisdatigo de industria kaj teknologia sektoroj kaj evoluigo de financa sektoro, kaj substrekis la gravecon de kunlaboroj kun Ĉinio.\n\nPost la prelego, Dirceu respondis demandojn kaj interŝanĝis opiniojn kun ĉeestantaj fakuloj kaj akademiuloj, kiuj faris detalan analizon de la geopolitikaj situacioj de la regionoj Latin-Ameriko kaj Azi-Pacifiko por esplori manierojn plivastigi la kunlaborojn inter Brazilo kaj Ĉinio kadre de brazila reindustriiĝo, transdono de teknologioj kaj internacia komerco.\n\nLa prelega programo \"Komprenoj de internuloj\" estas tradicia aktivaĵo de Pekina Klubo. Sub tiu programo, renomaj spertuloj kaj akademiuloj de Ĉinio kaj aliaj landoj estas invitataj por diskuti internaciajn rilatojn. Kadre de tiu programo okazis diskutoj pri gravaj temoj, kiel monda ekonomio, monda regado kaj daŭripova evoluigo.\n\nRedaktis: Rafael Henrique Zerbetto\n\nGyula Thürmer: Ĉinio daŭrigos iniciaton \"La Zono kaj Vojo\" kaj profundigos kunlaborojn kun aliaj landoj - esperanto.china.org.cn\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-07/24/content_117328718.htm", "title": "Massimiliano Ay: Ĉina modernigo ĉiam celas pli grandan harmonion en medio kaj socio", "published": "2024-07-24 00:00:00", "content_text": "Intervjuita de Pietro Fiocchi, Chen Ji kaj Gao Shuyuan\n\nMassimiliano Ay naskiĝis en 1982, post sperto en la sindikata kampo, li estas ĝenerala sekretario de la Komunista Partio de Svislando por 15 jaroj. En institucia nivelo li estas municipa konsilisto de Belinzono, lia devenurbo, ekde 2008. Ekde 2015 li ankaŭ estis elektita deputito ĉe la Parlamento de la Respubliko kaj Kantono Tiĉino, itallingva regiono de la Svisa Konfederacio. Lastatempe\n\nEl Popola Ĉinio\n\nintervjuis lin.\n\nEl Popola Ĉinio\n\n: Sekretario Ay, la tria plena sesio de la 20-a Centra Komitato de la Komunista Partio de Ĉinio (KPĈ), kiu ĵus finiĝis, koncentriĝis pri plua profundigo de reformado por antaŭenigi la modernigon de Ĉinio. Laŭ via opinio, kiel ĉi tiu sesio influos la ĉinan ekonomion? Ĉu estos pli da ŝancoj por ekonomia kunlaboro inter Ĉinio kaj Svislando?\n\nAntaŭ ol taksi, ĉu efektive estos pli grandaj ŝancoj por ekonomia kunlaboro kun mia lando, kion mi evidente esperas, unue oni devas identigi la prioritatajn defiojn de la nuna historia momento, kiuj laŭ nia opinio, svisaj komunistoj, estas la jenaj:\n\na) La protekto de la liberkomerca interkonsento inter Ĉinio kaj Svislando, kiu ebligas al la lasta, diversigi siajn komercajn partnerojn kaj do malpli da dependeco de la merkato de EU/Usono kaj\n\nb) La defendo de nia neŭtraleco, malhelpi la atlantismajn sektorojn de la svisa burĝaro, kiuj ŝatus ĝin aboli, aliĝi al ajnaj sankcioj kontraŭ Pekino kiel jam minacate de kelkaj nerespondecaj altrangaj oficistoj en Berno (ĉefurbo de Svislando).\n\nMi estas konvinkita, ke la rezultoj de la tria plena sesio havos pozitivan influon al la ĉina ekonomio: La centra komitato fakte decidis ne nur \"resti firme sur la vojo de la socialisma politika progreso\" kaj ke la merkato fariĝas \"pli justa\", pli bone reguligita, sed ankaŭ ke la socia sekureco kaj enspeza distribu-sistemo devas esti plibonigitaj.\n\nNe subtaksenda, kaj el la vidpunkto de ekonomia fidindeco por svisaj investantoj kaj el tiu de socialisma demokratiigo, estas la deziro de la Komunista Partio de Ĉinio profundigi la juran regadon kaj la certecon de leĝoj, kiuj jam kun la nova Civila Kodo (en kiu kunlaboris mia amiko kaj kamarado profesoro Oliviero Diliberto) ege progresis.\n\nLa bazo por pli granda ĉin-svisa ekonomia kunlaboro jam ekzistas, almenaŭ ĉe la ĉina flanko. Tamen mi ne kaŝas kelkajn timojn, kiel evoluos la volo kunlabori ĉe la svisa flanko: tiu parto de la \"komerca\" burĝaro, kiu prenas ordonojn de Usono, EU kaj NATO, estas fakte pli ol iam intencita ruinigi la historiajn ligilojn de amikeco inter Berno kaj Pekino, kaj ili ankaŭ sukcesis enfiltri social-demokration.\n\nTial kiel komunistoj ni konstruas politikon de Unuiĝinta Fronto por organizi eĉ tiujn, kiuj ne estas komunistoj sed intencas defendi neŭtralan, suverenan kaj multpolusan Svislandon.\n\nEl Popola Ĉinio\n\n: Kiel vi taksas la ĉinan modernigon kaj kian influon tiu modernigo havas sur aliaj landoj?\n\nEstas diversaj \"modernigoj\": En kapitalismaj landoj, ekzemple, ĝi baziĝas esence sur ekonomiaj indikiloj, celantaj maksimuman profiton kaj fakte favore al minoritata parto de la loĝantaro. Ĉina modernigo anstataŭe havas du grandajn karakterizaĵojn: Ĝi estas socialisma modernigo kaj estas direktita fare de la partio, kiu eksplicite rilatas al marksismo-leninismo.\n\nĈi tiuj trajtoj igas la ĉinan modernigon orientitan al serĉado de ĉiam pli granda harmonio en la medio, socio, etna realo ktp kaj tio videblas konkrete en la redistribuo de riĉeco.\n\nĈio ĉi reprezentas, precipe por la landoj de la tiel nomata Tutmonda Sudo, ne importenda modelo, sed sperto el kiu trovi inspiron. La ekonomia kaj socia emancipiĝo de la landoj de Afriko, Azio kaj Latin-Ameriko estas la plej konkrete kontraŭimperiisma, kiun oni povas esperi kaj estas la bazo de la nova multpolusa geopolitiko, kiu permesos ankaŭ al socialismo renovigi sin kaj tiel refoje reprezenti perspektivon por la amasoj.\n\n<span style=\"font-family: \"times new roman\"; font-size: 20px;\">Gyula Thürmer: Hungario volas antaŭenigi solidan kaj stabilan disvolviĝon de rilatoj inter Ĉinio kaj EU - esperanto.china.org.cn</span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-07/24/content_117328760.htm", "title": "Massimiliano Ay: \"La Zono kaj Vojo\", novtipa internaciismo por historia epoko de multpolusismo", "published": "2024-07-24 00:00:00", "content_text": "Intervjuita de Pietro Fiocchi, Chen Ji kaj Gao Shuyuan\n\nMassimiliano Ay naskiĝis en 1982, post sperto en la sindikata kampo, li estas ĝenerala sekretario de la Komunista Partio de Svislando por 15 jaroj. En institucia nivelo li estas municipa konsilisto de Belinzono, lia devenurbo, ekde 2008. Ekde 2015 li estis elektita deputito ĉe la Parlamento de la Respubliko kaj Kantono Tiĉino, itallingva regiono de la Svisa Konfederacio. Lastatempe\n\nEl Popola Ĉinio\n\nintervjuis lin.\n\nEl Popola Ĉinio\n\n: En la kvara volumo de la libro \"Xi Jinping: Regado de Ĉinio\", ĉina prezidanto Xi Jinping proponis lasi la pordomalferman politikon de Ĉinio stimuli la mondan ekonomion. Ĉinio daŭre realigos altan nivelon de malfermeco kaj faciligos liberan komercon kun aliaj landoj. Kiel ĉi tiu politiko influas la mondan ekonomion?\n\nNi komencu dirante, ke evoluante, la ekonomio de Ĉinio ne nur eltiris milionojn da ĉinoj el malriĉeco, sed permesis -- ankaŭ dank' al la nova Silka Vojo -- la plej malriĉajn landojn, viktimojn de la priraba politiko de okcidentaj novkoloniismo, emancipi sin.\n\nTial, ne surprize, en lastatempa renkontiĝo kun estro de la internacia departemento de la Centra Komitato de la Komunista Partio de Ĉinio mi difinis la iniciaton \"La Zono kaj Vojo\" kiel novtipan internaciismon taŭgan por la historia epoko de multpolusismo.\n\nMi do ne dubas, ke Ĉinio volas daŭrigi ĉi tiun linion: La problemo troviĝas prefere en Okcidento, kie la signoj ne estas kuraĝigaj. Kiel mi havis la okazon klarigi en lastatempa intervjuo ĉe CGTN, multaj registaroj de eŭropaj landoj estas subordigitaj al la interesoj de Usono kaj NATO, ili ne pensas pri siaj naciaj interesoj kaj favoras politikon de blokoj, vidante en Ĉinio, preter la formuloj de diplomatia ĝentileco, ne partnero sed kontraŭulo, kiun ili volus demonigi kaj kontraŭbatali.\n\nLa vortoj de la prezidanto de la Eŭropa Komisiono Von der Leyen pri la tiel nomata \"risk-forigado\" bedaŭrinde estas klaraj: bojkoto, taksi per akcizoj, malebligas ajnan formon de ekonomia kunlaboro inter Eŭropo kaj Ĉinio kaj ja instigas eskaladon, kiu povas eĉ estigi militon.\n\nTial urĝas, ke ankaŭ ĉin-eŭropa kunlaboro inter komunistaj partioj, pac-movadoj kaj sindikatoj trovu novan impulson.\n\n<span style=\"font-family: \"times new roman\"; font-size: 20px;\">Gyula Thürmer: Hungario volas antaŭenigi solidan kaj stabilan disvolviĝon de rilatoj inter Ĉinio kaj EU - esperanto.china.org.cn</span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-07/25/content_117328224.htm", "title": "Inaŭguriĝis 8-a Ĉin-sudazia Ekspozicio", "published": "2024-07-25 00:00:00", "content_text": "La 24-an de julio inaŭguriĝis la 8-a Ĉin-sudazia Ekspozicio en Kunming-urbo, Yunnan-provinco en sudokcidenta Ĉinio. Dum la 6-taga ekspozicio, invititoj el 82 landoj, regionoj kaj internaciaj organizoj kaj ankaŭ ĉirkaŭ 2 mil firmaoj ĉeestas la ekspozicion, inter ili 50% venis el sudaziaj kaj sudorientaziaj landoj.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Gyula Thürmer: Ĉinio daŭrigos iniciaton \"La Zono kaj Vojo\" kaj profundigos kunlaborojn kun aliaj landoj - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-07/25/content_117328576.htm", "title": "Ŝanhaja metroo inaŭguris servon pri stokado de bagaĝo", "published": "2024-07-25 00:00:00", "content_text": "La unuaj aŭtomataj ŝrankoj por stokado de bagaĝo en la ŝanhaja metroo estis instalitaj en la ĉefaj stacioj, kun la ĉefa celo faciligi turismadon de vojaĝantoj, kiuj volas rapide promeni en la urbo. La ŝrankoj estis instalitaj ĉe la stacioj Orienta Nankina Strato, Yuyuan-ĝardeno, Placo de la Popolo, Terminalo 2 de Flughaveno Hongqiao, Suda Shaanxi-strato kaj Ŝanhaja Stacidomo.\n\nĈiu stokejo havas malgrandajn, mezgrandajn kaj grandajn ujojn por stokado de bagaĝo. Malgranda ujo estas sufiĉa por dorsosako, dum la mezgranda kapablas enteni 20-colan valizon kaj la granda estas sufiĉa por 28-cola valizo. \"Se mi povas stoki mian valizon en la metrostacio, tio signifas, ke mi ne bezonas tuj iri al hotelo post mia alveno en la urbo. Mi povas lasi la valizon ĉi tie kaj tuj iri aĉetumi ĉe proksima komerca strato,\" klarigis Zhou, vojaĝanto el Ningxia-a Hui-a Aŭtonoma Regiono.\n\nTradukis: Rafael Henrique Zerbetto\n\nFonto: Shanghai Observer\n\nGyula Thürmer: Ĉinio daŭrigos iniciaton \"La Zono kaj Vojo\" kaj profundigos kunlaborojn kun aliaj landoj - esperanto.china.org.cn\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-07/25/content_117330676.htm", "title": "Jamŝed Sabiroviĉ Junusov: Ĉinio alportas produktojn kaj ŝancojn por nia lando", "published": "2024-07-25 00:00:00", "content_text": "Intervjuita de PietroFiocchi, Chen Ji kaj Gao Shuyuan\n\n\"Hodiaŭ, multaj landoj uzas ĉin-faritajn produktojn, tiel kreante pliajn laborpostenojn, uzante modernajn teknikojn, kiuj ne malpurigas la ĉirkaŭan medion…\" Jamŝed Sabiroviĉ Junusov estas sekretario de la Centra Komitato de la Komunista Partio de Taĝikio. Li ricevis intervjuon de\n\nEl Popola Ĉinio\n\nkaj tiel respondis.\n\nEl Popola Ĉinio\n\n: Kara sekretario, sinjoro Jamŝed Sabiroviĉ, la tria plena sesio de la 20-a Centra Komitato de la Komunista Partio de Ĉinio (KPĈ), kiu ĵus finiĝis, koncentriĝis pri plua profundigo de reformoj por antaŭenigi la modernigon de Ĉinio. Laŭ via opinio, kiel ĉi tiu sesio influos la ĉinan ekonomion? Ĉu estos pli da ŝancoj por ekonomia kunlaboro inter Ĉinio kaj Taĝikio?\n\nEstas necese substreki, ke Ĉinio ludas gravan politikan kaj ekonomian rolon en la disvolviĝo de nia regiono. La ligoj inter niaj ŝtatoj plifortiĝas tagon post tago.\n\nEkzemplo de tio estas la lastatempa ŝtatvizito de ĉina prezidanto, estimata kamarado Xi Jinping, al Taĝikio la 4-an de julio ĉi-jare.\n\nLa prezidento de Taĝikio, nia estimata Emomali Rahmon, kiel signo de granda respekto, varme kaj sincere renkontiĝis kun la altranga gasto.\n\nDum la ŝtata vizito okazis multaj altnivelaj renkontiĝoj kaj interparoladoj inter Taĝikio kaj Ĉinio, kaj multaj novaj dokumentoj pri duflanka kunlaboro estis subskribitaj.\n\nDo, mi opinias, ke la temo pri novaj ŝancoj por plivastigi ekonomian kunlaboron inter niaj ŝtatoj jam plene konkretiĝas. Ni esperas, ke ĉi tiu kunlaboro utilos al la popoloj kaj ekonomioj de ambaŭ landoj.\n\nEl Popola Ĉinio\n\n: Kiel vi taksas la ĉinan modernigon kaj kian influon, laŭ vi, tiu modernigo havas sur aliaj landoj?\n\nModernigo de la ĉina ekonomio povas havi utilan efikon sur ĝiajn najbarajn ŝtatojn. En la epoko de tutmondiĝo kaj disvolviĝo de ciferecaj teknikoj, ĉiu socio strebas al pli bonaj laborkondiĉoj kaj socia vivo. Ĉinio, kiel unu el la plej grandaj produktantoj de moderna teknologio en diversaj sektoroj de la ekonomio, serĉas partnerojn kaj merkatojn.\n\nKompreneble, ĉinaj teknikoj estas uzataj en modernaj evoluintaj landoj, kiel Usono, Britio, Aŭstralio, Kanado kaj la landoj de la eŭropa kontinento. Taĝikio estas unu el la plej proksimaj najbaroj de Ĉinio kaj ni disvolvis amikecan partnerecon. Ŝajnas al mi tute nature, ke ĉinaj modernaj teknikoj estas enkondukitaj en nian ekonomion.\n\nPor doni unu ekzemplon, en Taĝikio nuntempe pliiĝas la uzado de ĉin-fabrikitaj elektraj veturiloj en la serva sektoro de urbaj taksioj. La samaj aŭtoj videblas en ĉiuj urboj de la centrazia regiono. Ĉi tio estas kaj ŝpariga kaj medi-amika.\n\n<span style=\"font-family: \"times new roman\"; font-size: 20px;\">Ŝanhaja metroo inaŭguris servon pri stokado de bagaĝo - esperanto.china.org.cn</span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-07/25/content_117330697.htm", "title": "Jamŝed Sabiroviĉ Junusov: Ĉinio havas utilan efikon sur mondan ekonomion", "published": "2024-07-25 00:00:00", "content_text": "Intervjuita de Pietro Fiocchi, Chen Ji kaj Gao Shuyuan\n\n\"Hodiaŭ, multaj landoj uzas ĉin-faritajn produktojn, tiel kreante pliajn laborpostenojn, uzante modernajn teknikojn, kiuj ne malpurigas la ĉirkaŭan medion…\" Jamŝed Sabiroviĉ Junusov estas sekretario de la Centra Komitato de la Komunista Partio de Taĝikio. Li ricevis intervjuon de\n\nEl Popola Ĉinio\n\nkaj tiel respondis.\n\nEl Popola Ĉinio\n\n: En la kvara volumo de la libro \"Xi Jinping: Regado de Ĉinio\", ĉina prezidanto Xi Jinping proponis lasi la pordomalferman politikon de Ĉinio stimuli la mondan ekonomion. Ĉinio daŭre realigos altan nivelon de malfermiteco kaj faciligos liberan komercon kun aliaj landoj. Kiel ĉi tiu politiko influas la mondan ekonomion?\n\nMi pensas, ke sekve de la rapida disvolvado de la ĉina ekonomio post la reformado de Deng Xiaoping, oni komencis nomi la ekonomion de Ĉinio kiel la ĉinan miraklon, kaj jen kio ĝi estas.\n\nĈina prezidanto Xi Jinping daŭre gvidas la ĉinan miraklon tra la ondoj de la tutmonda ekonomio konfideme kaj firme. La ekonomioj de multaj landoj dependas de ĉinaj fabrikantoj, kaj ni certe povas diri, ke la ekonomia produktado de Ĉinio inkluzivas produktojn de altteknologiaj industrioj.\n\nVerŝajne ne ekzistas hodiaŭ industrio, en kiu ĉinaj fabrikistoj ne havas modernajn teknikojn.\n\nTial ni sekure povas aserti, ke Ĉinio multe antaŭeniris en sia evoluado en ĉiuj sektoroj de moderna produktado, konkeris mondajn merkatojn kaj, per siaj varoj kaj servoj, havas utilan efikon sur la mondan ekonomion.\n\n<span style=\"font-family: \"times new roman\"; font-size: 20px;\">Ŝanhaja metroo inaŭguris servon pri stokado de bagaĝo - esperanto.china.org.cn</span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-07/26/content_117270855.htm", "title": "Tago de Esperanto 2024: Por mondo por ĉiuj lingvoj kaj sen lingva diskriminacio", "published": "2024-07-26 00:00:00", "content_text": "La artikolo 2-a de la deklaracio pri homaj rajtoj, klare asertas, ke \"ĉiuj rajtoj kaj liberecoj difinitaj en tiu ĉi Deklaracio validas same por ĉiuj homoj, sen kia ajn diferencigo, ĉu laŭ raso, haŭtkoloro, sekso, lingvo, religio, politika aŭ alia opinio, nacia aŭ socia deveno, posedaĵoj, naskiĝo aŭ alia stato.\"\n\nTio en si mem klare kondamnas la neadon de lingvaj homaj rajtoj al popoloj, grupoj, etnoj, komunumoj malgrandaj, malfortaj, politike ne influaj, kaj pozitive asertas la bezonon batali kontraŭ lingva diskriminacio.\n\nKio estas lingva diskriminacio? Ĝi okazas ĉiufoje kiam homoj pli fortaj, pli potencaj, pli kleraj, pli riĉaj parolas en siaj gepatraj lingvoj al aliaj alilingvaj homoj, kiuj provu kompreni kaj provu respondi, se ili kapablas. Temas pri maljusta traktado de aliaj homoj, kiu estas same antikva kiel sklaveco, malalta taksado de virinoj, senpuna mortigo de malfortuloj, ekonomia ekspluatado de malfortaj landoj, rasismo, kaj similaj maljustaj praktikoj.\n\nSed estas unu diferenco kompare kun aliaj diskriminacioj: lingva diskriminacio estas ofte ne rekonata de tiuj, kiuj diskriminacias kaj eĉ de tiuj, kiuj estas diskriminaciataj.\n\nUnuiĝintaj Nacioj mem, kiu estas la sola dialogo-punkto, pri kiu disponas nia planedo, ne plene aplikas tion, kion la deklaracio pri homaj rajtoj implicis: ĉies egaleco kompreni kaj esti komprenata. Ĝi havas kelkajn grandajn lingvojn kiel oficialajn lingvojn, sed fakte ĝi utiligas nur kelkajn el la plej grandaj por paroli al la mondo. Sekve, ĝi emas aŭskulti nur tiun etan parton de la mondo, kiu kapablas respondi en tiuj plej grandaj lingvoj. Ĉu tio estas la plej efika maniero por mobilizi mondajn civitanojn por atingi solvon de monde gravaj problemoj, ekzemple la Celoj por Daŭripova Evoluigo, la dialogo pri la klimato aŭ la serĉo de paco?\n\nKelkaj gvidaj afrikaj politikistoj tute klare agnoskis la rilaton inter la uzo de gepatraj lingvoj kaj evoluo, kiel Julius Nyerere kaj Nelson Mandela, kiu iam diris: \"Se vi parolas al homo en lingvo, kiun li komprenas, vi parolas al lia kapo, sed se vi parolas al li en lia lingvo, vi parolas al lia koro.\"\n\nKaj ni bezonas mobilizi la korojn ĉirkaŭ la celojn de Unuiĝintaj Nacioj.\n\nLa solvo, kiun proponas la parolantoj de la neŭtrala monda lingvo Esperanto estas eble tro estonteca por esti tuj aplikata grandskale, sed indas interesiĝi pri ĝi, ĉar ĝi estas lingvo kreita por ke en la mondo ĉiu rajtu paroli sian lingvon ĉe si sen la premo de grandaj lingvoj. Esperanto estis kreita por ke ĉiuj lingvoj vivu, kaj por ke la dialogo inter malsamlingvaj grupoj okazu sen premo de unu al la alia sed en egaleca maniero, sen diskriminacio.\n\nNi ne alvokas, okaze de la ĉi-jara Tago de Esperanto, la 26-an de julio, ke vi lernu Esperanton simple por lerni plian lingvon, eĉ se ĝi estas relative facila, sed por kompreni kio estas lingva diskriminacio, kiu praktikas ĝin kaj kiel oni povas superi ĝin per egaleca komunikado.\n\n<span style=\"font-family: \"times new roman\"; font-size: 20px;\">La industria produktado de Ĉinio pliiĝis je 5.6% en majo - esperanto.china.org.cn</span>\n\nEl Popola Chinio", "author": null, "categories": ["E"], "audio_links": null}
{"url": "http://esperanto.china.org.cn/2024-07/26/content_117328581.htm", "title": "​Subakva kaligrafio per saĝa horloĝo!", "published": "2024-07-26 00:00:00", "content_text": "Homoj en ĉina orienta provinco Zhejiang surpriziĝis sksciinte pri iu, kiu praktikas subakvan kaligrafion per sia saĝa horloĝo. La horloĝo registras lian itineron dum naĝado kaj la rezulto estas desegno en la formo de ĉina ideogramo. Verkado de ideogramo kun multaj strekoj povas postuli unu horon da laboro, laŭ raporto de City Express.\n\nLa aŭtoro de tiuj kaligrafiaj verkoj estas viro, kies familia nomo estas Sheng. Li de tri jaroj praktikas sian unikan arton ĉe la lago Guazhu. Sheng rimarkis la \"enuigajn\" rektajn liniojn faritajn de aliaj naĝantoj, kaj decidis fari ion pli belan kaj allogan.\n\nLi komencis per farado de simplaj desegnoj, kiel cirkloj kaj kvinpintaj steloj, antaŭ ol sin defii per verkado de ĉinaj ideogramoj laŭlonge de sia itinero. Li unue desegnas ĉiun ideogramon surpapere, kaj sekve kalkulas la naĝotan distancon kaj kiom da brakaj antaŭenmovoj estas necesaj por fari ĉiun strekon de la ideogramo. Sheng laŭeble utiligas objektojn ĉe la bordo de la lago kiel referenc-punktoj por la direkto, kien li devas naĝi por \"desegni\" la ideogramojn.\n\nMultaj lokanoj kaj turistoj iras al la lago por vidi lin naĝantan. \"Li estas bonega”, komentis retano ĉe la socia retejo Weibo.\n\nTradukis: Rafael Henrique Zerbetto\n\nFonto: GICExpat\n\n<span style=\"font-family: \"times new roman\"; font-size: 20px;\">Gyula Thürmer: Ĉinio daŭrigos iniciaton \"La Zono kaj Vojo\" kaj profundigos kunlaborojn kun aliaj landoj - esperanto.china.org.cn</span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-07/27/content_95301643.htm", "title": "Pitoreskeca centra akso de Pekino", "published": "2024-07-27 00:00:00", "content_text": "Ĉe la centra akso de Pekino troviĝas vivecaj kaj pitoreskaj lokoj. La akso estas kulturplena pro tradiciaj belegaj ĝardenoj. En la 27-a de julio 2024 l\n\na akso eniĝis en la liston de nemateriaj kulturaj heredaĵoj en la 46-a Sesio de Komitato pri Monda Heredaĵo kadre de UNESKO.\n\nBeihai-parko\n\nAngulo de la Imperiestra Palaco de Pekino\n\nĜardeno en la Imperiestra Palaco de Pekino\n\nZhongshan-parko\n\nShichahai-lago\n\nRedaktoro: Xie Ruifeng\n\nEl Popola Chinio", "author": null, "categories": ["Naturo kaj Mediprotekto"], "audio_links": null}
{"url": "http://esperanto.china.org.cn/2024-07/28/content_117336862.htm", "title": "Ĉu Brazilo aliĝos al \"La Zono kaj Vojo\"?", "published": "2024-07-28 00:00:00", "content_text": "Vespere de la 20-a de julio,\n\nSouth China Morning Post\n\nraportis, ke Brazilo pretigas proponon por aliĝi al la iniciato \"La Zono kaj Vojo\". Tiu konkludo estis surbaze de deklaro de brazila prezidento Lula, la 19-an de julio, dum evento pri investoj en renovigo de aŭtovojoj. Lula diris, ke Brazilo estas preta aliĝi al \"La Zono kaj Vojo\", kondiĉe, ke ĝi alportu efektivajn avantaĝojn al la lando.\n\nPrezidento Lula dum intervjuo kun eksterlandaj ĵurnalistoj, la 22-an de julio. Fotis: Ricardo Stuckert\n\nSurbaze de la vortoj de prezidento Lula, ni povas taksi la aliĝon de Brazilo al la iniciato kiel certa, ĉar avantaĝoj ne mankos: \"La Zono kaj Vojo\" ne nur faciligos financadon de gravaj infrastrukturaj projektoj urĝe bezonataj de Brazilo, sed ankaŭ antaŭenigos interŝanĝojn en pluraj kampoj, inkluzive de agrikulturo, edukado, scienco kaj teknologio, turismo, kulturo, kontraŭbatalo al malriĉeco kaj daŭripova evoluigo.\n\nPer tiu deklaro de prezidento Lula, Brazilo unuafoje klare signalis la emon aliĝi al la iniciato. Antaŭe, la etoso ŝajnis malfavora al tio, kaj pro deklaroj de brazilaj politikistoj kaj diplomatoj pri nebezono de aliĝo al la iniciato, konsiderante, ke Brazilo kaj Ĉinio povus same kunlabori ekster la iniciato, kaj pro timo transiri ruĝan linion de Usono, kiu daŭre vidas Latinamerikon kiel sian \"ĝardenon\" kaj klopodas bremsi la kreskantan gravecon de Ĉinio en la regiono.\n\nEkde la komenco de la regado de prezidento Lula, la usona registaro klopodas persvadi Brazilon ne aliĝi al \"La Zono kaj Vojo\", kaj laŭ tempopaso la tono de tiuj admonoj fariĝis pli severa, ĝis la kulmino en majo de tiu ĉi jaro, kiam Usono sendis ne politikiston, nek diplomaton, sed generalon -- Laura Richardson -- por esprimi malaprobon al plifortigo de rilatoj inter Brazilo kaj Ĉinio.\n\nLa fakto, ke Usono uzis generalon por transdoni mesaĝon al Brazilo vekis la timon, ke la aliĝo de Brazilo al \"La Zono kaj Vojo\" povus kaŭzi usonan intervenon en internajn aferojn de Brazilo, samkiel okazis antaŭ 60 jaroj, kiam la klopodo de Brazilo fari komercon kun Ĉinio rezultis en puĉo kaj diktaturo, kiu daŭris 21 jarojn. Brazilaj militistoj ne bezonis helpon de Usono por la puĉo, sed usonaj militŝipoj partoprenantaj Operacon Frato Sam akompanis ĉion de malproksime, pretaj por interveni laŭ peto de brazilaj generaloj. Nur post la vizito de usona prezidento Richard Nixon al Pekino, Brazilo ricevis \"permeson\" por estigi komercajn kaj diplomatiajn rilatojn kun Ĉinio.\n\nSed prezidento Lula ne estis timigita de la vortoj de Richardson: Usono bezonas kompreni, ke Brazilo ne volas esti malamiko de Usono, nek de Ĉinio, sed disvolvi bonajn rilatojn kun ambaŭ. Sub la kreskanta polusiĝo en internaciaj rilatoj, kreskas la premo por ke Brazilo tenu flankon, sed la lando ne havas kondiĉojn por fari tion, do ĝi alprenas la strategion kalkuli avantaĝojn kaj riskojn rilatajn al ĉiu movo kaj klopodas laŭeble kompensi movon favoran al unu flanko per movo favora al alia en alia kampo. Bona funkciado de tiu strategio postulas, ke Brazilo ricevu avantaĝojn de ambaŭ flankoj per tiuj movoj.\n\nSub tiu perspektivo, la deklaro de Lula -- konfirmita la 22-an de julio, dum malgranda konferenco kun korespondantoj de alilanda gazetaro -- pri ebla partopreno de Brazilo en \"La Zono kaj Vojo\" devas esti komprenata laŭ la sekvaj premisoj: 1. La avantaĝoj, kiujn Brazilo gajnos aliĝinte \"La Zonon kaj Vojon\" superos la geopolitikan riskon. 2. Post plaĉi al Ĉinio per subskribo de interkonsento pri \"La Zono kaj Vojo\", la sekva movo de Brazilo devos plaĉi al Usono kaj alporti gajnon al brazilo. Tiel ĉiuj flankoj kontentiĝos, sed ankoraŭ ne estas klare, kion Usono volas de Brazilo.\n\nUnu deklaro de Lula, tamen, meritas apartan atenton: Li substrekis oponon al nova malvarma milito kaj subtenon al suvereneco de landoj, kiuj rajtas mem elekti pri siaj komercaj kaj diplomatiaj rilatoj. Kontraŭe al kutimaj opinioj de analistoj, ke kontraŭi interesojn de Usono estus danĝere por Brazilo, Lula asertis la malon, ke plifortigo de kunlaboroj kun Ĉinio povas esti vojo por igi Brazilon malpli vundebla de unuopa fremda potenco, sekve pli kapabla antaŭenigi sendependan internacian strategion.\n\nResponde al demando de raportisto de la ĉina novaĵagentejo Xinhua, Lula diris, ke li volas estigi kun Ĉinio \"strategian partnerecon en scienco kaj teknologio, produktado de icoj, esplorado kaj disvolvado de softvaroj\". Li ankaŭ menciis, ke tiu partnereco kreos postenojn por laboristoj de ambaŭ landoj. Tiu respondo sugestas, ke intertraktado kun Ĉinio alportos ŝlosilajn avantaĝojn al Brazilo en kampo, kiun Lula delonge klopodas disvolvi en Brazilo, kaj en kiu Ĉinio estas ĉefrolulo. Tiu partnereco ankaŭ havas solidan bazon, konsiderante, ke la projekto CBERS -- Ĉin-brazila Satelito pri Teraj Resursoj -- estas konsiderata la plej sukcesa scienca partnereco de Brazilo kun alia lando.\n\nLula ankaŭ diris, ke Brazilo volas lerni de la ĉina sperto pri disvolvado kaj komunikis sian decidon partopreni la kunvenon de gvidantoj de Azi-Pacifika Ekonomia Kunlaboro (APEK) okazonta en Limo, Peruo, en novembro ĉijare. \"Mi volas pridiskuti 'La Zonon kaj Vojon' kun Ĉinio. Mi volas informiĝi, kiun rolon Brazilo povus ludi en ĝi, ĉar ni ne volas esti nur spektantoj, ni volas aktivan partoprenon.\" La mesaĝo de Lula estas tre klara: Brazilo volas eksporti ne nur mineralojn kaj agrikulturajn produktojn, sed ankaŭ industriajn produktojn, inkluzive de tiuj pli kompleksaj kaj kun alta aldonvaloro.\n\nLa deklaroj de prezidento Lula ankaŭ sugestas, ke ŝajne estis granda evoluo en intertraktado pri aliĝo de Brazilo al \"La Zono kaj Vojo\" kaj ke geopolitikaj riskoj koncerne al tiu aliĝo montriĝis malgrandaj aŭ kompenseblaj alimaniere. Tre probable tio signifas, ke Ĉinio pretas fari proponon vere bonegan al Brazilo, verŝajne kun transdono de ŝlosilaj teknologioj, kiujn Brazilo de jardekoj malsukcese klopodas akiri de okcidentaj landoj.\n\nVerkis: Rafael Henrique Zerbetto\n\nĈina delegitaro pri agrikulturo vizitas nordorientan Brazilon - esperanto.china.org.cn\n\nEl Popola Chinio", "author": "Rafael Henrique Zerbetto", "categories": ["Ekonomio"], "audio_links": null}
{"url": "http://esperanto.china.org.cn/2024-07/29/content_117336838.htm", "title": "Ĉina delegitaro pri agrikulturo vizitas nordorientan Brazilon", "published": "2024-07-29 00:00:00", "content_text": "Fruktoj produktitaj de familia agrikulturo en Maranjono, Brazilo\n\nVespere de la 26-a de julio, laŭ loka tempo, alvenis en la brazila subŝtato Maranjono ĉina delegitaro pri agrikulturo, kiu havos plenan tagordon tie dum la sekvaj tagoj. La delegitaron akceptos la aganta guberniestro de Maranjono, Felipe Camarão, kaj la subŝtata sekretario pri familia agrikulturo, Bira do Pindaré, la ataŝeo pri organizado de produktado, Ricarte Almeida, kaj aliaj sekretarioj de subŝtata registaro kaj reprezentantoj de organizaĵoj rilataj al familia agrikulturo en Maranjono, interalie la Movado de Senteraj Kamparanoj (MST) kaj la Federacio de Laboristoj en Familia Agrikulturo de Maranjono (Fetaema).\n\nLa delegitaron gvidas la kunordiganto de la projekto pri testado de ĉinaj agrikulturaj maŝinoj por familia agrikulturo, profesoro Yang Minli. En la delegitaro ankaŭ partoprenas la direktoro de la fakultato pri inĝenierio de la Ĉina Agrikultura Universitato, profesoro Song Zhenghe; reprezentanto de la ĉina firmao pri agrikulturaj maŝinoj Lovol, Xia Junchen, kaj du membroj de la Internacia Asocio por Popola Kunlaboro. La celo de la vizito estas disvolvi la potencialon de familia agrikulturo kaj plifortigi internacian agrikulturan kunlaboron kun Maranjono.\n\nLa vizito komenciĝos en la subŝtata ĉefurbo, São Luís, kie okazos kunsidoj kun reprezentantoj de la subŝtata registaro. Sabate, la 27-an de julio, la aktivaĵoj koncentriĝos ĉe la setlejo Cristina Alves, en la urbo Itapecuru Mirim – MA. Ekde la 30-a de aprilo ĉijare, en tiu loko okazas testado de du ĉinaj maŝinoj por rikoltado de rizo. La du maŝinoj estis senditaj al la loko post subskribo de memorando pri interkonsento inter Konsorcio Nordoriento, la Ĉina Agrikultura Universitato, Asocio de Fabrikistoj de Agrikulturaj Maŝinoj de Ĉinio kaj Internacia Asocio por Popola Kunlaboro.\n\nDum la vizito, la komisiono partoprenos la feston celebre al la 17-jariĝo de popola agrikultura reformo en la Setlejo Cristina Alves kaj al la 40-jariĝo de MST.\n\nTradukis: Rafael Henrique Zerbetto\n\nFonto: Diário Sul Maranhense\n\n<span style=\"font-family: \"times new roman\"; font-size: 20px;\">Ĉina vicprezidanto Han Zheng ĉeestis malferman ceremonion de Parizaj Olimpikoj - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-08/01/content_117343359.htm", "title": "Katoj estas bonvenaj en ŝanhaja muzeo!", "published": "2024-08-01 00:00:00", "content_text": "En julio la Ŝanhaja Muzeo anoncis bonegan novaĵon por ŝatantoj de katoj: kat-amikaj sesioj por la nova ekspozicio de la muzeo, Sur pinto de Piramido: la Civilizacio de Antikva Egiptio. Inaŭgurita la 18-an de julio, ĝi estas la plej granda ekspozicio pri egiptaj antikvaĵoj en Ĉinio. Inter la ĉefaj eksponaĵoj estas objektoj elfositaj en la arkeologiejo Saqqara, proksime al Kairo, kie estis trovitaj ruinoj de templo dediĉita al Bastet, diino venerata en antikva Egiptio, kiu havas katan kapon kaj regas amon kaj naskopovon.\n\nVizitanto kun sia kato en la Ŝanhaja Muzeo.\n\nLa kat-amikaj sesioj, titolitaj Mirindaj Noktoj, estis inaŭguritaj la 27-an de julio. Estos dek tiaj noktoj, ĉiusabate, ĝis la 28-a de septembro, kaj ĉiuj biletoj estis disvenditaj en unu horo. Por certigi agrablan sperton por homoj kaj katoj, la muzeo provizas asekuron por ĉiuj vizitantoj kaj dungis bestokuracistojn por deĵori en la muzeo en tiuj okazoj. Aliaj konvenaj servoj, kiel luo de ĉaroj por hejmbestoj, kuraciloj por streĉitaj katoj kaj vartejo por katoj estas disponeblaj.\n\nKato vizitas la muzeon.\n\nLa muzeo disponigis 2 000 biletojn por ĉiuj kat-amikaj sesioj, inkluzive de 200 specialaj biletoj por vizitanto akompanata de kato. Ĉiu vizitanto kun tiu speciala bileto rajtas eniri kun nur unu kato, kaj bezonos montri ĉe la enirejo la vakcinatestilon de la kato por pruvi, ke ĝi estas vakcinita kontraŭ rabio kaj aliaj tri malsanoj.\n\nStatuo de Bastet, egipta diino kun kata kapo, en la ekspozicio\n\nLa muzeo faras la jenan atentigon al tiuj, kiuj volas viziti la muzeon dum tiuj specialaj sesioj:\n\n- Unue kontrolu, ĉu via kato sentas sin komforta en publikaj lokoj. Multaj katoj timas aŭ sentas sin malkomfortaj en lokoj nekonataj aŭ kun bruo.\n\n- Vizito al la ekspozicio ne estas rekomendata por katoj pli junaj ol ses monatoj aŭ pli aĝaj ol 10 jaroj.\n\n- Estas malkonsilinde al homoj, kiuj havas alergion al katoj, partopreni tiujn sesiojn.\n\n- Post ĉiu kat-amika sesio, la tuta muzeo estas seninfektigita, steriligita kaj senodorigita.\n\nRedaktis: Rafael Henrique Zerbetto\n\nFontoj: 上海日报 kaj\n\nhttps://portuguese.shanghai.gov.cn\n\n<span style=\"font-family: \"times new roman\"; font-size: 20px;\">Ĉina delegitaro pri agrikulturo vizitas nordorientan Brazilon - esperanto.china.org.cn</span>\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-08/01/content_117343590.htm", "title": "Somera renkontiĝo de esperantistoj el Pekino kaj Tianjin", "published": "2024-08-01 00:00:00", "content_text": "La 23-an de julio okazis somera renkontiĝo de esperantistoj el Pekino kaj Tianjin. Esperantistoj el la Ĉina Esperanto-Ligo, Pekina Esperanto-Asocio kaj Tianjin-a Esperanto-Asocio vizitis la Muzeon de la Granda Kanalo, ekspozicion pri Sanxingdui en la muzeo kaj Pekinan Bibliotekon en Tongzhou-distrikto de Pekino.\n\nRedaktoro: Gao Shuyuan\n\n<span style=\"font-family: \"times new roman\"; font-size: 20px;\">Ĉu Brazilo aliĝos al \"La Zono kaj Vojo\"? - esperanto.china.org.cn</span>\n\nEl Popola Chinio", "author": null, "categories": ["E"], "audio_links": null}
{"url": "http://esperanto.china.org.cn/2024-08/01/content_117343632.htm", "title": "Shaanxi, disvolva modelo por okcidenta Ĉinio", "published": "2024-08-01 00:00:00", "content_text": "Shaanxi-provinco daŭre antaŭenigas altkvalitan disvolvadon kaj reformadon. En la pasintaj 10 jaroj, la totala importo kaj eksporto de la provinco kreskis je 14.2%, je 9.2% pli alte ol la lande averaĝa nivelo.\n\nPer senĉesa novigado kaj disvolviĝo, la popola vivo de la provinco daŭre pliboniĝas. En la pasintaj 3 jaroj, ĉiujare kreiĝis pli ol 400 mil novaj laborpostenoj en urba regiono, kaj la averaĝa pokapa disponebla enspezo de loĝantoj ĉiujare kreskis je 7%. Evoluas altlerneja edukado, kaj rapidas la konstruado de la Porinfana Medicina Centro en Nordokcidenta Regiono. La funkcianta distanco de altrapida fervojo superis 1 000 kilometrojn, kaj la distanco de altrapidaj ŝoseoj superis 6 700 kilometrojn, kiuj kunligas ĉiujn guberniojn de la provinco kaj faciligas vojaĝojn de lokanoj. La kultur-turisma industrio daŭre disvolviĝas. Pli kaj pli da turistoj iras al Shaanxi por aprezi antikvaĵojn, viziti historiajn lokojn, ĝui Hanfu-kostumon kaj sperti kulturan etoson.\n\nEn Shaanxi, regiona disvolvado fariĝis pli kunordigita. En la pasintaj 10 jaroj, la urbanizado atingis 65.16%, kun altiĝo de 13.59%. La regiona MEP kreskis je 6.4% ĉiujare, kaj en 2023 la loka MEP atingis 3.38 duilionojn da juanoj. La integriĝo de novigo kaj industrio akceliĝis. La tasko de mildigo de malriĉeco estis sukcese finplenumita, la kampara revigligo estas ĉiuflanke antaŭenigita, kaj la grenproduktado atingis \"riĉajn rikoltojn en sinsekvaj 20 jaroj\". Unu el ĉiuj 7 pomoj kaj 4 aktinidioj en la mondo venas de Shaanxi.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Ĉu Brazilo aliĝos al \"La Zono kaj Vojo\"? - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-08/02/content_117343615.htm", "title": "Pekino ĝuas la olimpikan etoson!", "published": "2024-08-02 00:00:00", "content_text": "Alvenas la Parizaj Someraj Olimpikoj 2024 kaj homoj en Pekino entuziasmiĝas pri ĝi. Signife kreskis la nombro de vizitantoj en la Pekina Olimpika Muzeo, kaj ankaŭ vendado de oficialaj produktoj de olimpikoj kreskis. Krome, tra la tuta urbo, bildoj kaj ekranegoj kun temo de olimpikoj fariĝis popularaj inter fotemuloj.\n\nRedaktis: Rafael Henrique Zerbetto\n\nFonto: Global Times\n\n<span style=\"font-family: \"times new roman\"; font-size: 20px;\"><span style=\"font-family: \"times new roman\"; font-size: 20px;\">Ĉu Brazilo aliĝos al \"La Zono kaj Vojo\"? - esperanto.china.org.cn</span></span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-08/02/content_117345883.htm", "title": "Pekino lanĉos specialan trafik-karton por alilandaj vizitantoj", "published": "2024-08-02 00:00:00", "content_text": "La nombro de alilandaj turistoj en pekinaj turismejoj okulfrape kreskis en tiu ĉi somero. Por faciligi cirkuladon de vizitantoj el aliaj landoj, Pekino decidis lanĉi novan trafik-karton, nomitan Beijing Pass, novtipa transportkarto por eksterlandanoj ekvivalenta al Yikatong, uzata de homoj loĝantaj en Pekino. Testado okazas en metrostacioj tra la urbo por prepari ilin por akcepti la novan karton. En estonteco, eksterlandanoj vizitantaj la urbon povos uzi tiujn kartojn en la metroo.\n\nPor ke pago estu pli konvena por alilandaj vizitantoj, en la unua de junio pekina metroo ekinstalis vendmaŝinojn en 335 stacioj tra la nunaj 17 funkciantaj metrolinioj, por ebligi al eksterlandanoj uzi alilandajn bankkartojn por pagi por metrovojaĝoj. En frua estonteco, tiuj vizitantoj povos uzi alilandajn bankkartojn por ordinaraj unuvojaĝaj biletoj kaj aliaj servoj provizataj de aŭtomataj giĉetoj de pekina metroo.\n\nPekinaj metrostacioj okazigas surlokajn testojn por certigi glatan lanĉon de Beijing Pass. Laŭplane, tiuj kartoj estos aĉeteblaj de eksterlandaj vizitantoj ĉe sep stacidomoj kaj du flughavenoj, nome Pekina Stacidomo, Pekina Suda Stacidomo, Pekina Okcidenta Stacidomo, Pekina Norda Stacidomo, Fengtai-stacidomo, Qinghe-stacidomo, Chaoyang-stacidomo, Pekina Ĉefurba Internacia Flughaveno kaj Pekina Daxing-a Internacia Flughaveno. La nova karto igos la metrovojaĝojn de eksterlandaj vizitantoj en Pekino pli facilaj kaj konvenaj. En la lastaj du jaroj, Pekino enkondukis plurajn politikojn por faciligi vizitojn de alilandaj turistoj.\n\nKrome, la firmaoj, kiuj operaciumas metroliniojn de Pekino, enkondukis kursojn pri angla lingvo por kapabligi laboristojn pri komunikado en tiu lingvo, kaj plurlingvaj traduk-maŝinoj estis instalitaj por provfunkciado en ok metrostacioj.\n\nAldone, en la sep stacidomoj kaj du flughavenoj, samkiel en la metrostacioj proksime de la ĉefaj turismejoj, sistemo por dulingvaj anoncoj, en la ĉina kaj la angla, estos disponebla, por ke anoncoj al pasaĝeroj estu pli facile kompreneblaj de eksterlandanoj.\n\nTradukis: Rafael Henrique Zerbetto\n\nFonto: Beijing Service\n\nPekino ĝuas la olimpikan etoson! - esperanto.china.org.cn\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-08/05/content_117343978.htm", "title": "Antikva strato de Chongqing estis renovigita", "published": "2024-08-05 00:00:00", "content_text": "Longmenhao-strato, situanta en la urbego Chongqing, apartenas al la unua programo pri urba renovigo de la urbego. Tie estas pli ol 200 konstruaĵoj faritaj en malsamaj periodoj kaj kun diversaj aspektoj.\n\nEn la lastaj jaroj la loka registaro, tenante la koncepton de \"konservado per renovigo\", integris naturmedion, kulturon, arton, ciferecajn elementojn kaj aliajn elementojn en la rebonigon de la antikva strato, kaj aranĝis butikojn laŭ la historiaj karakteroj. Nun, la rejunigita Longmenhao-strato altiras multajn junajn entreprenistojn, kiuj alportas modan viglecon, igante la straton populara inter retfamuloj kaj turistoj.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Somera renkontiĝo de esperantistoj el Pekino kaj Tianjin - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-08/05/content_117344579.htm", "title": "Ŝanĝiĝoj de ekologia situacio en Xizang estas malpli ol 1%", "published": "2024-08-05 00:00:00", "content_text": "Laŭ la Ekologia Taksado pri Ekologia Ŝanĝiĝo de Xizang-a Aŭtonoma Regiono (2000-2020), finita en 2023, la ŝanĝprocento de la ekologia situacio de 2000 ĝis 2020 en Xizang-a Aŭtonoma Regiono estas malpli ol 1%. La loka laboro pri karbondioksida fiksado, konservado de akvo kaj grundo, ventodetrua preventado, sablofiksado kaj aliaj ŝlosilaj funkcioj restas stabilaj aŭ plibonigitaj, kaj la ĝenerala ekosistema strukturo estas stabila kaj funkcias kiel landa ekologi-sekureca ŝirmilo.\n\nLa Qinghai-Tibeta Altebenaĵo estas konata kiel la \"tria poluso\" de la mondo, ĝi funkcias kiel \"stabiligilo\" de la klimata sistemo de Ĉinio kaj la mondo. Ju pli malgranda estas la ŝanĝiĝo de ekomedio en Xizang, des pli bona estas ĝia efiko por ekologia sekureco. Ĝis la jaro 2020, la arbara kovrado de la tuta aŭtonoma regiono estis 12.31%, kun arbarkvanto je 2.28 miliardoj da kubmetroj; la sabla areo malpliiĝis je 35 000 hektaroj kompare kun tiu de 2010, kaj la ampleksa herbokovrita areo atingis 47%; 66% de naturaj malsekejoj estis efike protektitaj kaj la regado de ekologia medio de Xizang estis plibonigita.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Somera renkontiĝo de esperantistoj el Pekino kaj Tianjin - esperanto.china.org.cn</span>\n\nEl Popola Chinio", "author": null, "categories": ["Naturo kaj Mediprotekto"], "audio_links": null}
{"url": "http://esperanto.china.org.cn/2024-08/05/content_117349845.htm", "title": "Inaŭguriĝis 109-a UK en Aruŝo, Tanzanio", "published": "2024-08-05 00:00:00", "content_text": "La 4-an de aŭgusto laŭla loka tempo, malfermiĝis la 109-a UK en Aruŝo, Tanzanio. La temo de ĉi-jara kongreso estas \"Lingvo, homo kaj medio por pli bona mondo\". Partoprenis en la UK 845 homoj el 66 landoj. Ĉina Esperanto-Ligo sendis delegacion al la UK kaj okazigis la programon \"Ĉina Tago\". Pliaj informoj pri ĝi aperos en niaj sekvaj raportoj.\n\n<span style=\"font-family: \"times new roman\"; font-size: 20px;\">Ŝanĝiĝoj de ekologia situacio en Xizang estas malpli ol 1% - esperanto.china.org.cn</span>\n\nEl Popola Chinio", "author": null, "categories": ["E"], "audio_links": null}
{"url": "http://esperanto.china.org.cn/2024-08/06/content_117351570.htm", "title": "Inaŭgurita la 109-a UK en Aruŝo", "published": "2024-08-06 00:00:00", "content_text": "La 4-an de aŭgusto malfermiĝis la 109-a UK en Aruŝo, Tanzanio. La temo de ĉijara kongreso estas \"lingvo, homo kaj medio por pli bona mondo\". Partoprenis en la UK 845 esperantistoj el 66 landoj. Inter tiuj partoprenantoj, 5 homoj venis el la Ĉina Internacia Komunika Grupo (ĈIKG), gvidata de ĝia vicprezidanto Yu Tao.\n\nFaris salutparoladon Ducan Charters, prezidanto de la Universala Esperanto Asocio (UEA), li esprimis bondeziron, ke Esperanto disvastiĝos kaj prosperos en Afriko. Nome de la familio de Zamenhof, videe salutis la kongresanojn Margaret Zaleski-Zamenhof, pranepo de L. L. Zamenhof. Ŝi diris, ke la internacia lingvo estas rimedo por kune revi kaj kune konstrui la arde deziratan realon. La temo de ĉi-jara kongreso perfekte kongruas kun la spirito de nia movado.\n\nEn la inaŭguro, Yu Tao donacis la pentraĵan rulaĵon pri la Silka Vojo al Dunstan Kitandula, vicministro pri naturaj resursoj kaj turismo de Tanzanio. Yu Tao diris, ke la Silka Vojo ludis gravan rolon en la interŝanĝoj de diversaj kulturoj en antikveco, kaj Esperanto estas la lingvo por paco kaj amikeco. La konstruado de\"La Zono kaj Vojo\" pli vigligas la rilatojn de diversaj nacioj kaj la interŝanĝoj de ekonomio kaj kulturo, kio antaŭenpuŝas la pacan disvolvon kaj kungajnan kunlaboron tra la mondo.\n\nYu Tao (la dua de maldekstre) donacas la pentraĵan rulaĵon pri la Silka Vojo al Dunstan Kitandula (la unua de dekstre). La rulaĵo estas kreita de Zhu Lirong, direktoro de Suzhou-a Asocio pri Disvastigo de Scienco kaj Teknologio, kaj vicprezidanto de Suzhou-a Esperanto-Asocio. La rulaĵo laŭtempe prezentis la procezon de kulturado pri morusarboj kaj silkraŭpoj en antikveco ĝis la lanĉo de nova silka vojo en la nuna epoko.\n\nKrom UEA-prezidanto Duncan Charters, faris paroladon ankaŭ la reprezentantoj de ILEI, TEJO, SAT kaj vicministro pri naturaj resursoj kaj turismo de Tanzanio kaj urbestro de Aruŝo. Ili gratulis la 109-an UK kaj diris, ke pere de la UK, Esperanto povos radikiĝi en Afriko kaj akiri riĉajn fruktojn.\n\nLa kongreso daŭros ĝis la 10-a de aŭgusto. Riĉaj programoj okazos, inkuzive de programoj por lernigi Esperanton, ekzemple Kleriga Lundo kaj Esperanto-kursoj; programoj pri Esperanto-kulturo, ekzemple Libroj de la Jaro kaj Belartaj Konkursoj; forumoj kaj prelegoj, ekskursoj, amuzaj eventoj, kunvenoj de la Komitato de UEA ktp.\n\nPosttagmeze de la 4-a de aŭgusto okazis la Ĉina Tago. Pliaj informoj pri ĝi aperos en niaj sekvaj raportoj.\n\nRedaktoroj: Chen Ji kaj Xie Ruifeng\n\n<span style=\"font-family: \"times new roman\"; font-size: 20px;\">Inaŭguriĝis 109-a UK en Aruŝo, Tanzanio - esperanto.china.org.cn</span>\n\nEl Popola Chinio", "author": null, "categories": ["E"], "audio_links": null}
{"url": "http://esperanto.china.org.cn/2024-08/06/content_117351978.htm", "title": "Ĉina Tago en 109-a UK de Aruŝo", "published": "2024-08-06 00:00:00", "content_text": "Posttagmeze de la 4-a de aŭgusto laŭ la loka tempo, en la 109-a Universala Kongreso (UK) okazis la Ĉina Tago, oni klarigis rapidan disvolviĝon de la lando, kaj okazigis foto-ekspozicion titolitan\"Bela Ĉinio, Bela Tanzanio\". Partoprenis Yu Tao, vicprezidanto de la Ĉina Internacia Komunika Grupo (ĈIKG) kaj komitatano de Universala Esperanto-Asocio (UEA), Ducan Charters, prezidanto de UEA, Hu Kaimin, estro de la Fremdlingva Eldonejo kaj vicprezidanto de la Ĉina Esperanto-Ligo (ĈEL), Costa Mashauri, prezidanto de la Loka Kongresa Komitato (LKK) de la 109-a UK, Renato Corsetti, eksprezidanto de UEA, kaj pli ol 90 esperantistoj el pli ol 20 landoj. La programon prezidis Wang Hanping, vicdirektoro de la Azi-Pacifika Komunika Centro de ĈIKG kaj vicprezidanto de ĈEL.\n\nYu Tao faras paroladon.\n\nYu Tao diris, ke ĉijare estas la unua fojo, ke UK eniris en Afrikon, kaj ankaŭ la 60-a datreveno de la starigo de diplomatiaj rilatoj inter Ĉinio kaj Tanzanio. Tiuj du interesaj punktoj intertuŝas kaj kreis la fotoekspozicion \"Bela Ĉinio, Bela Tanzanio\". La fotoj montras 50 mirindajn momentojn, kiuj atestas la amikecon inter Ĉinio kaj Tanzanio, kaj samtempe prezentas la riĉecon, buntecon kaj kulturan diversecon de UK. Civilizacioj brilas per interŝanĝo, kaj riĉiĝas pro reciproka lernado! La idealo de Esperanto pri egaleco kaj justeco kaj ĝia amplekso kongruas kun la ĉina koncepto pri kunekzisto de multaj kulturoj surbaze de reciproka respekto. UK provizas bonan platformon por tio, kaj la programo mem helpos ĉeestantojn pli bone kompreni Ĉinion.\n\nYu Tao donacas la anglan version de la libro \"Zhejiang, Ĉinio: Nova Horizonto por Disvolvo\" al Duncan Charters.\n\nYu Tao donacas la svahilan version de la libro \"Forigo el Malriĉeco\" al la prezidanto de Tanzania Esperanto-Asocio.\n\nDuncan Charters diris, ke la fotoekspozicio \"Bela Ĉinio, Bela Tanzanio\" ebligas pli da partoprenantoj kompreni la amikecon kaj kunlaboron inter Ĉinio kaj Tanzanio, tio estas grava fenestro por kulturaj interŝanĝoj inter la du landoj. Li esperas, ke UK akcelos pli profundajn interŝanĝojn kaj kunlaborojn inter ĉinaj kaj tanzaniaj esperantistoj.\n\nCosta Mashauri alte taksis la fotoekspozicion. Li diris, ke la fotoj estas mirindaj kaj valoraj, ili estas atesto de la amikeco inter Tanzanio kaj\n\nĈinio\n\n. Li esperas plu montri ĉi tiun ekspozicion en aliaj lokoj, por ke pli da tanzanianoj komprenu Ĉinion kaj la amikecon inter Ĉinio kaj Tanzanio.\n\nLa malferma ceremonio de la fotoekspozicio \"Bela Ĉinio, Bela Tanzanio\"\n\n\"Bela Ĉinio, Bela Tanzanio\" elektas 50 bildojn por prezenti la novajn atingojn de ĉina modernigo kaj kunlaborojn inter Ĉinio kaj Tanzanio en la kampoj de ekonomio, komerco, interpopolaj kaj kulturaj interŝanĝoj celante ĉin-afrikan amikecon. La ekspozicio ankaŭ havas specialan zonon por la angla kaj svahila versioj de la gravaj verkoj de ĉina prezidanto Xi Jinping kiel \"Xi Jinping: Regado de Ĉinio\" kaj \"Zhejiang, Ĉinio: Nova Horizonto por Disvolvo\".\n\nSekve, Chen Ji, ĝenerala sekretario de ĈEL, diskonigis la lastatempajn fruktojn de la laboroj de ĈEL kaj lokaj E-organizoj en la kampoj de Esperanto-instruado, kulturaj interŝanĝoj, lingva esplorado ktp, kaj ankaŭ la funkciadon de la Esperanta UNESKO-Kuriero.\n\nĈeestantoj diris, ke tra la \"Ĉina Tago\", inkluzive de tiu mirinda ekspozicio, ili povas pli profunde kompreni pri la ĉina kulturo kaj la kontribuo de Ĉinio al la monda disvolvo. Ili esperas, ke la programo povos daŭre okazi kaj alporti pli da novaj ideoj kaj modeloj por nia Esperanta kulturo.\n\nLa programo estis gvidita de UEA kaj ĈIKG, kaj organizita de ĈEL, Azi-Pacifika Centro de ĈIKG kaj Fremdlingva Eldonejo.\n\nRedaktoroj: Chen Ji kaj Xie Ruifeng\n\n<span style=\"font-family: \"times new roman\"; font-size: 20px;\">Inaŭguriĝis 109-a UK en Aruŝo, Tanzanio - esperanto.china.org.cn</span>\n\nEl Popola Chinio", "author": null, "categories": ["E"], "audio_links": null}
{"url": "http://esperanto.china.org.cn/2024-08/07/content_117351958.htm", "title": "Rapidu Vagonaro: unuopaĵo de La Mondanoj", "published": "2024-08-07 00:00:00", "content_text": "Fondita en 1983, La Mondanoj fariĝis konata muzikbando en Esperantujo en la 1980-aj jaroj, ricevinte inviton por koncerti en pluraj Esperantaj eventoj en malsamaj landoj. Ĝia sukceso, tamen, estis same fulma kiel la fino de la bando, kiu forlasis la Esperantan muzikan scenejon sen postlasi eĉ unu diskon aŭ kasedon.\n\nPost kiam la bando estingiĝis, ankaŭ ĝia muziko estis iom post iom forgesita. Mi mem konis nur unu registritan kanton de ĝi, \"Muskola Belulino\", kiun oni montris al mi antaŭ pli ol jardeko. Al mi plaĉis la muzikstilo kaj la amuza teksto de tiu kanto, sed mia serĉado por aliaj verkoj de la bando estis vana.\n\nBonŝance, pasintjare La Mondanoj revenis al la Esperanta muzika scenejo, post 36-jara paŭzo, kaj sin anoncis per la unuopaĵo\n\nLa Junularo de Hodiaŭ\n\n, kiu gajnis novan tekston kaj kies melodio estis memore rekreita de la bandanoj, ĉar la kantofolioj perdiĝis laŭ tempopaso.\n\nKaj en julio ĉi-jare estis lanĉita nova unuopaĵo de La Mondanoj,\n\nRapidu Vagonaro\n\n. Tiun ĉi kanton mi neniam antaŭe aŭdis, sed ĝian nomon mi jam vidis kelkfoje en tekstoj pri Esperanta muziko. Nun la kanto finfine estis profesie registrita kaj estas aŭskultebla de samideanoj tra la tuta mondo.\n\nĜia amuza teksto temas pri arbohakisto, kiu revenas per trajno al sia hejmloko, kie atendas lin lia amatino. Li sopiras ŝin kaj pro tio petegas la trajnon iri pli rapide, sed neatenditaĵo okazas: li enamiĝas al alia knabino en la trajno kaj subite ne plu volas rapide alveni hejmen, sed resti pli longe en la trajno kun sia nova amatino.\n\nKvankam la rakonto estas tute inventita, ĝi estas inspirita de pasport-serva vojaĝo de la bando tra Hungario en 1984. Nun, post 40 jaroj, la muzikistoj sukcesis rekrei ĝin kun preskaŭ la originalaj teksto kaj aranĝo, kaj la rezulto estas bonega!\n\nLa unuopaĵon akompanas instrumenta versio de la kanto, per kiu oni povas kaj pli bone ĝui ĝian agrablan melodion, kaj amuziĝi kun amikoj kantante ĝin hejme aŭ en Esperantaj renkontiĝoj!\n\nEn la retejo de Vinilkosmo vi povas senpage aŭskulti peceton de la kantoj kaj aĉeti la bitan unuopaĵon:\n\nhttps://www.vinilkosmo-mp3.com/eo/popo-roko-hiphopo-elektronik/la-mondanoj/2-rapidu,-vagonaro.html\n\nAbonantoj de Vinilkosmo-ABONKLUBO povas senpage aŭskulti la tutan katalogon de Vinilkosmo per elsendfluo. Vi povas aboni ĝin ĉe\n\nhttps://www.vinilkosmo-mp3.com/eo/vinilkosmo-abonklubo.html\n\nVerkis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Inaŭguriĝis 109-a UK en Aruŝo, Tanzanio - esperanto.china.org.cn</span>\n\nEl Popola Chinio", "author": "Rafael Henrique Zerbetto", "categories": ["E"], "audio_links": null}
{"url": "http://esperanto.china.org.cn/2024-08/07/content_117354324.htm", "title": "Amikeco inter ĉinaj kaj alilandaj esperantistoj en 109-a UK", "published": "2024-08-07 00:00:00", "content_text": "La 4-an de aŭgusto inaŭguriĝis la 109-a UK en Aruŝo, Tanzanio. Laŭ statistiko de la retejo de UEA, estas 845 partoprenantoj el 66 landoj en UK. Kia estas la kongresa etoso? Kiajn interŝanĝojn havis la ĉinaj esperantistoj kun eksterlandaj esperantistoj? Jen la bildoj!\n\nYu Tao (maldekstre), vicprezidanto de la Ĉina Internacia Komunika Grupo (ĈIKG) kaj komitatano de Universala Esperanto-Asocio (UEA), prezentas la ekspozicion \"Bela Ĉinio, Bela Tanzanio\" al Duncan Charters (dekstre), prezidanto de UEA.\n\nWang Hanping, vicdirektoro de Azi-Pacifika Komunika Centro de ĈIKG kaj vicprezidanto de la Ĉina Esperanto-Ligo (ĈEL), kunfotiĝas kun afrikaj esperantistoj.\n\nChen Ji (dekstre), ĝenerala sekretario de ĈEL, kaj Wang Guiying (maldekstre), vicprezidanto de Hubei-a Esperanto-Asocio kaj Wuhan-a Esperanto-Asocio, kunfotiĝas antaŭ la afiŝo de \"Bela Ĉinio, Bela Tanzanio\".\n\nDuncan Charters, prezidanto de UEA, parolas en la programo \"Ĉina Tago\".\n\nDuncan Charters kun la Esperanta versio de\n\nUNESKO-Kuriero\n\nGong Xiaofeng (maldekstre), komitatano de UEA kaj plenuma direktoro de ĈEL, kaj Francis Gendo Odeny (dekstre), kasisto de LKK de la 109-a UK, kunfotiĝas antaŭ la afiŝoj de \"Bela Ĉinio, Bela Tanzanio\".\n\nYu Ximei, vicprezidanto de Xiamen-a Esperanto-Societo, donacas rubandojn al afrikaj volontuloj de la 109-a UK.\n\nĈina esperantisto Kong Lei (dekstre) kunfotiĝas kun Francisco Maurelli (maldekstre), eksvicprezidanto de TEJO kaj fakulo pri submara robotiko.\n\nRedaktoroj: Sheng Min kaj Xie ruifeng\n\n<span style=\"font-family: \"times new roman\"; font-size: 20px;\">Inaŭgurita la 109-a UK en Aruŝo - esperanto.china.org.cn</span>\n\nEl Popola Chinio", "author": null, "categories": ["E"], "audio_links": null}
{"url": "http://esperanto.china.org.cn/2024-08/08/content_117354246.htm", "title": "Brazilo kaj Ĉinio: 50-jara amikeco!", "published": "2024-08-08 00:00:00", "content_text": "La 15-an de aŭgusto ĉi-jare, Brazilo kaj Ĉinio festos 50-jariĝon de diplomatiaj rilatoj. Profitante la okazon, la brazila novaĵretejo Brasil 247, partnerece kun Grupo Vallya, organizis la eventon \"Brazilo kaj Ĉinio: 50-jara amikeco\" la 1-an de aŭgusto.\n\nEn sia parolo en la evento, ĉina ambasadoro en Brazilo Zhu Qingqiao esprimis subtenon al la kunagado de ambaŭ landoj por alfronti tutmondajn defiojn. \"Ni laboris kune por ekspansio de BRICS kaj atingis interkonsentojn por la rezolucio pri solvo de la krizo en Ukrainio. Tiel ni kontribuas por la monda paco,\" li diris, aldonante, ke \"la rilatoj inter la du landoj superis la nivelon de duflanka kunlaboro kaj fariĝis ampleksa strategia kunlaboro.\"\n\nLa brazila ministro pri agrikultura disvolvado kaj familia agrikulturo Paulo Teixeira, kiu kelkfoje vizitis Ĉinion en la lastaj du jaroj, substrekis la gravecon de kunlaboroj kun Ĉinio kadre de familia agrikulturo. \"Nia agrikultura rilato kun Ĉinio estas tre forta kaj antaŭenigos modernigon de familia agrikulturo,\" deklaris Teixeira, kiu poste menciis eblecon por estigo de ĉin-brazilaj kunfirmaoj kaj konstruado de fabrikoj de ĉinaj firmaoj en Brazilo por fabriki maŝinojn por familia agrikulturo. \"Ni celas produkti en Brazilo tiujn maŝinojn por familia agrikulturo, konsiderante, ke la ĉefa defio de Brazilo estas eligi la landon el la monda mapo de malsato de UN,\" li aldonis.\n\nAlexandre Silveira, brazila ministro pri minado kaj energio, esprimis sian dankon pro la ĉinaj investoj en Brazilo, aparte en produktado kaj liverado de elektro. Li substrekis la gravecon reguligi la merkaton pri verda hidrogeno, kies fabrikoj povos, partnerece kun Ĉinio, krei konsorcion kun fabrikoj de sterko. Laŭ Silveira, necesas \"serĉi ekvilibron inter alporti kapitalon kaj alporti teknologion kaj sciencon, por krei postenojn kaj aldoni valoron al brazilaj produktoj.\"\n\nLa prezidento de Brazila Agentejo por Antaŭenigo de Eksportoj Jorge Viana esprimis subtenon al ĉinaj projektoj pri infrastrukturo por ligi brazilajn produktejojn al aziaj merkatoj, aparte Ĉinio. Li citis la planon pri konstruado de fervojo trairante Brazilon ĝis la haveno Chancay en Peruo, kio signife reduktus la koston de brazilaj eksportoj al Azio. \"Mi komprenas kaj subtenas tiun projekton. Se la fervojo estus preta, ni povus vidi plibonigon en la loĝistiko pri sendado de brazilaj produktoj al Azio,\" deklaris Viana, kiu volas pridiskuti la temon kun brazila prezidento Lula.\n\nPaulo Pimenta, ministro de la eksterordinara sekretariejo por rekonstruado de la subŝtato Sud-Riogrando, trafita de historia inundego ĉi-jare, dankis la helpon de la ĉina registaro kaj ĉinaj firmaoj por la rekonstruado post la inundo. Li subtenas, ke Ĉinio estu partnero en la rekonstruado de Sud-Riogrando, kaj havos kunvenojn kun ĉinaj aŭtoritatoj por pridiskuti kunlaborojn tiurilate.\n\nCelso Amorim, ĉef-asesoro de prezidento Lula por internaciaj aferoj, deklaris, ke Brazilo volas plivastigi kunlaborojn kun Ĉinio. \"Ni volas kunlabori kadre de artefarita intelekto kaj energia transiro,\" li diris, aldonante, ke reveninte el Venezuelo, kie li akompanis la balotadon, li renkontiĝis kun ĉina diplomato por pridiskuti pacan solvon por la milito en Ukrainio, laŭ la propono antaŭe prezentita de Brazilo kaj Ĉinio.\n\nLa prezidento de la Nacia Banko por Soci-ekonomia Disvolvado (BNDES) Aloizio Mercadante parolis pri la graveco kreskigi produktadon de ĉinaj novenergiaj aŭtoj en Brazilo. Li opinias, ke imposto por importado de elektraj aŭtoj devus esti pli alta por stimuli enlandan produktadon, kaj substrekis la gravecon de la inaŭgurota fabriko de BYD en Brazilo. \"Necesas ankaŭ produkti elektrajn busojn ĉi tie, ni devas amplekse rigardi la kunligon de verdaj industriaj ĉenoj,\" li diris. \"Ni volas aldoni valoron al brazilaj produktoj,\" li aldonis. Mercadante diris ankaŭ, ke BNDES financis la unuan aviadilon funkciatan nur de verda energio.\n\nRedaktis: Rafael Henrique Zerbetto\n\nFonto: Brasil 247\n\n<span style=\"font-family: \"times new roman\"; font-size: 20px;\">Ĉina Tago en 109-a UK de Aruŝo - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-08/08/content_117356653.htm", "title": "Ekstera komerco de Ĉinio atingis novan rekordon en la unuaj sep monatoj", "published": "2024-08-08 00:00:00", "content_text": "La ekstera komerco de Ĉinio atingis novan rekordon en la unuaj sep monatoj de 2024. La kvanto de komercaj varoj kreskis averaĝe je 6.2% jare, dum eksportado kreskis je 6.7% kaj importado je 5.4%.\n\nLa ekstera komerco de varoj de Ĉinio atingis 3.5 duilionojn da usonaj dolaroj de januaro ĝis julio. Eksportado atingis 2.01 duilionojn da usonaj dolaroj, dum importado atingis 1.49 duilionojn.\n\nASOAL-landoj daŭre estas la ĉefaj komercaj partneroj de Ĉinio, kun duflanka komercado atinginte 3.92 miliardojn da juanoj en la unuaj sep monatoj, kresko je pli ol 10.5% kompare kun tiu de la pasinta jaro, okupante 15.8% de la tuta ekstera komerco de Ĉinio.\n\nSekvas la Eŭropa Unio kun komercado je 3.220 miliardoj da juanoj, Usono je 2.720 miliardoj da juanoj, kaj la Korea Respubliko je 1.32 miliardoj da juanoj.\n\nLa komercado de varoj inter Ĉinio kaj landoj partoprenantaj en \"La Zono kaj Vojo\" kreskis je 7.1%, atinginte 11.72 duilionojn da juanoj en la unuaj sep monatoj.\n\nĈinio celas altigi la kvanton kaj kvaliton de ekstera komercado, akceli importadon de altkvalitaj varoj kaj helpi al eksterkomercaj entreprenoj malaltigi kostojn kaj pliigi efikecon.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Brazilo kaj Ĉinio: 50-jara amikeco! - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-08/09/content_117354233.htm", "title": "Nankina firmao AutoFlight anoncas la eraon de flugtaksioj!", "published": "2024-08-09 00:00:00", "content_text": "Nuntempe 20-kilometra vojaĝo per aŭto daŭras ĉirkaŭ 20-25 minutoj, sed novaj malgrandaj aviadiloj promesas redukti tiun vojaĝtempon al ne pli ol kvin minutoj. Tiu estas unu el la multaj avantaĝoj de elektraj aviadiloj kapablaj vertikale elteriĝi kaj surteriĝi.\n\nUnu tia aviadilo antaŭ nelonge faris sian debutan vojaĝon trans rivero Jangzio en Nankino, Jiangsu-provinco de Ĉinio, montrante al ni bildon de la estonteco de malalt-altitudaj vojaĝoj.\n\nPopulare konataj kiel flugtaksioj, eVTOL-aviadiloj montriĝas nova elekteblo por mallongdistancaj flugoj en urbaj areoj, ĉar ili ne bezonas longajn vojojn por elteriĝi kaj surteriĝi, ne emisias karbonon kaj faras malmulte da bruo kompare kun ordinaraj helikopteroj.\n\nFirmaoj kaj registaroj enkondukas testojn pri profito de novspecaj flugveturiloj por plibonigi loĝistikon kaj pasaĝertransportadon en urboj, sub diversaj cirkonstancoj.\n\nLa unuan de aŭgusto, la 5-seĝa eVTOL-aviadilo Prosperity, kun dumetraj tunoj, disvolvita de la ŝanhaja firmao AutoFlight elteriĝis el nankina bazo por senpilotaj flugmaŝinoj en la alt-teknika zono Pukou, ĉirkaŭflugis Jangzion en alteco de 250 metroj, superflugis la malsekejan parkon Yuzui en la distrikto Jianye kaj revenis al la bazo post kvin minutoj.\n\nLa rekta distanco inter la du lokoj estas de 5.5 kilometroj, sed vojaĝo inter tiuj lokoj per aŭto postulas 20-kilometran distancon kaj 25-minutan veturon, laŭ klarigo de Xie Jia, vicprezidento de AutoFlight.\n\nEn februaro Prosperity faris la monde unuan flugtaksian vojaĝon inter malsamaj urboj, irinte de Shenzhen al Zhuhai en la provinco Guangdong de Ĉinio. La vojaĝo farita en la unua de aŭgusto celis prezenti la eblecon por turisma apliko de tia veturilo. \"eVTOL-aviadilo povas mildigi trafikon surstrate kaj samtempe provizi al turisto la ŝancon rigardi la pejzaĝon el alteco, kunligante konvenan veturon kun turisma sperto,\" rimarkis Xie. La monda rekordo por flugdistanco kovrita de unubateria elektra flugmaŝino estas 250.3 kilometroj.\n\n\"Kompare kun urbaj helikopteroj, ni havas avantaĝon pri kosto, kiu estas je ĉirkaŭ ses juanoj po kilometro,\" li diris. \"Nuntempe, ni faras testojn sen pasaĝeroj, kaj la aviadilo estas kontrolata de homoj sur la grundo. Testoj kun pasaĝeroj ŝajne ne komenciĝos antaŭ 2026. Tiam estos pilotoj kontrolantaj la aviadilon.\"\n\nLa firmao pri ekspresliverado SF Express planas uzi tiun teknologion en estonteco por liveri pakaĵojn en montaraj regionoj kaj insuloj, kie surstrata transporto estas malkonvena, informis Xie.\n\nKiel unu el la unuaj testejoj pri civila senpilota aviado en Ĉinio, Nankino allogis ĉirkaŭ 60 firmaojn de tiu kampo al la distrikto Pukou, kie formiĝas industria ĉeno pri tiu sektoro.\n\nNankino planas inaŭguri pli ol 120 malalt-altitudajn flugitinerojn en 2026, por plenumi la bezonojn de pluraj uzantoj de malalt-altitudaj flugoj, laŭ tri-jara plano pri konstruado de servosistemo por malalt-altitudaj flugoj (2024-26), publikigita antaŭ nelonge. Ĝi difinas kvar ĉefajn celojn, kiuj devos esti atingitaj ĝis 2026.\n\nLa urbo konstruos pli ol 240 ejojn por elteriĝo kaj surteriĝo de malalt-altitudaj veturiloj kaj infrastrukturon por subteni malalt-altitudajn flugojn. Estos difinita areo je ĉirkaŭ 1 500 kvadrataj metroj de la urba aerospaco por operaciumo de tiaj veturiloj, kun pli ol 120 malalt-altitudaj itineroj.\n\nLaŭ la plano, estos konstruitaj sekura kaj efika sistemo por administrado de malalt-altitudaj flugoj kaj almenaŭ tri ejoj por testado de aviadiloj kaj trejnado de flugrobotaj pilotoj. Ankaŭ estos disvolvitaj institucioj pri inspektado kaj testado kaj kreitaj baza regularo kaj normoj por administrado de malalt-altitudaj flugoj.\n\nRedaktis: Rafael Henrique Zerbetto\n\nFonto: https://english.shanghai.gov.cn/\n\nĈina Tago en 109-a UK de Aruŝo - esperanto.china.org.cn\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-08/09/content_117359117.htm", "title": "Monda Kontraŭdopa Agentejo pridubas honestecon de Usona Kontraŭdopa Agentejo", "published": "2024-08-09 00:00:00", "content_text": "Deklaro publikigita de la Monda Kontraŭdopa Agentejo pridubis la honestecon de la Usona Kontraŭdopa Agentejo, kiu permesis al atletoj, kiuj sin dopis antaŭ konkursoj dum jaroj, partopreni en la konkursoj de la Parizaj Olimpikoj. Tio estas rekta malobservo de la Monda Kontraŭdopa Kodo kaj de la regularo de la monda agentejo.\n\nLa deklaro klarigas, ke ĉi tiu ago de la usona agentejo minacas la honestecon de sportaj konkursoj, kiujn la Monda Kontraŭdopa Kodo celas protekti, kaj la monda agentejo trovis almenaŭ tri kazojn de atletoj, kiuj grave malobservis kontraŭdopajn regulojn, sed ricevis permeson plu konkursi dum jaroj.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Nankina firmao AutoFlight anoncas la eraon de flugtaksioj! - esperanto.china.org.cn</span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-08/12/content_117358272.htm", "title": "Ŝanhajo antaŭenigos sian novigan sektoron", "published": "2024-08-12 00:00:00", "content_text": "Kun la celo faciligi disvolvadon de novaj altkvalitaj produktivaj fortoj kaj nutri novajn movfortojn por ekonomia disvolvado, la registaro de la urbego Ŝanhajo diskonigis en la 11-a de julio 20 rimedojn por disvolvi la regionon Granda Neobay, areo fokusanta sur novigo en la centra parto de la urbo. La novaj rimedoj entenas kvin ĉefajn kampojn: plivigligi altkvalitan bazan sciencan esploradon, akceli aplikon de la rezultoj de tiuj esploroj, stimuli entreprenan novigon, pli forte subteni novigan laboron kaj stimuli sciencan novigon.\n\nKun areo de 17 kvadrataj kilometroj, Granda Neobay evoluis de noviga centro fondita en 2015 al grava noviga areo en Ŝanhajo. Ĝis nun, pli ol 4 000 entreprenoj pri avangarda teknologio estigis aktivaĵojn en tiu loko, inkluzive de 130 firmaoj kun merkata valoro pli alta ol 100 milionoj da juanoj.\n\nLaŭ la novaj rimedoj, la urba registaro subtenos pintnivelajn teknologiojn, kiel sinteza biologio kaj kvantumaj teknologioj, en Granda Neobay. Rekompenso de ĝis 3 milionoj da juanoj estos donita al projektoj, kiuj sukcesos akiri nacian subtenon. Dume, sendependa esplorado kaj disvolvado de teknologioj orientitaj al la merkato de pintnivelaj sciencaj iloj, reakciigiloj por scienca esplorado kaj softvaroj, ankaŭ ricevos registaran subtenon.\n\nPor faciligi la aplikadon de la ĉefaj rezultoj de sciencaj esploroj kaj teknologioj disvolvitaj en kaj ekster Ĉinio, estos monsubteno je maksimume 30 milionoj da juanoj al ekfirmaoj, kaj ĝis 20 milionoj da juanoj el fondusoj, cele al kontentigo de loka bezono pri aĉeto de aparatoj kaj estigo de laboratorioj. Monsubteno je maksimume 30 milionoj da juanoj estos donita al gvidantoj de noviga sektoro por estigo de novigaj centroj malfermaj al grandaj firmaoj, tiel ke malgrandaj kaj mezgrandaj firmaoj povu akceli sian teknologian novigon.\n\nLa novaj rimedoj kontribuos por transformi Grandan Neobay en pintnivela novigejo, komparebla al monde renomaj lokoj kiel la Silicia Valo aŭ la Scienca Parko Zhongguancun, klarigis funkciuloj de la Komisiono pri Scienco kaj Tekniko de la urbo Ŝanhajo.\n\nTradukis: Rafael Henrique Zerbetto\n\nFonto: https://portuguese.shanghai.gov.cn/\n\nNankina firmao AutoFlight anoncas la eraon de flugtaksioj! - esperanto.china.org.cn\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-08/12/content_117362879.htm", "title": "Tutmondaj junaj fakuloj pri energio vizitas Internan Mongolion kaj Gansu", "published": "2024-08-12 00:00:00", "content_text": "La 9-an de aŭgusto komenciĝis en Pekino la 2-a Monda Junulara Prienergia Vizitado. Junaj talentuloj el 12 landoj, kiuj studas aŭ laboras pri verda energio kaj rilataj fakoj, pasigos kvin tagojn en la Interna Mongolio kaj la provinco Gansu por viziti instalaĵojn pri energio kaj lerni de fakuloj pri la procezo de transiro al puraj energifontoj en Ĉinio.\n\nLa programo rezultas de partnereco inter la Akademio de Studoj pri Nuntempa Ĉinio kaj la Mondo kaj la kompanio CHN Energio. La vizito komenciĝis en Pekino, kie la partoprenantoj kolektiĝis en la sidejo de CHN Energio por viziti la kompanion kaj lerni pri ĝia funkciado. Estraranoj de la Akademio kaj de CHN Energio faris enkondukajn paroladojn kaj sekve la junuloj engaĝiĝis en diskuto kun fakuloj de la kompanio.\n\nDe Pekino, la 16 junuloj sekvis al la urbo Ordos en la Interna Mongolio, kie ili estis gastigataj de Guoneng-a Zhunneng-a Grupa Kompanio Limigita, granda energia entrepreno bazita en Ordos, kiu laboras pri karbominado, produktado de elektro kaj cirkla ekonomio de la karboindustrio. Ĝi estas grava kompanio investita de CHN Energio. Kun karborezervo je 3.085 miliardoj da tunoj, la grupo produktas altkvalitan karbon, kiu estas bildigita kiel \"verda karbo\" pro ĝia pureco kaj la malalta emisiado de ĝia produktadĉeno.\n\nTalentuloj antaŭ aŭtomata kamionego kontrolata per 5G-intereto dum vizito al karbominejo en la Interna Mongolio\n\nTalentuloj el 12 landoj interparolas kun fakuloj de CHN Energio.\n\nFunkciulo de CHN Energio klarigas al studento el Ganao pri la medipliboniga laboro farata de la kompanio en la urbo Ordo.\n\nLa junaj talentuloj vizitis la saĝan eksponejon de la grupo kaj ankaŭ unu el ĝiaj verdaj karbominejoj, kie aŭtomataj maŝinoj estas uzataj en la laboro, reduktante la riskojn por laboristoj, kiuj operaciumas kaj monitoras ĉion de distance. Posttagmeze ili vizitis la Bazon por Cirkla Ekonomia Industrio kaj la Parkon pri Biodiverseco. En ĉiuj lokoj, ili havis ŝancon diskuti kun lokaj fakuloj por pli profunde kompreni la laboron pri industria disvolvado kaj mediprotekto farata en Ordos.\n\nLa 12-an de aŭgusto en la urbo Yumen de Gansu-provinco la junuloj vizitis la firmaon Yumen-a Longyuan-a Ventenergia Kompanio Limigita, por lerni pri la disvolvado de ventenergio en Ĉinio kaj interparoli kun lokaj fakuloj. Situanta en valo inter la montaroj Qilian kaj Mazong, Yumen estas konata kiel \"monda venta nabo\", kio igas ĝin tre taŭga loko por ventenergia industrio. En 1997 la firmao importis el Danio kvar unuajn turbinojn, ĉiu kun kapacito je 300 kilovatoj, kaj tio markis la inaŭguron de ventenergia sektoro en Gansu. Dum 27-jara disvolvado, la produkt-kapablo de unuopa turbino en Yumen-a ventenergia centralo kreskis de 300kW al 600kW, 750kW, 1 500kW ĝis 2 500kW. Kombinante tiujn turbinojn el malsamaj epokoj, la centralo produktanta 5.6MW da elektro, fariĝis ankaŭ eksponejo pri la historio de ventenergiaj turbinoj en Gansu.\n\nKrom la teknikaj vizitoj, la junaj talentuloj spertas la kuirarton, kulturon kaj belecon de la Interna Mongolio kaj Gansu. En Lanzhou, ili vizitis muzeon kaj Jinchengguan-a Kultura Ekspozicia Parko, kaj ankaŭ promenis ĉe la Flava Rivero. La vizito finos la 14-an de aŭgusto ĉe Dunhuang-Akademio, kie troviĝas pluraj mondaj kulturaj heredaĵoj.\n\nRaportis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Ŝanhajo antaŭenigos sian novigan sektoron - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-08/13/content_117362864.htm", "title": "Rezulto de la Belartaj Konkursoj de UEA en 2024", "published": "2024-08-13 00:00:00", "content_text": "Estis aljuĝitaj la agnoskoj (premioj kaj honoraj mencioj) de la 75a eldono de la Belartaj Konkursoj de UEA (BK). Gvidis la BK-ceremonion en la 109a Universala Kongreso de Esperanto vicprezidanto de UEA, Fernando Maia Jr., surbaze de materialo preparita de la sekretario de la BK, Miguel Gutiérrez Adúriz, kun subteno de Francisco Javier Moleón, plurfoje premiita en la BK, kiu voĉlegis la mikronovelon gajnintan la unuan premion – premion Paula Adúriz – \"Enamiĝinto\", de Jorge Rafael Nogueras. Konceptis la ceremonion la sekretario kaj la prezidanto de la BK, respektive Miguel Gutiérrez Adúriz kaj Miguel Fernández (kiu registris videon).\n\nOkaze de la 75a eldono de la Belartaj Konkursoj de UEA estis ricevitaj entute 110 verkaĵoj. La agnoskoj estis:\n\nBRANĈO POEZIO\n\nJuĝkomisiono: Krys Williams, István Ertl, Mao Zifu.\n\nPartoprenis 24 verkoj de 13 aŭtoroj el 10 landoj [6 el Azio, 1 el Ameriko, 17 el Eŭropo]\n\nLa unua premio estas aljuĝita al \"Litera turo\" de Evgenij Georgiev el Kazaĥio.\n\nLa dua premio estas aljuĝita al \"Reveno\" de Evgenij Georgiev el Kazaĥio.\n\nLa tria premio estas aljuĝita al \"Mia lasta vizito\" de Benoît Philippe el Germanio.\n\nBRANĈO PROZO\n\nJuĝkomisiono: Trevor Steele, Julian Modest, Anina Stecay\n\nPartoprenis 18 verkoj de 12 aŭtoroj el 8 landoj [2 el Azio, 2 el Ameriko, 14 el Eŭropo].\n\nLa unua premio estas aljuĝita al \"Brodita tuketo\" de Ewa Grochowska el Francio.\n\nLa dua premio estas aljuĝita al \"Plano B\" de Debra Hamel el Usono.\n\nLa tria premio estas aljuĝita al \"Lia sekreto\" de Cho Sung Ho el Sud-Koreio.\n\nBRANĈO MIKRONOVELO\n\nJuĝkomisiono: Trevor Steele, Nicola Ruggiero, Antonio Valén.\n\nPartoprenis 35 verkoj de 16 aŭtoroj el 12 landoj [9 el Azio, 6 el Ameriko, 20 el Eŭropo].\n\nLa unua premio – premio Paula Adúriz – estas aljuĝita al \"Enamiĝinto\" de Jorge Rafael Nogueras el Usono.\n\nLa dua premio estas aljuĝita al \"Unuaj amrendevuoj\" de Jorge Rafael Nogueras el Usono.\n\nLa tria premio estas ne aljuĝita.\n\nHonora mencio estas aljuĝita al \"Ridetema soldato\" de Yin Jiaxin el Ĉinio.\n\nBRANĈO TEATRAĴO\n\nJuĝkomisiono: Saša Pilipović, Georgo Handzlik, Alena Adler\n\nPatroprenis 1 verko de 1 aŭtoro el 1 lando [1 el Eŭropo].\n\nLa unua premio estas ne aljuĝita.\n\nLa dua premio estas ne aljuĝita.\n\nLa tria premio estas aljuĝita al \"La krimulo kaj la floro\" de Raffaele Del Re el Italio.\n\nSUBBRANĈO MONOLOGO AŬ SKEĈO\n\nJuĝkomisiono: Saša Pilipović, Georgo Handzlik, Alena Adler\n\nPatroprenis 2 verkoj de 2 aŭtoroj el 2 landoj [2 el Eŭropo].\n\nLa unua premio – premio María Cuevas – estas ne aljuĝita.\n\nLa dua premio estas aljuĝita al \"Nova fianĉino\" de Ewa Barbara Grochowska el Francio.\n\nLa tria premio estas ne aljuĝita.\n\nINFANLIBRO DE LA JARO\n\nJuĝkomisiono: Ricardo Albert Reyna, Jeong-yeol Jang, Martin Markarian.\n\nPartoprenis 14 infanlibroj de 6 eldonejoj el 6 landoj [1 el Ameriko, 13 el Eŭropo].\n\nLa premio \"Infanlibro de la jaro\" estas aljuĝita al la Eldonejo \"Esperanto-Asocio de Britio\", pro la verko \"Doktoro Esperanto kaj la lingvo de Espero\" de Mara Rockliff, ilustrita de Zosia Dzierżawska.\n\nBRANĈO ESEO\n\nJuĝkomisiono: Gotoo Hitoshi, Antonio Valén, Giridhar Rao.\n\nPartoprenis 4 verkoj de 3 aŭtoroj el 3 landoj [1 el Ameriko, 1 el Azio, 2 el Eŭropo].\n\nLa unua premio – premio Luigi Minnaja – estas ne aljuĝita.\n\nLa dua premio estas ne aljuĝita.\n\nLa tria premio estas aljuĝita al \"De drako al loongo: la malfacila tasko esperantigi ĉinajn vortojn\" de Rafael Henrique Zerbetto el Brazilo.\n\nBRANĈO KANTOTEKSTO\n\nJuĝkomisiono: Ankie van der Meer, Ĵak Le Puil, Flavio Fonseca\n\nPartoprenis 12 verkoj de 5 aŭtoroj el 4 landoj [2 el Ameriko, 3 el Azio, 7 el Eŭropo].\n\nLa unua premio estas aljuĝita al \"En la trajno de mil duboj\" de Jorge Rafael Nogueras el Usono.\n\nLa dua premio estas aljuĝita al \"Liven Dek, diru jam!\" de Jorge Rafael Nogueras el Usono.\n\nLa tria premio estas aljuĝita al \"Lasta amo\" de Ewa Barbara Grochowska el Francio.\n\nHonora mencio estas aljuĝita al \"Sen vi\" de Virágh Ferenc el Germanio.\n\nHonora mencio estas aljuĝita al \"Inferaj inaj vivoj\" de Serĝo Sir' el Francio.\n\nMiguel Gutiérrez Adúriz\n\nSekretario de la Belartaj Konkursoj de UEA\n\nRedaktis: Rafael Henrique Zerbetto\n\nFonto: Gazetara Komuniko de UEA N-ro 1177 (2024-08-08)\n\nŜanhajo antaŭenigos sian novigan sektoron - esperanto.china.org.cn\n\nEl Popola Chinio", "author": null, "categories": ["E"], "audio_links": null}
{"url": "http://esperanto.china.org.cn/2024-08/13/content_117364955.htm", "title": "Ĉina registaro gratulas atletojn pro olimpikaj atingoj", "published": "2024-08-13 00:00:00", "content_text": "La 11-an de aŭgusto la Centra Komitato de la Komunista Partio de Ĉinio (KPĈ) kaj la Ŝtata Konsilantaro de Ĉinio sendis gratulmesaĝon al la landa olimpika delegacio pro la atingoj kaj sportisteco ĉe la Parizaj Olimpikoj 2024.\n\n\"Vi gajnis gloron por nia lando kaj nia popolo, kaj ni esprimas varmajn gratulojn kaj korajn salutojn al vi\", legiĝis mesaĝo kune sendita de la Centra Komitato de KPĈ kaj la Ŝtata Konsilantaro.\n\nĈinio troviĝas en la dua loko de la totala medaltabelo en la Parizaj Olimpikoj, kun 40 oraj, 27 arĝentaj kaj 24 bronzaj medaloj, akirante la plej bonan rezulton en eksterlandaj Olimpikoj.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Rezulto de la Belartaj Konkursoj de UEA en 2024 - esperanto.china.org.cn</span>\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-08/14/content_117366919.htm", "title": "Shaanxi: Sur la ĉina vojo al modernigo", "published": "2024-08-14 00:00:00", "content_text": "Kun fokuso sur la ŝlosilaj temoj de altkvalita disvolvado, Shaanxi-provinco plifortigis kunordigon por daŭre optimumigi la komercan medion. Ĝis la fino de majo, la nombro de efektivaj komercaj entoj en la provinco atingis 5.88 milionojn, kun kresko je 6.45% kompare kun tiu de la pasinta jaro; estis 1.596 milionoj da realaj entreprenoj, kun kresko je 7.8% kompare kun la pasinta jaro.\n\nSamtempe, Shaanxi kaptis la ŝancojn, ekzemple la Pintkunveno de Ĉinio kaj Centra Azio, por enkonduki kunlaborojn pri liberkomerca areo, rapidigi la konstruadon de la centro en sia ĉefurbo Xi'an por la kargotrajnoj inter Ĉinio kaj Eŭropo. Shaanxi jam establis ekonomiajn kaj komercajn ligojn kun preskaŭ 200 landoj kaj regionoj tra la mondo, kaj havas 18 regulajn itinerojn de ĉin-eŭropaj kargotrajnoj al Centra Azio, Okcidenta Azio kaj Eŭropo, kaj 24 itineroj atingantaj okcident-eŭropajn landojn.\n\nShaanxi ofte publikigas novajn politikojn por la reformado de sciencaj kaj teknikaj sistemoj kaj mekanismoj. En 2021, Shaanxi lanĉis la konstruadon de Qinchuangyuan-platformo. En marto 2022, ĝi lanĉis projektojn por komercigo de scienc-teknikaj atingoj de universitatoj kaj institutoj tra la provinco. Ĝis nun, 25 000 atingoj estis jam komercigitaj, kaj sciencaj esploristoj fondis 1 572 entreprenojn por tia transformo de la atingoj.\n\nKrome, la ekologia civilizacio en la provinco atingis novajn sukcesojn. Shaanxi daŭre antaŭenigas la kunordigan mekanismon pri ekologia konservado kaj natur-restarigo de la montaro Qinling, faris la planon de la Nacia Parko de Qinling, antaŭenpuŝas la ampleksan preventadon kaj regadon de dezertiĝo ĉe la Flava Rivero. La provinco starigis sistemon de respondeculoj por rivero, lago kaj arbaro, kaj reformadon de la arbarrajta sistemo. 19 gubernioj kaj distriktoj de la provinco komencis la projekton por valorigi mediamikajn produktojn.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Ĉina registaro gratulas atletojn pro olimpikaj atingoj - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-08/14/content_117367184.htm", "title": "Taiyuan de Shanxi al noveco, altkvalito kaj verdeco", "published": "2024-08-14 00:00:00", "content_text": "de Yao Quanmao\n\nScienca kaj teknika novigo estas kerna elemento por la novkvalitaj produktivaj fortoj, precipe en ekonomia kaj socia disvolviĝo, novkvalitaj produktivaj fortoj, karakterizitaj de altteknologio, altefikeco kaj altkvalito, ludas decidan rolon en konstruado de moderna industria sistemo. En la lastaj jaroj, novigaj entreprenoj aperis en la urbo Taiyuan de Shanxi-provinco, kaj daŭre kreskas la kreivaj entreprenoj en la sektoro de modernaj industrioj.\n\nNovkvalitaj produktivaj fortoj\n\nPor kultivi novkvalitajn produktivajn fortojn, industrio estas la fundamento kaj talento estas la ŝlosilo. Profiti de la centraliza efiko de universitatoj kaj sciencaj institutoj de Taiyuan por reale utiligi pli da esploraj fruktoj estas grava vojo por Taiyuan disvolvi novkvalitajn produktivajn fortojn. Cui Jingjing, plenuma direktoro de la platformo Jinchuang-valo (Taiyuan), diris, ke efika cirkulado de teknikaj elementoj povas antaŭenigi teknologian novigon, plifortigi kunordigon de la industria ĉeno kaj progresigi firmaojn.\n\nScienc-teknikaj fruktoj\n\nLa rapida disvolviĝo kaj enpenetro de ciferecaj teknologioj aldonas novan viglecon al la reala ekonomio kaj akcelas la formiĝon de novkvalitaj produktivaj fortoj. En la Intelekta Hidraŭlika Fosmaŝina Industri-parko de la kompanio Taiyuan Heavy Industry, la fabrikejo estas senhoma, kun senpilotaj aŭtoj, kiuj iras kaj revenas enorde. Ĉiu robotbrako plenumas siajn taskojn. En ĉi tiu fabriko, muntado de fosmaŝino postulas nur 4.4 minutojn, tio estas realigo de intelekta percepto kaj kontrolo.\n\nVerda energio\n\nVerda evoluado estas la fundamento de altkvalita disvolviĝo, kaj novkvalitaj produktivaj fortoj mem antaŭenigas verdan produktivecon. En Shanxi, verda transformiĝo jam fariĝis la ĉefa tono de provinca disvolvado en la lastaj jaroj. En la Industria Parko pri Kemia Reciklado de Qingxu, koaksoforna gaso, kiu antaŭe estis la plej ĝena por koaksigejo, transformiĝis en hidrogeno kaj verda energio. Ĉi tie, la kromproduktoj de koaksiĝo kiel koaksoforna gaso kaj karba gudro iĝas krudmaterialoj por fabrikado de altvaloraj produktoj kiel metanolo, sinteza amoniako, etilenglikolo, nadlo kolao, karbonfibro kaj aliaj.\n\nEn la lastaj jaroj, Taiyuan alĝustigis industrian strukturon, akcelis la kultivadon kaj disvolviĝon de novkvalitaj produktivaj fortoj, rapidigis la konstruadon de nova industriigo kun verda energio kaj intelekta povo. Ĝis la jaro 2025, Taiyuan plenumos la ciferecan transformadon de pli ol 400 entreprenoj en kvin ĉefaj industrioj, kaj starigos taiyuan-an modelon de industria cifereciĝo kaj cifereca industriigo por malfermi novajn kampojn.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Ĉina registaro gratulas atletojn pro olimpikaj atingoj - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-08/16/content_117371350.htm", "title": "MOS deklaris simipokson kiel tutmondan publikan sankrizon", "published": "2024-08-16 00:00:00", "content_text": "La 14-an de aŭgusto la Monda Organizo pri Sano (MOS) deklaris simipokson kiel internacian publikan sankrizon, farante la alarmon pri ĝia potencialo por plia internacia disvastiĝo.\n\n\"Hodiaŭ, la kriz-komitato kunvenis kaj konsilis al mi, ke la situacio konsistigas publikan sankrizon kiu meritas internacian atenton. Mi akceptis tiun konsilon,\" diris la ĝenerala direktoro de MOS Tedros Adhanom Ghebreyesus en gazetara konferenco en Ĝenevo.\n\nSimipoksaj kazoj raportitaj ĝis nun superis la pasintjaran totalon, kun pli ol 14 000 kazoj kaj 524 mortoj, laŭ la datumoj de MOS.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Taiyuan de Shanxi al noveco, altkvalito kaj verdeco - esperanto.china.org.cn</span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-08/16/content_117371359.htm", "title": "Gratulmesaĝoj de Xi Jinping kaj Luiz Inacio Lula da Silva okaze de la 50-a datreveno de starigo de diplomatiaj rilatoj inter Ĉinio kaj Brazilo", "published": "2024-08-16 00:00:00", "content_text": "La 15-an de aŭgusto ĉina prezidanto Xi Jinping kaj brazila prezidento Luiz Inacio Lula da Silva sendis gratulmesaĝon unu al la alia por la 50-a datreveno de diplomatiaj rilatoj inter la du landoj.\n\nĈina prezidanto Xi Jinping klarigis en sia mesaĝo, ke amikeco inter Ĉinio kaj Brazilo, ĉefaj evoluantaj landoj kaj ĉefaj emerĝantaj merkatoj, estas pli kaj pli forta.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Taiyuan de Shanxi al noveco, altkvalito kaj verdeco - esperanto.china.org.cn</span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-08/16/content_117371378.htm", "title": "Okazis en Pekino seminario \"Medio, disvolvo kaj homrajtoj: Verda disvolvado dum modernigo\"", "published": "2024-08-16 00:00:00", "content_text": "La 15-an de aŭgusto okazis en Pekino la seminario \"Medio, disvolvo kaj homrajtoj: Verda disvolvado dum modernigo\", kunorganizita de la Ĉina Fonduso por Disvolviĝo de Homaj Rajtoj kaj la Ĉina Datang-grupo. Ding Zhongli, vicprezidanto de la Konstanta Komitato de la 14-a Tutlanda Popola Kongreso, ĉeestis kaj faris paroladon.\n\nDing Zhongli diris, ke Ĉinio antaŭenpuŝas modernigon kun harmonia kunvivado de homoj kaj naturo sub la gvido de la koncepto alpreni la popolon kiel la plej gravan enton, kio subtenas la ĉiuflankan disvolviĝon de homrajta protektado. En la 3-a Plena Sesio de la 20-a Centra Komitato de la Komunista Partio de Ĉinio estis faritaj aranĝoj pri profundigo de reformado, inkluzive de reformado en la sistemo por ekomedia bonigo. Diversaj flankoj ekhavis pli da atendoj pri bela estonteco en bela Ĉinio. Nun la internacia komunumo jam scias, ke verda disvolviĝo kun malalta karbonellasado estas ŝlosila temo por tutmonda modernigo kaj havas gravan signifon por antaŭenigo de homaj rajtoj en la mondo. Oni devas novigi la koncepton kaj alvoki por pli da kunlaboroj cele al feliĉo de la homaro.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Taiyuan de Shanxi al noveco, altkvalito kaj verdeco - esperanto.china.org.cn</span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-08/19/content_117367257.htm", "title": "Pitoreska Nova Areo Xiong'an", "published": "2024-08-19 00:00:00", "content_text": "En somero la Nova Areo Xiong'an estas vigla kaj pitoreska. Harmonia kunesto de homoj kaj la naturo videblas ĉe Baiyangdian-lago. La konstruado de pluraj gravaj programoj daŭras por pli rapide faciligi la demeton de neĉefurbaj funkcioj de Pekino. La vivo de ordinaraj homoj pliboniĝas dank' al la urba sistema aranĝado. Tie same estas ejo por kreivo kaj entreprenado sub la gvido de novkvalitaj produktivaj fortoj.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Ĉina registaro gratulas atletojn pro olimpikaj atingoj - esperanto.china.org.cn</span>\n\nEl Popola Chinio", "author": null, "categories": ["Naturo kaj Mediprotekto"], "audio_links": null}
{"url": "http://esperanto.china.org.cn/2024-08/19/content_117371408.htm", "title": "Fiksaktivaj investoj de Ĉinio pliiĝis je 3.6% en unuaj sep monatoj", "published": "2024-08-19 00:00:00", "content_text": "La fiksaktivaj investoj de Ĉinio pliiĝis je 3.6 % kaj atingis ĉirkaŭ 28.76 duilionojn da juanoj (ĉirkaŭ 4.03 duilionoj da usonaj dolaroj) en la unuaj sep monatoj de 2024. La Nacia Statistika Buroo publikigis suprajn donitaĵojn en la 15-a de aŭgusto.\n\nLa fiksaktivaj investoj en la privata sektoro sume atingis 14.71 duilionojn da juanoj dum la periodo, kio egalas al la sama periodo de la pasinta jaro.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Taiyuan de Shanxi al noveco, altkvalito kaj verdeco - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-08/20/content_117371418.htm", "title": "Kamboĝa klerulo: Ĉina ĉiuflanka reformado aldonas novan movforton al tutmonda ekonomia kresko", "published": "2024-08-20 00:00:00", "content_text": "Pasintmonate, en la Tria Plena Sesio de la 20-a Centra Komitato de la Komunista Partio de Ĉinio (KPĈ) estis aprobita rezolucio pri plua ampleksa profundigo de reformado kaj antaŭenigo de ĉina modernigo. Thong Mengdavid, klerulo de la Instituto pri Internaciaj Studoj kaj Publika Politiko sub la Reĝa Universitato de Pnom Penh, diris, ke la profundiĝanta reformado de Ĉinio aldonas novan movforton al tutmonda ekonomia kresko.\n\n\"Tio kreos komercajn ŝancojn por la mondo, aldonante novan movforton por la disvolviĝo de ĉiuj landoj, inkluzive de Kamboĝo,\" li diris. La reformado de Ĉinio donos pliajn eblecojn por plivastigo de reciproke utilaj kaj kungajnaj kunlaboroj inter diversaj landoj.\n\nLi diris, ke Kamboĝo povas signife profiti de la profundiĝanta reformado de Ĉinio. \"La fokuso de Ĉinio pri altkvalita disvolviĝo, verda transformado kaj integriĝo de cifereca ekonomio bone kongruas kun la propraj disvolvaj celoj de Kamboĝo,\" li diris. \"Ĉi tiu sinergio estas atendita plu profundigi ekonomiajn ligojn inter la du landoj, kontribuante por daŭra kresko kaj prospero de Kamboĝo.\"\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Taiyuan de Shanxi al noveco, altkvalito kaj verdeco - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-08/20/content_117374722.htm", "title": "Lumprezentaĵo feste al amikeco inter Brazilo kaj Ĉinio!", "published": "2024-08-20 00:00:00", "content_text": "Vespere de la 15-a de aŭgusto multaj urboj de Ĉinio kaj Brazilo okazigis lumprezentaĵojn celebre al la 50-jariĝo de diplomatiaj rilatoj inter la du landoj. En Pekino, lumprezentaĵo okazis ĉe Juyongguan-sekcio de la Granda Muro. La evento estis kunorganizita de la Ministerio pri Eksteraj Rilatoj de Brazilo, Ĉina Popola Asocio por Amikeco kun Fremdaj Landoj kaj ĉina ambasadejo en Brazilo.\n\nBrazilo kaj Ĉinio estas la plej granda disvolviĝanta lando kaj plej grava merĝanta ekonomio respektive en la okcidenta kaj la orienta hemisferoj de nia planedo. Ambaŭ landoj havas plurajn komunajn bezonojn kaj interesojn kaj kundividas respondecojn. Ekde la estigo de diplomatiaj rilatoj inter la du landoj antaŭ 50 jaroj, dulandaj rilatoj estis testitaj de sinsekvaj defioj kaj ŝanĝoj en la internacia etoso, fariĝis maturaj kaj stabilaj kaj alportis fruktodonajn atingojn.\n\nRedaktis: Rafael Henrique Zerbetto\n\nFonto: Wechat-konto de Brazila ambasadejo en Ĉinio\n\nFiksaktivaj investoj de Ĉinio pliiĝis je 3.6% en unuaj sep monatoj - esperanto.china.org.cn\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-08/21/content_117367248.htm", "title": "Bestoj en Imperiestra Palaco de Pekino", "published": "2024-08-21 00:00:00", "content_text": "Somero daŭras en Pekino, kaj en la Imperiestra Palaco videblas diversaj bestoj, kaj sovaĝaj kaj hejmaj, kiel anaso, pigo, kolombo, buntanaso, pasero, turto, kato, erinaco kaj tiel plu.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Ĉina registaro gratulas atletojn pro olimpikaj atingoj - esperanto.china.org.cn</span>\n\nEl Popola Chinio", "author": null, "categories": ["Naturo kaj Mediprotekto"], "audio_links": null}
{"url": "http://esperanto.china.org.cn/2024-08/21/content_117371446.htm", "title": "Fremdaj amaskomunikiloj: Sperto de Ĉinio pri verda disvolvado kaj mediprotekto estas lerninda", "published": "2024-08-21 00:00:00", "content_text": "En lastaj jaroj, Ĉinio faris seriojn da planoj koncerne al mediprotekto kaj verda disvolvado kaj atingis rimarkindajn rezultojn, kiu estas alte taksataj de la internacia komunumo.\n\nEn januaro, la Esplora Centro pri Energio kaj Pura Aero de Helsinka Pensfabriko (angle: Centre for Research on Energy and Clean Air) publikigis raporton, ke pura energio okupas 40% de la ekonomia kresko de Ĉinio en 2023, kio ebligos al tiu sektoro ludi pli gravan rolon en Ĉinio. Ĝia kontribuo al ekonomia kresko faras ĝin grava parto de la ekonomia kaj industria politiko de Ĉinio. Tio povas subteni Ĉinion akceli la energian transformadon.\n\nLaŭ la raporto de la Internacia Energi-agentejo, en 2023 la novinstalita renoviĝanta energi-kapablo en la mondo estis je 510 milionoj da kilovattoj. Inter ili Ĉinio kontribuis pli ol duonon. Ĉinaj produktoj por ventocentraloj kaj fotovoltaaj centraloj estas eksportitaj al pli ol 200 landoj kaj regionoj tra la mondo, kio faciligis por evoluantaj landoj akiri puran, sendependan kaj bonprezan energion.\n\nLa raporto montris, ke en 2022 la renoviĝanta energi-produktado de Ĉinio estas ekvivalenta al reduktado de enlandaj dioksidaj ellasoj je proksimume 2.26 miliardoj da tunoj. La eksportitaj produktoj de ventocentralo kaj fotovoltaa centralo reduktis karbondioksidajn ellasojn je proksimume 573 milionoj da tunoj.\n\nLastatempe la Centra Komitato de la Komunista Partio de Ĉinio kaj la Ŝtata Konsilantaro publikigis la Opinion pri Akcelo de la Ampleksa Verda Transformiĝo de Ekonomia Kresko kaj Socia Disvolvo. La singapura amaskomunikilo Lianhe Zaobao raportis, ke la ĉina registaro publikigis dokumenton pri akcelo de ampleksa verda transformiĝo, proponante, ke la energiŝpara kaj mediprotekta industrio atingu celatan sumon de proksimume 15 duilionoj da juanoj ĝis 2030, kaj la produktovaloro de la industrio pri energikonservado kaj mediprotekto de Ĉinio en 2022 jam superis 8 duilionojn da juanoj. Tio signifas, ke preskaŭ duobliĝos la grandeco de tiu sektoro en la venontaj ses jaroj.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Taiyuan de Shanxi al noveco, altkvalito kaj verdeco - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-08/22/content_117379991.htm", "title": "Saĝa kaj verda karbominado en Ĉinio", "published": "2024-08-22 00:00:00", "content_text": "Elektrocentraloj el karbo estas kutime bildigitaj kiel poluaj, malefikaj kaj maldaŭripovaj. Aliflanke, bruligado de fuelo estas malmultekosta, kaj ankaŭ estas la nura tekniko de elektroproduktado kiu permesas alĝustigon de la produktado laŭ la postulo de la merkato, dum efiko de aliaj energifontoj dependas de faktoroj kiel veterkondiĉoj aŭ kvanto da akvo disponebla en rezervujoj.\n\nParko de biodiverseco troviĝas en loko, kie antaŭe estis karbominejo.\n\nPro tio, ne gravas, kiom multe ni klopodos por antaŭenigi purajn energifontojn, elektro produktita el bruligo de fosilia aŭ radioaktiva brulaĵo plu havos sian porcion de la merkato, eĉ en fora estonteco. Sed estas bonaj novaĵoj: teknologio evoluas kaj nuntempe modernaj centraloj sukcesas pli efike bruligi fosiliajn brulaĵojn kaj samtempe redukti poluadon.\n\nSed kio pri karbonminado? Ĉu ĝi povas esti pli mediamika? Ĉu eblas kompensi la damaĝon kaŭzitan al la medio? Kion fari el la malfekunda grundo postlasita? Por respondi tiujn demandojn, mi vizitis la kompanion Guoneng-a Zhunneng-a Grupo, granda energia firmao bazita en la urbo Ordos, en la Interna Mongolio de Ĉinio. De jardekoj la firmao investas en esploroj por plibonigi la kvaliton de sia karbo kaj redukti karbonemisiadon de la tuta industria ĉeno.\n\nKarbominejo en Ordos\n\nLa karbominejoj en Ordos estas subĉielaj, alivorte, oni fosas la grundon tiel, ke la karbo estas eksponata subĉiele kaj sekve forprenata. La laboro de grandegaj maŝinoj kaŭzas polvon, kio povas kaŭzi spirmalsanon al la laboristoj, kaj ankaŭ estas risko de akcidentoj kiel kolizio aŭ terglito. Por pliefikigi la produktadon, kunordigi la laboron de la maŝinoj, redukti la riskojn de akcidentoj kaj protekti la laboristojn, la firmao investas en aŭtomatigo de la minado per alpreno de 5G-a tekniko.\n\n\"La alpreno de 5G-a teknologio en la karbominejo de la grupo en Ordos estas grava atingo de minsektoro. Ĉi tiu teknologio ebligas kunligon de altnivelaj aŭtomatigaj sistemoj, kiel tiuj de teleregado de maŝinoj, realtempa monitorado kaj analizado de granda kvanto da datumoj. Tio optimumigas la operaciuman efikon kaj plibonigas la sekurecon de la minejoj. Aldone, 5G faciligas la enkondukon de artefarita intelekto kaj intereto de aferoj, kio siavice ebligas pli precizan kontroladon kaj rapidan reagon al urĝaĵoj, kaj rezultas en pli sekura kaj daŭripova operaciumado. Resume, apliko de 5G ne nur rezultas en optimumigita produktado, sed ankaŭ estigas pli altnivelajn normojn pri sekureco kaj daŭripoveco de modernaj minejoj,\" deklaris la esploristo Oliger Betancourt, fakulo pri elektroniko kaj telekomunikado el Venezuelo, kiu doktoriĝas ĉe Pekina Universitato pri Scienco kaj Teknologio.\n\nAnteno provizas 5G-intereton al la saĝaj maŝinoj en la karbominejo.\n\nRigardante la vastajn verdajn areojn ĉe la minejo, neniu suspektas, ke tie antaŭe estis dezerto aŭ eĉ minejo antaŭ jardeko: La firmao kompensas emisiadon per resanigo de la grundo kaj plantado de arboj en la ĉirkaŭaĵoj. Antaŭe la regiono de Ordos alfrontis procezon de dezertigo, sed ekde sia fondiĝo la firmao investas en fiksado de grundo, rebonigo de grunda fekundeco kaj plantado de arboj kaj herboj. Tio ne nur kompensas karbonemisiadon kaj damaĝon kaŭzitan de minado al la medio, sed ankaŭ kontribuas por plivigligi lokan biodiversecon, disvolvi lokan ekonomion kaj plibonigi la vivon de la loka popolo.\n\nEn la loko de la malnova minejo, kiu estis foruzita de la firmao, nuntempe abundas verdo kaj vivo. Tie estis kreita Bazo por Cirkla Industria Ekonomio, kie troviĝas fruktobieno. Depost kiam la minejo estis fermita, medireboniga laboro donis novan ekonomian, median kaj socian rolon al tiu loko.\n\nPomoj kreskas en bieno konstruita sur la ruinoj de malnova karbominejo.\n\n\"Abeloj estas esencaj por la medio, kaj ili iom post iom malaperas en la mondo. Trovi abelon ĉi tie, en loko kie antaŭe troviĝis karbominejo, donas al ni esperon,\" rimarkis Beatriz Rauber, brazila post-diploma studento de Popola Universitato de Ĉinio.\n\nPor kontentigi la bezonojn de la loka popolo pri distro kaj amuziĝo, kaj samtempe konservi la lokan biodiversecon, apud la bieno, ankaŭ en la ejo de la malnova minejo, estis konstruita parko de biodiverseco, kie troviĝas lago, artefaritaj nestoj por lokaj birdoj kaj strukturoj por kontentigi la bezonojn de vizitantoj. Skulptaĵoj faritaj el restaĵoj de malnovaj maŝinoj por minado estas eksponataj en la parko por la ĝuo de la vizitantoj.\n\nVizitinte la lokon, Zhang Haiyan, ĉina profesoro pri energio, rimedoj kaj medio ĉe Universitato John Hopkins kaj Universitato de Nankino, komentis: \"La klopodo ekvilibrigi produktadon de elektro kun mediprotekto kaj integriĝo kun la loka komunumo estigas ekzemplon por tiu ĉi industrio. Transformado de malfekunda grundo en vigla ekosistemo per rebonigo de grunda fekundeco kaj rearbarigo montras la potencialon de verda karbo por daŭripova evoluo.\"\n\nMalnovaj kamionegoj por transportado de karbo en minejo nun estas manĝejoj por laboristoj.\n\nApud la parko, malnovaj kamionegoj, ĉiu kun la kapablo transporti 350 tunojn da karbo, estis transformitaj en ĉambroj de hotelo kun mineja temo, ankoraŭ konstruata. \"Tio estas kreema maniero por doni novan uzon al malmoderna aparato,\" rimarkis la rusa esploristo Mariia Matveeva, kiu postdiplomiĝas pri administrado de negocoj ĉe Pekina Instituto pri Petrolkemia Teknologio. Ne for de tie, en alia loko, malpli grandaj kamionegoj, ĉiu kapabla transporti 120 tunojn, estis transformitaj en manĝejoj por la laboristoj de la firmao.\n\nVerkis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Fremdaj amaskomunikiloj: Sperto de Ĉinio pri verda disvolvado kaj mediprotekto estas lerninda - esperanto.china.org.cn</span>\n\nEl Popola Chinio", "author": "Rafael Henrique Zerbetto", "categories": ["Ekonomio"], "audio_links": null}
{"url": "http://esperanto.china.org.cn/2024-08/22/content_117380010.htm", "title": "Estas Esperanta versio de Pilgrimo al la Okcidento , origina verko de Nigra Mito: Wukong", "published": "2024-08-22 00:00:00", "content_text": "La 20-an de aŭgusto oficiale ekvendiĝis la ĉina videoludo Nigra Mito: Wukong (Black Myth: Wukong) en la monda merkato. La videoludo estas adaptaĵo de la ĉina klasika romano\n\nPilgrimo al la Okcidento\n\n. La 21-an de aŭgusto la ludantoj ĉe la ludplatformo\n\nSteam\n\nde la videoludo superis 2.22 milionojn.\n\nLa videoludo apartenas al la kategorio rolludo (RPG), kun la fono de ĉina mito. Homoj, ludante la rolon de la heroo Sun Wukong, iras sur vojo plena je defioj por trovi la veron kaŝintan en legendoj. Tra la vivecaj scenoj, intrigoj de la origina romano estas reaperigitaj al la ludantoj.\n\nPilgrimo al la Okcidento\n\nestas fantazia mitologia romano, kaj estas unu el la kvar plej popularaj klasikaj romanoj de Ĉinio. Ĝi rakontas pri la pilgrimo de la eminenta bonzo Sanzang al la Okcidento por preni sutrojn, eskortate de siaj tri disĉiploj Sun Wukong, Zhu Bajie kaj Bonzo Sablo. La ĉefan rolon en la romano ludas la heroo Sun Wukong, alinome Simio Sun. La romano esperantigis Laŭlum (1923-2012), membro de la Akademio de Esperanto kaj la Esperanta Verkista Asocio, honora membro de UEA.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Fremdaj amaskomunikiloj: Sperto de Ĉinio pri verda disvolvado kaj mediprotekto estas lerninda - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-08/23/content_117382261.htm", "title": "Mogao-grotaro en Dunhuang, Gansu", "published": "2024-08-23 00:00:00", "content_text": "En Mogao-grotaro, ankaŭ konata kiel grotaro de mil Budhoj, oni povas admiri unu el la plej bone konservataj kolektoj de antikvaj budhismaj artaĵoj en la mondo. La kavernoj, kun muroj ornamitaj de budhismaj pentraĵoj, konservas altarojn kun budhismaj statuoj kaj estis sinsekve konstruitaj tra la dinastioj Norda Wei, Okcidenta Wei, Norda Zhou, Sui, Tang, Song, Yuan, Ming kaj Qing. Pro tio, la artaĵoj konservataj en la kavernoj prezentas la evoluon de budhisma arto en Ĉinio de jarmiloj! La loko estas monda heredaĵo de Unesko.\n\nLa grotaro troviĝas je ĉirkaŭ 25 kilometroj sudoriente de la urbo Dunhuang kaj allogas tiom da turistoj el tuta Ĉinio kaj aliaj landoj, ke malgranda internacia flughaveno estis konstruita ne for de tie por faciligi la alvenon de turistoj al la loko. Aliflanke, la ĉeesto de turistoj plialtigas humidecon kaj sekve akcelas malkomponadon de la inko de la pentraĵoj, kaj pro tio la taga nombro de vizitantoj estis limigita al 60 mil, tiel limigi la kreskon de humideco povas pli bone protekti la kulturajn heredaĵojn.\n\nDunhuang-a Akademio estas la scienca institucio, kiu administras la mondajn kulturajn heredaĵojn de Mogao-grotaro en Dunhuang, Maijishan-grotaro en Tianshui, Bingling-templa grotaro en Yongjing, kaj ankaŭ la naciajn kulturajn heredaĵojn en Yulin-grotaro en Guazhou, Okcidenta Mil-budha Grotaro en Dunhuang kaj Nord-grotara Templo en Qingyang.\n\nDunhuang-a grotaro registras longan historion de ampleksaj interŝanĝoj de Ĉinio kun aliaj landoj kaj prezentas riĉan kulturan heredaĵon, kiu rezultis de tiuj interŝanĝoj.\n\nVerkis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Estas Esperanta versio de <em>Pilgrimo al la Okcidento</em>, origina verko de Nigra Mito: Wukong - esperanto.china.org.cn</span>\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-08/23/content_117384219.htm", "title": "Brazila konsulo en Ŝanhajo, pri rilatoj inter Brazilo kaj Ĉinio", "published": "2024-08-23 00:00:00", "content_text": "Aviadilo kovras la distancon de 17 584 kilometroj inter Ĉinio kaj Brazilo, kio postulas minimume 25 horojn, inkluzive de duhora teknika paŭzo dumvoje. Malgraŭ la geografia distanco, la nombro kaj ofteco de vojaĝoj inter la du landoj kreskas rapide.\n\nEn 2023, brazilaj eksportoj al Ĉinio atingis 120 miliardojn da usonaj dolaroj, ĉirkaŭ triono de la totala brazila eksportado. Brazilo neniam atingis tiom elstaran komercan rilaton kun alia lando. La ciferoj ankaŭ surprizis plurajn brazilajn fakulojn kaj ekonomikistojn, eĉ tiujn kun optimismaj esperoj depost la vizito de brazila prezidento Luiz Inacio Lula da Silva al Ĉinio pasintjare.\n\nSed tio tute ne estis surprizo por Augusto Pestana, kiu alvenis en Ŝanhajo en marto 2023 por servi kiel ĝenerala konsulo de Brazilo en la urbo, ĵus antaŭ la vizito de prezidento Lula. De tiam Pestana atestas la disvolvadon pli profundan ol antaŭvidite de la dulandaj rilatoj, kaj la senprecedencan kreskon en komerco kaj investado. En intervjuo li komentis pri la brila perspektivo por la dulandaj rilatoj. \"Ni atestas la verkadon de historio per pragmata kaj reciprok-profita aliro,\" deklaris Pestana al Ŝanhaja Tagĵurnalo.\n\n\"Multaj planoj de prezidento Lula dum lia ŝtata vizito jam gajnas formon, speciale en la esenca sektoro de ekonomio, kun multaj iniciatoj pri komerco kaj investoj,\" aldonis la konsulo. \"Ĉi tiu nova fazo de nia longa amikeco komenciĝis kun la vizito de prezidento Lula al Ŝanhajo, urbo kiu estas parto de la historio de la kunatingoj de Brazilo kaj Ĉinio.\"\n\nĈi-jare, kiam estas celebrata la 50-jariĝo de la formaligo de diplomatiaj rilatoj inter ambaŭ landoj, duflanka komerco kreskis pli ol antaŭe. Laŭ la konsulo, tio estas nur la komenco. \"Tio estas nenio kompare kun la potencialo, kiun ni havas por la estonteco,\" klarigis li. Antaŭ pli ol jarcento, Ĉinio kaj Brazilo jam havis interkonsenton pri komercaj rilatoj. Tiam la ĉefa eksportaĵo de Brazilo estis kafo, kaj tio estis malkongrua kun la merkato de Ĉinio, te-lando. \"Nu, vidu la nunan situacion; aferoj ŝanĝiĝis,\" diris la konsulo, fingre montrante plurajn kafejojn tra la fenestro de sia oficejo, \"nun estas miloj da kafejoj en Ŝanhajo. Kiu povus imagi tion antaŭ jarcento? Tiam estis kontraŭdiro, sed nun ne plu.\"\n\nPasintjare, Brazila eksportado de kafo al Ĉinio pli ol duobliĝis, dum Ĉinio siavice trapasis Usonon kiel la plej granda ĉeno de kafejoj en la mondo, laŭ la retejo de Allegra World Coffee, enket-firmao pri la tutmonda merkato pri kafo. Pluraj ĉinaj kafejoj kombinas brazilan kafon kun aliaj brazilaj produktoj. \"Ĉi tie en Ŝanhajo, vi povas trovi brazilajn produktojn ĉie, de la fero en la muroj de ĉielskrapantoj al Asaio (fergusta bero el Amazonio, konata pro sia granda kvanto da energio) en lokaj vendejoj, kvankam multaj homoj ne scias, ke tiuj produktoj venas de Brazilo,\" klarigis la ĝenerala konsulo.\n\nPestana rigardas la popularigon de brazilaj altkvalitaj produktoj inter ĉinaj konsumantoj kaj la subteno al firmaoj de ambaŭ landoj, por ke ili plene profitu la potencialon de Brazilo kaj Ĉinio kiel mision kaj samtempe defion. Li esperas atesti profundigon de kunlaboroj en pluraj kampoj, inkluzive de aerospaco, renovigeblaj energifontoj, alt-tekniko kaj elektraj aŭtoj, inter Brazilo kaj la tuta regiono ĉirkaŭ Ŝanhajo, pri kiu li respondecas kiel konsulo, ĉar la regiono estas forta en tiuj sektoroj.\n\nLa ĝenerala konsulo ekrigardis al Ŝanhajo longe antaŭ sia alveno al la urbo, kiam li servis kiel prezidento, kaj poste kiel direktoro pri negocoj, de la Brazila Agentejo por Antaŭenigo de Negocoj kaj Investoj (ApexBrasil). Tiam li konstatis la oportunojn troveblajn en malsamaj sektoroj, kaj por grandaj markoj, kaj por malgrandaj kaj mezgrandaj entreprenoj.\n\nAntaŭ ol veni al Ŝanhajo, iu rakontis al li: \"Se vi volas kompreni antikvan Ĉinion, iru al Xi'an; se vi volas kompreni nuntempan Ĉinion, iru al Pekino; tamen, se vi volas kompreni la estontecon de Ĉinio, tiukaze vi nepre devas iri al Ŝanhajo.\" Li venis kun tiu bildo, kaj tiu ĉi kosmopolita urbego ja superis liajn atendojn, ĝi provizas tre bonan ekvilibron inter profesia kaj persona vivo, kun multaj aferoj okazantaj ĉiutage.\n\nŜanhajo ankaŭ gastigas la sidejon de la Nova Disvolva Banko (NDB), ankaŭ konata kiel \"Banko de BRICS, kiu havas Brazilon kiel unu el siaj fondintoj. \"NDB estas konkreta ekzemplo de tio, kion BRICS povas atingi, kaj BRICS havas tre koheran rolon en antaŭenigo de la valoroj, kiujn Brazilo kaj Ĉinio kundividas,\" li klarigis.\n\n\"Ni kredas, ke tutmondaj problemoj postulas tutmondajn solvojn. Ni volas pacon, prosperon kaj pli inkluzivigan tutmondiĝon, kaj ni volas dialogi kun ĉiuj landoj. La monda situacio fariĝas pli komplika, do tia alproksimiĝo kun landoj kiel Ĉinio, kiuj ankaŭ defendas tiujn valorojn, estas afero tre grava.\"\n\n\"BRICS kaj la tutmonda sudo montras la gravecon doni voĉon al disvolviĝantaj landoj. Ni bezonas lokojn kaj platformojn por aŭskultigi niajn voĉojn. Kiam ni pensas pri NDB, ne temas nur pri voĉo, sed ankaŭ pri rimedoj kaj financoj,\" li diris.\n\nTradukis: Rafael Henrique Zerbetto\n\nFonto: SHINE\n\n<span style=\"font-family: \"times new roman\"; font-size: 20px;\">Mogao-grotaro en Dunhuang, Gansu - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-08/26/content_117384582.htm", "title": "Kiujn profitojn alportis la prospero de Afriko?", "published": "2024-08-26 00:00:00", "content_text": "La 21-an de aŭgusto en Pekino okazis la 6-a Forumo pri Ĉin-Afrika Amaskomunikila Kunlaboro kaj Altnivela Dialogo de Ĉin-Afrika Pensfabriko. Laŭ la iniciato de \"La Zono kaj Vojo\", Ĉinio efektivigis diversajn projektojn en transportado, energio, elektro, loĝado kaj aliaj kampoj por plenigi la infrastrukturan deficiton de afrikaj landoj per financa subteno, teknika helpo kaj homa trejnado, Ĉinio helpas la industriigon kaj agrikulturan transformiĝon de Afriko. Kiel grandskala merkato, Ĉinio plivastigas la kanalojn por ke afrikaj produktoj eniru la ĉinan merkaton kaj donas ŝancojn al afrikaj entreprenoj. Ĉiuj rondoj de Afriko alte taksas la fruktodonajn ĉin-afrikajn kunlaborojn kaj la efikojn por la daŭra kaj sana disvolviĝo en ekonomio kaj socio de Afriko.\n\nPaul Frimpong, plenuma direktoro de la Afrik-Ĉina Politika Konsila Centro en Ganao, diris, ke \"La Zono kaj Vojo\" donas al Afriko la ŝancon malfermi novajn merkatojn, altiri novajn investojn, progresi en infrastrukturo kaj antaŭenigi daŭripovon por la tuta Afriko. En la pasintaj 24 jaroj, dank' al la kontribuo de Ĉinio, Afriko evoluis de senespera al prospera kontinento. La projektoj de Ĉinio estas iniciatitaj de la ricevantoj, kaj Ĉinio neniam premas aliajn landojn -- jen kial la ĉin-afrika kunlaboro povas atingi tian nivelon. Ĉin-afrika kunlaboro ne nur kreas laborpostenojn, sed ankaŭ antaŭenigas teknologion, akcelas industriigon, kaj helpas Afrikon redukti malriĉecon plibonigante la vivnivelon de la afrika popolo.\n\nAbdeta D. Beyene, plenuma direktoro de la Etiopa Centro pri Dialogo, Esploro kaj Kunlaboro, diris, ke \"La Zono kaj Vojo\" povas doni al afrikaj landoj novajn ŝancojn por eniri en aziajn merkatojn. Ĉina investo povas subteni la industriigajn celojn de la Tagordo 2063 de la Afrika Unio per konstruado de produkt-centroj kaj specialaj ekonomiaj zonoj en Afriko. Inter ili, investo por edukado kaj profesia trejnado en Afriko povas helpi konstrui la homfortojn necesajn por daŭripova evoluigo.\n\nKenja amaskomunikilo Captial News raportis, ke kiel sukcesa ekzemplo de kunlaboroj inter Afriko kaj Ĉinio, Kenjo kaj Ĉinio laboris man-en-mane dum pli ol 20 jaroj kaj tio helpis Kenjon eniri en kritikan etapon de sociekonomia disvolviĝo. La kunlaboro inter la du flankoj atingis rimarkindajn rezultojn. Multaj projektoj, kiel la Mombasa-Najroba Fervojo, ne nur pruvas la profundecon kaj ampleksecon de la kunlaboro inter Ĉinio kaj Kenjo, sed ankaŭ prezentas kiel tia partnereco povas efike akceli la ekonomian disvolviĝon kaj socian progreson de Kenjo.\n\nFana Soumah, ministro pri Informado kaj Gazetaro de Gvineo, diris, ke la duflanka kunlaboro inter Ĉinio kaj Gvineo havas longan historion de pli ol duonjarcento, kovrante la kampojn de energio, infrastrukturo, komerco, novajn teknologioj, industrio, edukado ktp. Gvinea popolo paŝas al pli bona estonteco dank' al tio.\n\nIsmaila Ceesay, ministro pri Informado de Gambio, diris, ke de multaj jaroj Ĉinio kaj Afriko havas fruktodonajn kunlaborojn en la kampoj de komunikado kaj amaskomunikilo, kaj tiuj kunlaboroj plifortigis nian kapablon kunhavigi spertojn kaj perspektivojn kun la mondo. Krome, la grandega subteno de Ĉinio al diversaj ekonomiaj sektoroj en Gambio multe plibonigis la vivon de niaj popolanoj.\n\nCornelius Mweetwa, ministro pri Informado kaj Amaskomunikado de Zambio, diris, ke ni tre zorgas pri la disvolviĝo kaj novigo de Ĉinio kaj celas, ke la disvolviĝo de amaskomunikiloj, precipe sociaj retejoj, sekvu la rapidan teknologian disvolviĝon. Ni kredas, ke se la amaskomunika sektoro de Afriko disvolviĝos laŭ la monda tendenco, Ĉinio estos la plej bona partnero.\n\nMunetsi Madakufamba, plenuma direktoro de la Centro pri Esploro kaj Dokumentado de Suda Afriko, diris, ke kvankam la industriigaj spertoj de Ĉinio ne povas alporti ampleksan solvon por ĉiuj landoj de Afriko, tamen ili sufiĉas por ke afrikaj landoj okupiĝi pri industriigo laŭ la Agendo 2063 de Afrika Unio, la spertoj donas gravan referencon por la pli ampleksa vizio de prospera socio en la Agendo.\n\nMaxime Balalou, ministro pri Informado kaj Amaskomunikado kaj registara proparolanto de Centr-Afrika Respubliko, diris, ke en la procezo de modernigo, Ĉinio ĉiam estas modelo por afrikaj landoj, precipe por Centr-Afrika Respubliko. Hodiaŭ, Ĉinio havas senprecedencan influon en la mondo, kaj estas nedisigebla parto de la tutmonda sistemo. La mondsistema stabileco dependas ankaŭ de la ekonomia, financa kaj socia stabileco de la afrika kontinento, do estas tre grave pliigi la rilatojn inter afrikaj landoj, precipe la Centr-Afrika Respubliko, kun Ĉinio.\n\nĈinio estas la plej granda komerca partnero de Afriko jam de 15 sinsekvaj jaroj kaj unu el la ĉefaj investantoj em Afriko. La kunlaboro de la du flankoj ludas esencan rolon en la disvolviĝo de Afriko. La afrika publika opinio konsentas, ke ĉin-afrika kunlaboro helpas la disvolviĝon de afrikaj landoj kaj vere profitigas la popolojn. La afrikaj landoj atendas, kune kun Ĉinio, paŝi sur la vojon de modernigo.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Brazila konsulo en Ŝanhajo, pri rilatoj inter Brazilo kaj Ĉinio - esperanto.china.org.cn</span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-08/27/content_117390627.htm", "title": "Rio-de-Ĵanejro festis 50-jariĝon de brazil-ĉinaj diplomatiaj rilatoj", "published": "2024-08-27 00:00:00", "content_text": "La 17-an de aŭgusto okazis festo memore al la 50-jariĝo de diplomatiaj rilatoj inter Brazilo kaj Ĉinio en la fama vidindejo Fortikaĵo de Kopakabana en Rio-de-Ĵanejro, Brazilo. Pli ol 600 homoj el la du landoj partoprenis la eventon.\n\nInfano pozas por foto kun homo en panda kostumo.\n\nDrakodanco antaŭ la enirejo de la fortikaĵo de Kopakabano\n\nPrezento pri perkutado\n\nĈinaj lanternoj ornamas la fortikaĵon de Kopakabano kaj kontrastas kun la natura pejzaĵo de Rio-de-Ĵanejro.\n\nRedaktis: Rafael Henrique Zerbetto\n\nFonto: Wechat-konto de Ĉina Ambasadejo en Brazilo\n\n<span style=\"font-family: \"times new roman\"; font-size: 20px;\">Kiujn profitojn alportis la prospero de Afriko? - esperanto.china.org.cn</span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-08/27/content_117390639.htm", "title": "Ventostokado kontraŭ energimalŝparado", "published": "2024-08-27 00:00:00", "content_text": "La urbo Hami de Xinjiang-a Ujgura Aŭtonoma Regiono de Ĉinio estas ĉirkaŭita ĉefe de Gobio. Tie abundas resursoj por produktado de pura kaj renovigebla energio, inter ili estas 13 ventejoj de la sudorienta ventozono, kie ventoturbinoj 100 metrojn altaj, ĉiu kun tri 87-metr-longaj padeloj, kiuj kolektas la energion de la ventoj por ĝin transformi en elektron.\n\nSed aperis problemo pri provizo kaj postulo: pro tio, ke la vento fariĝas pli aŭ malpli forta laŭlonge de la tago, estas ŝanĝoj en la kvanto da produktita elektro; same, laŭlonge de la tago la postulo pri elektro povas signife ŝanĝiĝi. Tio limigis la efikon de ventoenergio, ĉar ventoturbinoj nur konvertas kinetan energion en elektron, sen la kapablo stoki la neuzitan energion. Pro tio, en momentoj de alta produktado de elektro, ne eblus konsumi la tuton kaj tio rezultis en malŝparo de la nekonsumita elektro. Aliflanke, dum la momentoj de pli alta postulo pri elektro, tiu produktita de la ventoturbinoj ne estus sufiĉa por plenumi tiun postulon, tiel ke la tuta ĉeno de elektroproduktado devus dependi sufiĉe multe de nerenovigeblaj energifontoj, kiel bruligo de fueloj, ĉar tiu metodo permesas al homoj adapti la produktadon al la postulo.\n\nPor konstrui mondon pli daŭripovan, la serĉado de solvo por la malkongruo inter produktado kaj postulo de ventenergio fariĝis fokusa temo, kaj la aro da solvoj proponitaj por tiu problemo estis metafore nomita kiel \"ventostokado\", kiu fariĝis faka vorto por la metodoj stoki la energion produktitan en ventomuelejoj por esti uzata en alia momento. Esploroj pri tiu ĉi temo jam estis okazantaj en multaj landoj fine de 2015, kiam tiama brazila prezidento Dilma Rousseff parolis pri ventostokado dum gazetara konferenco ĉe UN. Tiam la ventostokado estis apenaŭ konata en Brazilo kaj multaj homoj miskomprenis la vortumon, sed la deklaro de Dilma estis absolute prava kaj spegulis la deklarojn de fakuloj pri tiu ĉi sektoro en tiu epoko. De tiam, la teknologio maturiĝis en Ĉinio kaj aliaj landoj, kaj nun estas tempo por ke ventostokado ekpopulariĝu tra la mondo.\n\nĜuste en la 13 ventejoj de la sudorienta ventozono de Hami troviĝas unu el tiuj projektoj pri ventostokado. Ĝi ne plu temas pri provo, sed pri preta kaj testita komerca teknologio, kiu tendencas disvastiĝi en Ĉinio kaj la mondo. La koncepto estas simpla: la kromproduktita elektro, kiu ne povas esti konsumata en tiu momento, estas sendata al grandaj akumulatoroj por esti stokita. Poste, en momento kiam la produktado ne estas sufiĉa por kontentigi la postulon, la elektro iras el la akumulatoroj al la sistemo pri distribuado de elektro, por fine esti konsumata de homoj. Tiu tekniko plialtigas la efikon de ventoenergio kaj faciligas plivastigon de la uzo de ventoenergio.\n\nLa akumulatoroj restas meze de Gobio, kie la temperaturo povas esti tre malalta en la vintro kaj varmega en somero. Pro tio, la akumulatoroj uzataj en Hami estis projektitaj por sekura operaciumado en ajna temperaturo inter -40 kaj 50 celsiaj gradoj, kovrante la grandajn temperatur-diferencojn troveblajn en Xinjiang laŭlonge de la jaro.\n\nHami sin dediĉas al plena disvolvado de efika uzo de siaj verdenergiaj rimedoj kaj faris tre sukcesajn atingojn en tiu kampo, plibonigante la efikon kaj la kvaliton de sia pli kaj pli verda kaj malaltkarbona disvolvado kadre de energio.\n\nVerkis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Kiujn profitojn alportis la prospero de Afriko? - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-08/28/content_117390655.htm", "title": "27 el 36 ĉinaj scenejoj de videoludo Nigra Mito: Wukong estas en Shanxi-provinco", "published": "2024-08-28 00:00:00", "content_text": "La 20-an de aŭgusto debutis la ĉina videoludo\n\nNigra Mito: Wukong\n\n. Pro siaj delikataj bildoj, riĉaj enhavoj kaj belaj movoj, ĝi tuj gajnis la ŝaton de tutmondaj ludantoj. Ankaŭ ĉi-rilataj temoj estis multe serĉataj en sociaj retejoj. Laŭ nekompleta statistiko, la bildoj de la ludo estis adaptitaj de 36 ĉinaj scenejoj, interalie 27 el ili estas el Shanxi-provinco.\n\nEn la sama tago, kiam debutis la ludo, la interretaj serĉoj pri shanxi-aj vidindaĵoj kreskis je 156% kompare kun la antaŭa monato. Yungang-grotaro, Wutai-montaro, antikva urbo Pingyao, ligna turo en Yingxian-gubernio okupas la antaŭajn lokojn en la serĉado.\n\nPro tio, kultura kaj turisma sekcio de la provinco aktive respondis. Ĝi komencis la agadon \"Sekvu Wukong kaj vojaĝu en Shanxi\", publikigis kelkajn turismajn itinerojn kaj ekvendis ĉi-rilatajn produktojn.\n\nOni diras, ke se vi volas rigardi subterajn antikvajn objektojn, vi devas viziti Shaanxi-provincon; se vi volas rigardi surterajn antikvajn objektojn, vi devas viziti Shanxi-provincon. Nun Shanxi-provinco posedas pli ol 28 000 antikvajn konstruaĵojn, okupante 70% de la tutlandaj. Ĝi havas tiom multe da antikvaj konstruaĵoj danke al siaj geologia, klimata, historia, kultura, socia kaj ekonomia kondiĉoj.\n\nRedaktoro: Liu Zijia\n\n<span style=\"font-family: \"times new roman\"; font-size: 20px;\">Kiujn profitojn alportis la prospero de Afriko? - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-08/28/content_117392163.htm", "title": "Titania industrio rapide disvolviĝas en Hami", "published": "2024-08-28 00:00:00", "content_text": "Pro la abundo de titanio kaj aliaj mineralaj resursoj, Hami fariĝis la nura urbo en Xinjiang-a Ujgura Aŭtonoma Regiono de Ĉinio kun kompleta industria ĉeno pri titanio, grava krudmaterialo uzata en pluraj sektoroj, ekzemple aerospaciala industrio, ŝipkonstruado, generado de elektro, medicine kaj aliaj pro ĝiaj trajtoj kiel malpezeco, rezistemo kaj neoksidebleco.\n\nFaldebla parto de poŝtelefono estas farita de titanio, ĉar alia materialo facile rompiĝus post plurfoja faldado\n\nBraceleto el titanio, unu el la multaj produktoj de tiu ĉeno\n\nManĝiloj el titanio\n\nTekruĉo kaj tetasoj el titanio\n\nFondita en 2013 kaj bazita en Hami, la Xinjiang-a Xiangrun-a Teknologia Kompanio Limigita pri Novaj Materialoj, estas instalita en la industria parko de Hami-a Altteknik-industria Disvolva Zono. Ĝi estas la unua firmao kun kompleta industria ĉeno pri titanio en Ĉinio kaj la nura en Xinjiang.\n\n\"Fine de tiu ĉi jaro, la jara produktado atingos 30 mil tunojn da titanio kaj titania alojo. Poste, la jara produkt-kapablo kreskos al pli ol 100 mil tunoj, kun jara kapablo de titania alojo -- pli ol 50 mil tunoj, kio signifas, ke ĝi estos la monde plej granda firmao pri produktado de titanio,\" klarigis Liu Honggui, vicĝenerala direktoro de la kompanio.\n\nKun la celo antaŭenigi disvolvadon de tiu ĉi sektoro, Hami gastigis, en 2023, simpozion pri altkvalita disvolvado de titania industrio kaj civilaj firmaoj pri titanio, kaj fariĝis sponsoranta urbo de ĉinaj firmaoj rilataj al la industrioj pri titanio kaj vanadio, alia mineralo ankaŭ abunda en Hami.\n\nLa kompanio ankaŭ fondis la Xinjiang-an Titanio-bazitan Esplorcentron pri Inĝenierio de Titani-bazitaj Novaj Materialoj, kaj planas ĉiujare elspezi inter 5% kaj 6% de sia enspezo pri esplorado de la centro, kovrante ĉirkaŭ 30 temojn de scienca esplorado kun fokuso sur altkvalita kaj efika apliko de titanio, saĝa kaj verda produktado de titaniaj produktoj kaj diversigo de la produktoj.\n\n\"Kiel gvida firmao en la titania industria kampo en Xinjiang, ni celas antaŭenigi saĝan kaj verdan disvolvadon de tiu ĉi industrio per teknologia novigo kaj modernigo de la teknikoj pri produtado, kun la celo fariĝi modela firmao kadre de la koncepto de novkvalitaj produktivaj fortoj,\" konkludis Liu.\n\nRaportis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">27 el 36 ĉinaj scenejoj de videoludo <em>Nigra Mito: Wukong</em> estas en Shanxi-provinco - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-08/29/content_117394448.htm", "title": "Tianshan-stacio pri konverto de elektro en Hami", "published": "2024-08-29 00:00:00", "content_text": "La plej vasta reto de distribuado de elektro en Ĉinio troviĝas en Hami de Xinjiang-a Ujgura Aŭtonoma Regiono, kie la Tianshan-stacio pri konverto de elektro alprenas pintnivelajn teknologiojn por distribui elektron. Ĝi estas esenca parto de la ±800 kV-a Hami-Zhengzhou-a ultra-alt-tensia projekto pri distribuado de elekto. Hami ankaŭ estigis du aliajn gravajn liniojn por distribuado de elektro, ĉiu kun tensio de 750 kV.  La plej nova projekto, kiu laŭplane ekfunkcios fine de 2025, estas ±800 kV-a linio de Hami al Chongqing.\n\nUnu el la konstruaĵoj, kiuj gardas aparataron por konverti elektron\n\nLaboristoj faras bontenadan laboron.\n\nLoko, kie komenciĝas 750-kV-a linio\n\nRaportis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Titania industrio rapide disvolviĝas en Hami - esperanto.china.org.cn</span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-08/29/content_117394849.htm", "title": "Ĉinio publikigis blankan libron Energia Transformo de Ĉinio", "published": "2024-08-29 00:00:00", "content_text": "La 29-ade aŭgusto la Informa Oficejo de la Ŝtata Konsilantaro de Ĉinio publikigis blankan libron Energia Transformo de Ĉinio. La blanka libro havas ses partojn, kiuj estas la vojo de la energia transformo de Ĉinio en la nova epoko, fundamento de verda energia konsumo, rapida konstruado de nova energia provizosistemo, plenforta disvolvado de nova energia novkvalita produktforto, akcelo de modernigo pri energia administrado, kaj konstruado de homara komunumo de komuna estonteco.\n\nLaŭla blanka libro, la rapidigo de energi-transformado kaj disvolvo, realigo de daŭripova energi-uzado, kontinua plibonigo de bonfarto de popolanoj, kaj livero de movforto por la monda ekonomio jam estas komuna kono de ĉiuj landoj. Ekde la 18-a Tutlanda Kongreso de la Komunista Partio de Ĉinio, la energio de Ĉinio eniris novan fazon de altkvalita disvolvo.\n\nLa blanka libro rimarkis, ke Ĉinio ellaboris mezperiodan kaj longtempan disvolvan planon. Ĝis 2035, Ĉinio baze atingos socialisman modernigon, formos verdan energian produktadon kaj konsuman formon, rapidigos la transiĝon de nefosilia energio al ĉefa energio, kaj liveros fortan subtenon por energia transformado per nova energia sistemo. La celo de bela Ĉinio estos fundamente atingita.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Tianshan-stacio pri konverto de elektro en Hami - esperanto.china.org.cn</span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-08/30/content_117396507.htm", "title": "Malsekejo Gaojiahu en Xinjiang", "published": "2024-08-30 00:00:00", "content_text": "En novembro 2019 la malsekejo Gaojiahu en barkol-a kazaĥa aŭtonoma distrikto de la urbo Hami en Xinjiang-a Ujgura Aŭtonoma Regiono de Ĉinio, estis agnoskita de la registaro de Xinjiang kiel 4A-nivela turismejo kaj de tiam vidas rapidan kreskon de turisma industrio. Ĉe la malsekejo estis konstruitaj malgrandaj gastejoj en harmonio kun la ĉirkaŭa naturo, kaj estis inaŭguritaj novaj allogaĵoj por amuzigi turistojn.\n\nRaportis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Tianshan-stacio pri konverto de elektro en Hami - esperanto.china.org.cn</span>\n\nEl Popola Chinio", "author": null, "categories": ["Naturo kaj Mediprotekto"], "audio_links": null}
{"url": "http://esperanto.china.org.cn/2024-09/02/content_117401996.htm", "title": "Silicia industrio en Hami akcelas disvolvadon de fotovoltaa industria ĉeno de Xinjiang", "published": "2024-09-02 00:00:00", "content_text": "Fotovoltaa industria ĉeno delonge disvolviĝas en Xinjiang-a Ujgura Aŭtonoma Regiono de Ĉinio, kie koncentriĝas multaj firmaoj de tiu sektoro. La sunpaneloj kaj aliaj fotovoltaaj produktoj faritaj en Xinjiang kovras vastan gamon da teknikaj specifaĵoj por agordiĝi kun la specifaj bezonoj de fotovoltaaj projektoj en Ĉinio kaj la mondo. La disvolvado de tiu sektoro en Xinjiang kontribuas por antaŭenigi novigon en la moderna industria sektoro de la regiono, alportante disvolvadon al nord-okcidenta Ĉinio per la liberigo de novkvalitaj produktivaj fortoj.\n\nLaboristo kontrolas fandadon de silicio en la fabriko de Xinjiang-a Qingdian-a Silicia Kompanio Limigita.\n\nRiĉa je mineraloj, inkluzive de kvarcito, riĉa je silicio, la urbo Hami en la orienta parto de Xinjiang nun sukcesas plenumi malnovan breĉon en la loka fotovoltaa industrio: en la Circkl-ekonomia Industria Parko de Hami-a Zono por Altteknika Industria Disvolvado, nun provfunkcias novmateriala fabriko kapabla produkti grandajn kaj alt-efikajn unukristalajn siliciaĵojn, kiuj estas esencaj por la produktado de sunpaneloj. Procezante silicion surloke, Hami aldonas valoron kaj kompleksecon al sia produktado kaj plenumas malnovan breĉon en la fotovoltaa industria ĉeno de orienta Xinjiang.\n\nVarmaj siliciaj stangoj malvarmiĝas post eliro el la forno.\n\nLa fabriko apartenas al la Xinjiang-a Qingdian-a Silicia Kompanio Limigita kaj tie troviĝas altteknikaj fornoj kaj maŝinoj por fandi, purigi kaj tranĉi silicion. La tekniko uzas plurkristalan silicion kiel krudmaterialon, kiu post fandado estas kreskigita kiel unukristala rado laŭ la metodo de Czochralski. Poste kiam la rado estas tranĉita kaj procezita, la rezulto estas siliciaj folioj uzataj ĉefe en fabrikado de sunpaneloj.\n\nLa unua parto de la procezo konsistas el la produktado de unukristalaj stangoj per fandado de silicio en la nun provfunkcianta 120 specialaj fornoj, kaj 85% de la procezo estas aŭtomata, homoj nur monitoras la fabrikadon. Post la provfunkcia fazo, la fabriko estos preta por plena funkciado kaj kapablos produkti sufiĉe da stangoj por plenumi la bezonojn de la merkato.\n\nLaboristo kolektas prilaboritan tranĉaĵon de silicia stango.\n\nLa kontrolado de la produkt-linio estas farata per centra saĝa kontrolsistemo, kiu analizas datumojn, proponas al homaj laboristoj la plej saĝajn elektojn por pliefikigi operaciumadon. La kontrolsistemo ankaŭ reduktis la postulon pri homa laboro: \"Antaŭe estis bezonata unu homo por monitori kvin fornojn, sed nun unu homo kapablas monitori 50,\" klarigis Qin Xindong, manaĝero pri tekonologia esplorado kaj disvolvado de la departemento pri pura silicia industrio de la kompanio.\n\nAnkaŭ la kvalito de la siliciaj stangoj produktitaj de tiu ĉi projekto montriĝis multe pli bona ol tiu de stangoj produktitaj per aliaj teknologioj.\n\nRaportis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Malsekejo Gaojiahu en Xinjiang - esperanto.china.org.cn</span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-09/03/content_117403423.htm", "title": "Hidrogeno funkciigas busojn en Hami", "published": "2024-09-03 00:00:00", "content_text": "La Xinjiang-a Huishen-a Teknologia\n\nKompanio Limigita\n\npri Novenergiaj Rimedoj, bazita en la urbo Hami de Xinjiang-a Ujgura Aŭtonoma Regiono de Ĉinio, estigis programon, kiu kunligas produktadon de verda hidrogeno kaj provuzado de hidrogeno kiel fuelo.\n\nSpeciala benzinejo por veturiloj funkciigataj de hidrogeno\n\nSensilo petas ŝoforon meti lian manon sur la aparaton por malŝargi statikan elektron el lia korpo.\n\nAparato por reŝargi aŭton per hidrogeno\n\nLa aro da teknikoj disvolvataj kadre de tiu projekto inkludas generadon de elektro el novaj energifontoj; produktadon de hidrogeno per elektrolizo; kaj ankaŭ stokadon, transportadon kaj uzon de hidrogeno. Surloke estis konstruita elektrocentralo kun instalita kapacito je 6MW, el kiuj 5MW venas el ventomueliloj kaj 1MW el fotovoltaaj paneloj, por funkciigi la industrion pri produktado, purigado kaj stokado de hidrogena fuelo. Surloke ankaŭ estis konstruita benzinejo por veturiloj funkciigataj de verda hidrogeno. Busoj funkciigataj de hidrogeno jam cirkulas en la regiono, pruvante taŭgecon kaj sekurecon de tiu fuelo, kies plivastigota uzo promesas jaran ŝparon de 5 800 tunoj de karbondioksido.\n\nRaportis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Silicia industrio en Hami akcelas disvolvadon de fotovoltaa industria ĉeno de Xinjiang - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-09/03/content_117403999.htm", "title": "Xi Jinping interparolis kun sud-afrika prezidento", "published": "2024-09-03 00:00:00", "content_text": "La 2-an de septembro ĉina prezidanto Xi Jinping interparolis kun sud-afrika prezidento Cyril Ramaphosa, kiu estas en Pekino por la Pintkunveno de la Forumo pri Ĉin-Afrika Kunlaboro en 2024 kaj ŝtata vizito.\n\nXi Jinping diris, ke la amikeco inter Ĉinio kaj Sud-Afriko fontas de la sincera komunikado pri la klopodo por nacia liberigo, la reciproka subteno en antaŭenigo de nacia disvolvado kaj konstruado, kaj unueco kaj kunlaboro en serĉado de internacia egaleco kaj justeco, kaj ke Sud-Afriko estas la afrika lando, kiun li plej ofte vizitis. Li diris, ke 2024 markas la 75-an datrevenon de la fondiĝo de la Ĉina Popola Respubliko kaj la 30-an datrevenon de la fondiĝo de nova Sud-Afriko. Malgraŭ la ŝanĝiĝema internacia situacio, ne ŝanĝiĝis la misio de Ĉinio kaj Sud-Afriko sin modernigi, ilia aspiro al antaŭenigo de kunlaboro kaj ilia deziro pri plibonigo de tutmonda ordo. En la nova epoko kaj sur nova vojaĝo, plifortigo de solidareco kaj kunlaboro inter Ĉinio kaj Sud-Afriko kongruas kun la komunaj atendoj de la dulandaj popoloj kaj konformas al la historia procezo de la disvolviĝo kaj plifortiĝo de la \"Tutmonda Sudo\", kio havas gravan signifon por la epoko kaj gravan influon al la mondo. Xi proponis altigi la ĉin-sudafrikajn rilatojn al ampleksa strategia partnereco por la nova epoko.\n\nTiutage Xi Jinping kaj Cyril Ramaphosa ankaŭ ĉeestis subskriban ceremonion de dokumentoj pri kunlaboro.\n\nAntaŭ la intervidiĝo Xi Jinping aranĝis bonvenigan ceremonion por Cyril Ramaphosa.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Hidrogeno funkciigas busojn en Hami - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-09/03/content_117404005.htm", "title": "Ĉina prezidanto Xi Jinping renkontiĝis kun prezidento de Sejŝeloj", "published": "2024-09-03 00:00:00", "content_text": "La 2-an de septembro en Pekino ĉina prezidanto Xi Jinping renkontiĝis kun prezidento de Sejŝeloj Wavel Ramkalawan, kiu ĉeestos la Pintkunvenon de Forumo pri Ĉin-Afrika Kunlaboro en 2024.\n\nXi Jinping diris, ke ĉin-afrika kunlaboro persistas sur la vojo de reciproka profito kaj kungajnaj rezultoj, sekvas la ritmon de la epoko, kaj ĉiam estas ĉe la avangardo de internacia kunlaboro kun Afriko. Li diris, ke depost la fondiĝo antaŭ 24 jaroj, la forumo antaŭenpuŝis la ĉin-afrikan kunlaboron kaj akiris rimarkindajn atingojn. Ĉinio volas labori kun Sejŝeloj kaj aliaj partioj por sukcesigi ĉi tiun pintkunvenon kaj alporti pli da oraj fruktoj al ĉin-afrika kunlaboro.\n\nRamkalawan diris, ke Sejŝeloj volas kune kun Ĉinio profundigi interŝanĝojn kaj kunlaboron en diversaj kampoj kaj striktigi internacian kunordigon. Li diris, ke li atendas la malfermon de rektaj flugoj inter la ĉina urbo Chengdu kaj Sejŝeloj por plue akceli amikecon inter la du landoj, kaj bonvenigas la hospital-ŝipon Paca Arkeo de la ĉina mararmeo denove viziti Sejŝelojn. Li aldonis, ke li deziras plenan sukceson al la pekina pintkunveno.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Hidrogeno funkciigas busojn en Hami - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-09/03/content_117404017.htm", "title": "Xi Jinping renkontiĝis kun prezidento de Demokratia Respubliko Kongo", "published": "2024-09-03 00:00:00", "content_text": "La 2-an de septembro ĉina prezidanto Xi Jinping renkontiĝis kun prezidento de Demokratia Respubliko Kongo Felix-Antoine Tshisekedi Tshilombo, kiu estas en Pekino por la Pintkunveno de la Forumo pri Ĉin-Afrika Kunlaboro en 2024.\n\nMontrinte, ke Ĉinio kaj la Demokratia Respubliko Kongo levis la dulandajn rilatojn ĝis ampleksa strategia kunlabora partnereco en majo 2023, Xi Jinping diris, ke la du flankoj progresigis praktikan kunlaboron en diversaj kampoj depost la starigo de la dulandaj rilatoj kaj fariĝis modelo pri komuna akcelado de modernigo de evoluantaj landoj. Ĉinio volas solidigi politikan reciprokan konfidon kaj serĉi komunan disvolvadon kun la Demokratia Respubliko Kongo, profundigi duflankan kunlaboron en agrikulturo, prilaborado de mineraloj kaj profesia trejnado.\n\nXi Jinping diris, ke en la baldaŭa pintkunveno de la forumo, Ĉinio kaj Afriko anoncos novan pozicion de la rilatoj inter la du flankoj kaj seriojn da ĉefaj metodoj por kune antaŭenigi modernigon kaj kune fari novan planon pri la rilatoj inter Ĉinio kaj Afriko.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Hidrogeno funkciigas busojn en Hami - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-09/03/content_117404791.htm", "title": "Riĉa rikolto el UK", "published": "2024-09-03 00:00:00", "content_text": "de Wang Letian\n\nEstas la unua fojo por mi partopreni la Universalan Kongreson de Esperanto okazinta eksterlande, en Afriko. Kiam mi revenis el Aruŝo, Tanzanio, mi estis plenigita de entuziasmo kaj rikoltis multon. Mi resumas tiun rikolton kiel\"tri neatenditaj aferoj, du gajnoj kaj unu manko\".\n\nTri neatenditaj aferoj: Unue, estis multaj afrikaj partoprenantoj, kaj plejmulto el ili estas junuloj. Ĉeestis al la UK pli ol 300 partoprenantoj el la tri afrikaj landoj, Tanzanio, Burundo kaj Demokratia Respubliko Kongo, okupante pli ol trionon de la partoprenantoj de la kongreso. Kaj aperis granda nombro da Esperanto-entuziasmuloj kaj komencantoj, kiuj lernis Esperanton nur kelkajn monatojn kaj jam povis flue paroli kun eksterlandaj samideanoj. Mi vere admiras ilin. Ili estas la espero de Esperanto en Afriko. Due, la tagordo de la kongreso estis bunta. De la 9-a ĝis la 22-a horo ĉiutage, krom la regulaj forumoj, prelegoj, aŭkcioj, amuzvesperoj, aprez-kunsidoj pri literaturaj verkoj, elementaj kaj meznivelaj Esperanto-klasoj, okazis eĉ svahil-lingvaj konkursoj, pilk-ludoj ktp. Trie, la procezo por eniri Tanzanion estis tre facila. Oni devis nur montri sian pasporton kaj pagi la koston. Tute ne necesis viz-rilataj materialoj. Ĉiuj virusoj, pri kiuj oni alarmis interrete al tiuj, kiuj iros al Afriko, ne ĝenis nin, kaj la kontraŭepidemiaj medikamentoj, de mi kunportitaj al la lando, estis nenecesaj.\n\nDu gajnoj: Unue, ni povas plene senti la grandan unuecon de la homoj tra la mondo kaj la varmecon de la granda familio, kaj plene sperti la fortan unufamilian etoson en la mondo. En kaj ekster la kongresejo estis plena de salutoj, varmaj brakumoj, intimaj interparoloj, ĝojaj kaj feliĉaj etosoj. La Esperanta celo de egaleco, harmonio kaj amikeco estis vivece prezentita. Due, oni povis ekzerci sin per partopreno en agadoj. Mi ĉeestis seminarion pri literaturaj verkoj, kie mi laŭtlegis du paragrafojn el la verkoj kaj ricevis aplaŭdojn. Sekve, kune kun la gvidantoj de la Ĉina Esperanto-Ligo, mi partoprenis en renkontiĝo kun lokaj Esperanto-entuziasmuloj kaj komencantoj kaj faris paroladon. En la internacia amuzvespero, mi sursceniĝis por kanti ĉinajn kantojn kun ĉinaj partoprenantoj. Tio donis al mi la ŝancon bone min ekzerci.\n\nUnu manko: Senteblaj premo kaj manko. Pro mia malalta lingvonivelo, mi bedaŭris, ke mi ne povis fari profundajn diskutojn kun aliaj partoprenantoj. Mi pensas, ke por partopreni en internaciaj eventoj okazigitaj eksterlande, koni iom da Esperanto estas ne sufiĉe, oni devas regi iom de la angla por forigi realajn barojn de lingva komunikado, evitante embarason. Estontece, mi klopodos pli multe por altigi mian Esperantan nivelon kaj plifortigi mian anglan. Mi pli bone montru min en la venonta UK.\n\nMi kaj mia burunda Esperanto-amiko Merci Kwibe.\n\nMi kaj mia burunda Esperanto-amiko Leopold Nzisabira.\n\n<span style=\"font-family: \"times new roman\"; font-size: 20px;\">Xi Jinping renkontiĝis kun prezidento de Demokratia Respubliko Kongo - esperanto.china.org.cn</span>\n\nEl Popola Chinio", "author": null, "categories": ["E"], "audio_links": null}
{"url": "http://esperanto.china.org.cn/2024-09/04/content_117407271.htm", "title": "Xi Jinping renkontiĝis kun maŭritania prezidento", "published": "2024-09-04 00:00:00", "content_text": "La 3-an de septembro en Pekino ĉina prezidanto Xi Jinping renkontiĝis kun maŭritania prezidento Mohamed Ould Cheikh Ghazouani. La du ŝtatestroj deklaris altigon de rilatoj inter la du landoj al strategia partnereco.\n\nXi Jinping aprezis pozitivan kontribuon de Ghazouani al la preparado de la pekina pintkunveno de la Forumo pri Ĉin-Afrika Kunlaboro kiel la deĵoranta prezidanto de la Afrika Unio, kaj diris, ke Ĉinio volas intime kunlabori kun Maŭritanio por ke la pintkunveno funkciu kiel ŝanco por kunigi fortojn de la ĉina kaj afrikaj popoloj, konstrui altnivelan ĉin-afrikan komunumon de komuna estonteco, plifortigi la voĉon kaj reprezentivecon de la landoj de la Tutmonda Sudo en tutmonda administrado kaj kune protekti internacian senpartiecon kaj justecon.\n\nGhazouani diris, ke la amikeco inter Maŭritanio kaj Ĉinio estas forta kaj profunda, kaj Maŭritanio estas profunde fiera pri siaj amikaj rilatoj kun Ĉinio. Li dankis la ĉinan flankon pro ĝia valora subteno al la ekonomia kaj socia disvolviĝo de Maŭritanio, inkluzive de ĝia batalo kontraŭ KOVIM-19.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Xi Jinping interparolis kun sud-afrika prezidento - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-09/04/content_117407275.htm", "title": "Xi Jinping interparolis kun zimbabva prezidento", "published": "2024-09-04 00:00:00", "content_text": "La 3-an de septembro ĉina prezidanto Xi Jinping interparolis kun zimbabva prezidento Emmerson Mnangagwa, kiu estas en Pekino por la Pintkunveno de Forumo pri Ĉin-Afrika Kunlaboro en 2024 kaj ŝtata vizito.\n\nXi Jinping diris, ke tradicia amikeco inter Ĉinio kaj Zimbabvo estas profunda, kaj solidigo kaj profundigo de la dulanda amikeco konformas al komunaj atendoj de la dulandaj popoloj. Li proponis starigi kunlaboron subtenatan de kvin ŝlosilaj kampoj: politikoj, ekonomio, komerco, sekureco, kulturo kaj internacia kunlaboro.\n\nPost la interparolo, la du flankoj publikigis komunan deklaron inter Ĉinio kaj Zimbabvo pri profundigo kaj levo de ĉiuflanka strategia kunlabora partnereco kaj konstruado de altnivela ĉin-zimbabva komunumo de komuna estonteco.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Xi Jinping renkontiĝis kun prezidento de Demokratia Respubliko Kongo - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-09/04/content_117407281.htm", "title": "Xi Jinping interparolis kun niĝeria prezidento", "published": "2024-09-04 00:00:00", "content_text": "Ĉina prezidanto Xi Jinping interparolis kun niĝeria prezidento Bola Tinubu en Pekino la 3-an de septembro. La dulandaj gvidantoj komune anoncis levon de la duflankaj rilatoj ĝis ĉiuflanka strategia partnereco.\n\nXi Jinping diris, ke en la pasintaj jaroj la du landoj kune plenumis amason da demonstraj kaj strategiaj kunlaboraj projektoj kadre de la Forumo de Ĉin-Afrika Kunlaboro. Ĉinio plue ĉiuflanke profundigas reformadon kaj antaŭenigas ĉinan modernigon, kio alportos pli da oportunoj al disvolvo de ĉin-niĝeriaj rilatoj. La du flankoj devas man-en-mane realigi sian propran modernigon kaj akceli novan kaj pli grandan disvolvon de la rilatoj inter Ĉinio kaj Niĝerio per altkvalita kunlaboro.\n\nPost la interparolo, la dulandaj gvidantoj kune atestis subskribon de multaj dokumentoj pri duflanka kunlaboro.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Xi Jinping renkontiĝis kun prezidento de Demokratia Respubliko Kongo - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-09/05/content_117409657.htm", "title": "Afrikaj altranguloj: Komuna modernigo estas ŝlosilo de ĉin-afrikaj rilatoj", "published": "2024-09-05 00:00:00", "content_text": "Kunlabori por realigi modernigon plifortigos la unuecon inter membroj de la vasta \"Tutmonda Sudo\" -- tion diris altrangaj oficistoj kaj fakuloj de Ĉinio kaj Afriko en la 6-a Forumo pri Kunlaboro de Ĉin-afrika Amaskomunikiloj, ŝlosila evento pri ĉin-afrika interŝanĝo okazigita en Pekino. Ĝi okazis antaŭ la Pintkunveno de la Forumo pri Ĉin-Afrika Kunlaboro en 2024.\n\nEn la evento, Moussa Faki Mahamat, prezidanto de la Komisiono de Afrika Unio, diris, ke amaskomunikilaj organizoj \"ludas la rolon kiel ponton de Ĉinio kaj Afriko por pli bone kompreni unu la alian\", dume pensfabrikoj \"kunigas siajn spertojn\" kaj liveras konsilojn pri intertraktado de la agoj, kiuj influas klimatŝanĝiĝon, endanĝerigas tutmondan pacon kaj sekurecon, kaj grave malhelpas daŭripovon.\n\nLi diris: \"Igu la mondon aŭdi nian alvokon por espero, fortikeco kaj progreso. Ni kune formu estontecon, kie la amaskomunikiloj antaŭenigos solidarecon kaj komunan prosperon.\"\n\nRimarkinte, ke la \"Tutmonda Sudo\" havas komunan historion, Thierry Lezin Moungalla, ministro pri komunikado kaj amaskomunikiloj de la Respubliko Kongo kaj proparolanto de la konga registaro, diris, ke la historio estu \"verkita de ni mem\" per \"niaj propraj lingvoj, memoroj kaj kulturoj\".\n\nLi diris: \"Ĉar ni devas vivi kune en tia mondo kaj montri solidarecon, ni devas konstrui pontojn anstataŭ starigi barojn. Novaj modeloj pri kunlaboro aperas el tio.\"\n\nLaurence Ndong, ministro pri komunikado kaj amaskomunikiloj de Gabono kaj proparolanto de la gabona registaro, diris, ke Ĉinio estas sperta rolulo en la kampo de artefarita intelekto, sekve la du landoj devas kunlabori por \"mildigi riskojn kaj kapti la ŝancojn prezentitajn de AI\", kiujn Gabono tre bezonas nun.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Xi Jinping renkontiĝis kun prezidento de Demokratia Respubliko Kongo - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-09/05/content_117410342.htm", "title": "Xi Jinping aranĝis bonvenigan bankedon por gastoj partoprenontaj en Pintkunveno de Forumo pri Ĉin-Afrika Kunlaboro", "published": "2024-09-05 00:00:00", "content_text": "La 4-an de septembro ĉina prezidanto Xi Jinping kaj lia edzino Peng Liyuan aranĝis bankedon por bonvenigi internaciajn gastojn, kiuj estas en Pekino por la Pintkunveno de la Forumo pri Ĉin-Afrika Kunlaboro en 2024.\n\nXi Jinping diris en sia salutparolado en la bankedo, ke la ĉin-afrika komunumo de komuna estonteco estas enradikiĝinta en tradicia amikeco. Ekde la mezo de la 20-a jarcento, Ĉinio kaj afrikaj landoj batalis kune en la lukto kontraŭ imperiismo, koloniismo kaj hegemonio, kaj marŝis man-en-mane sur la vojo al disvolvado, revivigo kaj modernigo. Kiel ajn ŝanĝiĝas la internacia situacio, la amikeco inter Ĉinio kaj Afriko estos heredita kaj fariĝos pli forta.\n\nXi Jinping diris, ke konstruado de homara komunumo de komuna estonteco estas la komuna revo de la homaro, kaj modernigo estas la sola maniero transformi revojn en realon. Ĉu en la pasinteco aŭ nun, Ĉinio kaj Afriko ĉiam estas pioniroj en tia konstruado, kaj certe kunigos manojn por marŝi ĉe la avangardo de la moderniga procezo en la estonteco kaj gvidos viglan disvolviĝon de la modernigo de la Tutmonda Sudo.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Afrikaj altranguloj: Komuna modernigo estas ŝlosilo de ĉin-afrikaj rilatoj - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-09/06/content_117412051.htm", "title": "Xi Jinping faris paroladon en malferma ceremonio de Pintkunveno de Forumo pri Ĉin-Afrika Kunlaboro", "published": "2024-09-06 00:00:00", "content_text": "La 5-an de septembro en Pekino ĉina prezidanto Xi Jinping ĉeestis la malferman ceremonion de la Pintkunveno de la Forumo pri Ĉin-Afrika Kunlaboro en 2024 kaj faris paroladon.\n\nXi Jinping diris, ke Ĉinio kaj Afriko komprenas kaj subtenas unu la alian kaj starigas modelon por novtipaj internaciaj rilatoj. Li proponis levi ĝis strategia nivelo la duflankajn rilatojn inter Ĉinio kaj ĉiuj afrikaj landoj en diplomatiaj rilatoj kun Ĉinio, kaj levi la ĝeneralan pozicion de la rilatoj inter Ĉinio kaj Afriko ĝis solida ĉin-afrika komunumo de komuna estonteco en la nova epoko.\n\nXi Jinping diris, ke Ĉinio kaj Afriko kune strebas al modernigo kaj tio certe estigos tajdon de modernigo de Tutmonda Sudo kaj malfermos novan ĉapitron de konstruado de la homara komunumo de komuna estonteco. En la venontaj tri jaroj Ĉinio, kune kun Afriko, antaŭenigos dek partnerajn agadplanojn de modernigo por profundigi kunlaboron inter Ĉinio kaj Afriko kaj gvidi modernigon de Tutmonda Sudo. La dek partneraj agadplanoj kovras la kampojn de reciproka lernado inter civilizacioj, komerca prospero, industriĉena kunlaboro, konektebleco, disvolva kunlaboro, sano, agrikulturo kaj vivrimedoj, interpopolaj kaj kulturaj interŝanĝoj, verda disvolvado kaj komuna sekureco.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Xi Jinping aranĝis bonvenigan bankedon por gastoj partoprenontaj en Pintkunveno de Forumo pri Ĉin-Afrika Kunlaboro - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-09/06/content_117412106.htm", "title": "Bela Ĉinio, Bela Tanzanio", "published": "2024-09-06 00:00:00", "content_text": "En la 109-a Universala Kongreso (UK) en Tanzanio, okazis laprogramo Ĉina Tago. En la programo oni okazigis foto-ekspozicion titolitan \"Bela Ĉinio, Bela Tanzanio\". La fotoj montras kelkdekojn da mirindaj momentoj, kiuj atestas la amikecon inter Ĉinio kaj Tanzanio, kaj samtempe prezentas la riĉecon, buntecon kaj kulturan diversecon de UK. Civilizacioj brilas per interŝanĝo, kaj riĉiĝas pro reciproka lernado! La idealo de Esperanto pri egaleco kaj justeco kaj ĝia amplekso kongruas kun la ĉina koncepto pri kunekzisto de multaj kulturoj surbaze de reciproka respekto.\n\nJen la \"Bela Ĉinio, Bela Tanzanio\":\n\n<span style=\"font-family: \"times new roman\"; font-size: 20px;\">Xi Jinping aranĝis bonvenigan bankedon por gastoj partoprenontaj en Pintkunveno de Forumo pri Ĉin-Afrika Kunlaboro - esperanto.china.org.cn</span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-09/06/content_117412145.htm", "title": "Bildoj: Ĉinio kaj Afriko", "published": "2024-09-06 00:00:00", "content_text": "En la 109-a Universala Kongreso (UK) en Tanzanio, okazis laprogramo Ĉina Tago. En la programo oni okazigis foto-ekspozicion titolitan \"Ĉinio kaj Afriko\".\n\n<span style=\"font-family: \"times new roman\"; font-size: 20px;\">Xi Jinping aranĝis bonvenigan bankedon por gastoj partoprenontaj en Pintkunveno de Forumo pri Ĉin-Afrika Kunlaboro - esperanto.china.org.cn</span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-09/09/content_117417295.htm", "title": "Fermiĝis la 17-aj Someraj Paralimpikoj", "published": "2024-09-09 00:00:00", "content_text": "La 8-an de septembro fermiĝis la 17-aj Someraj Paralimpikoj en Parizo, Francio. La ĉina sporta delegacio gajnis 220 medalojn, inter ili 94 oraj, 76 arĝentaj kaj 50 bronzaj.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Xi Jinping faris paroladon en malferma ceremonio de Pintkunveno de Forumo pri Ĉin-Afrika Kunlaboro - esperanto.china.org.cn</span>\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-09/10/content_117419384.htm", "title": "Koncerto festis amikecon inter Brazilo kaj Ĉinio", "published": "2024-09-10 00:00:00", "content_text": "La 5-an de septembro okazis en la Nacia Centro pri Prezentartoj (NCPA, laŭ anglalingva mallongigo) en Pekino, akcepto de la brazila ambasadejo en Pekino kaj speciala klasik-gitara koncerto feste al la 50-jariĝo de diplomatiaj rilatoj inter Brazilo kaj Ĉinio. Por koncerti, estis elektitaj du prestiĝaj gitaristoj, la ĉina Yang Xuefei kaj la brazila Fábio Zanon, du elstaraj muzikistoj kiuj jam koncertis en pli ol 50 landoj, inkluzive de mondfamaj koncertejoj kaj festivaloj.\n\nYang Xuefei kaj Fábio Zanon koncertas feste al la 50-jariĝo de starigo de diplomatiaj rilatoj inter Brazilo kaj Ĉinio.\n\nWang Xuefei estas konsiderata unu el la plej elstaraj gitaristoj de la mondo nuntempe kaj ankaŭ la unua ĉina gitaristo, kiu famiĝis internacie. Xuefei ofte ricevas inviton koncerti kun famaj orkestroj de la mondo. Revuo Gramophone laŭdis ŝin kiel pioniron de sia generacio en novigo de klasik-gitara repertuaro, kreante verkojn kaj aranĝojn inspiritajn de la ĉina kulturo. Ŝia nomo aperas en listo de la brita klasikmuzika revuo Classic FM inter la 100 plej bonaj nuntempaj klasikmuzikistoj, dum BBC Music Magazine listigis ŝin inter la ses plej bonaj klasik-gitaristoj en la mondo. Konata kiel pioniro de klasika gitaro en Ĉinio pro tio, ke ŝi estas la unua ĉino, kiu studis klasikan gitaron en muziklernejo, Xuefei daŭre ludas gravan rolon en la popularigo de klasik-gitara muzikstilo en Ĉinio.\n\nYang Xuefei kaj Fábio Zanon koncertas akompanataj de gastmuzikistoj de la Orkestro de NCPA.\n\nFábio Zanon estas unu el la brazilaj muzikistoj plej renomaj internacie, laŭdata pro la kreemo kaj potenco de siaj interpretoj. Kiel muzikestro, edukisto kaj diskoniganto, li faras elstaran laboron por popularigi klasik-gitaran muzikstilon. Gajninto de la monde plej prestiĝaj internaciaj klasik-gitaraj konkursoj de la mondo, interalie GFA en Usono, Francisco Tárrega en Hispanio kaj Alessandria en Italio, Zanon kreis repertuaron kun pli ol 40 koncertoj por gitaro kaj orkestro kaj sin dediĉas al ĉambromuziko. Aŭtoro de la libro Villa-Lobos, pri tiu fama brazila muzikverkisto, li kreis kaj prezentis la programojn \"arto de gitarludado\" kaj \"brazila gitaro\" en Radio Kulturo de San-Paŭlo kaj la muzikan podkaston Lira.\n\nBrazila ambasadoro en Pekino, Marcos Galvão, parolas en la evento.\n\nEn la lasta parto de la koncerto, la violonistoj Dou Chongchang kaj Gao Cuesi, la vjolisto He Jing, la violonĉelisto Kim Kyuri, la kontrabasisto Liu Yimei kaj la hobojisto Zhou Yang, muzikistoj de Orkestro de NCPA, aliĝis al la gitarista duopo kaj aldoni brilon al la lasta parto de la koncerto, kiun ĉeestis pluraj aŭtoritatoj, inkluzive de Hua Chunying, vicministro pri eksteraj rilatoj de Ĉinio, kaj Marcos Galvão, brazila ambasadoro en Pekino, kaj ankaŭ reprezentantoj de pluraj sociaj rondoj de Brazilo kaj Ĉinio.\n\nVerkis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Fermiĝis la 17-aj Someraj Paralimpikoj - esperanto.china.org.cn</span>\n\nEl Popola Chinio", "author": "Rafael Henrique Zerbetto", "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-09/11/content_117419420.htm", "title": "Lanternoj lumigas Mezaŭtunan Feston en Ŝanhajo", "published": "2024-09-11 00:00:00", "content_text": "La fama vidindejo Yuyuan-ĝardeno gastigas lanternan ekspozicion por lumigi la alvenontan Mezaŭtunan Feston, kiu ĉi-jare okazos la 17-an de septembro. Krom ĝui la lanternojn, vizitantoj ankaŭ povos partopreni en interagaj aktivaĵoj surloke. La lanterna ekspozicio okazas ĝis la 26-a de septembro.\n\nRedaktis: Rafael Henrique Zerbetto\n\nFonto: Global Times\n\n<span style=\"font-family: \"times new roman\"; font-size: 20px;\">Fermiĝis la 17-aj Someraj Paralimpikoj - esperanto.china.org.cn</span>\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-09/12/content_117424309.htm", "title": "Xi Jinping adresis gratulan mesaĝon al Virina Forumo de ŜKO", "published": "2024-09-12 00:00:00", "content_text": "La 11-an de septembro ĉina prezidanto Xi Jinping adresis gratulan mesaĝon al la Virina Forumo de la Ŝanhaja Kunlabora Organizo (ŜKO).\n\nXi Jinping diris en la mesaĝo, ke virinoj estas gravaj antaŭenigantoj de homara civilizacio kaj socia progreso kaj jam akiris neordinarajn atingojn en diversaj kampoj, post kiam la Virina Forumo de ŜKO naskiĝis, diverslandaj virinoj, laŭ la \"spirito de Ŝanhajo\", donis siajn kontribuojn por formi pli solidarecan komunumon de komuna estonteco de ŜKO. Li esperas, ke la forumo daŭre ludos pozitivan rolon por aldoni freŝan viglecon al la kultura ligo de ŜKO-membroj. Ĉinio volas, per ciferecaj teknikoj kaj kune kun ĉiuj flankoj, antaŭenigi teknologian novigon kaj privirinajn temojn kaj konstrui pli belan hejmlokon por ŜKO.\n\nLa Virina Forumo de ŜKO malfermiĝis en la sama tago en la urbo Qingdao de la provinco Shandong, Ĉinio.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Lanternoj lumigas Mezaŭtunan Feston en Ŝanhajo - esperanto.china.org.cn</span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-09/13/content_117427373.htm", "title": "Inaŭguriĝis Ĉina Internacia Foiro por Komerco de Servoj en 2024", "published": "2024-09-13 00:00:00", "content_text": "La 12-an de septembro en Pekino estis inaŭgurita la Ĉina Internacia Foiro por Komerco de Servoj en 2024. La foiron ĉeestas pli ol 450 entreprenoj en la listo Fortune 500 kaj grandaj industriaj kompanioj, kaj estas reprezentataj 85 landoj kaj internaciaj organizoj en la nomo de respektivaj landaj registaroj aŭ ĉefsidejoj.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Xi Jinping adresis gratulan mesaĝon al Virina Forumo de ŜKO - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-09/14/content_117427432.htm", "title": "Homaj rajtoj en mondo plena je diverseco", "published": "2024-09-14 00:00:00", "content_text": "Homaj rajtoj estas rajtoj, kiujn oni havas simple pro esti homo. La Universala Dekraracio de Homaj Rajtoj, proklamita de UN la 10-an de decembro 1948, estas la fundamenta dokumento pri tiu temo. Tiu deklaracio naskiĝis de la indigno kaŭzita de la hororo de la dua mondmilito, kun la celoj protekti la homan dignon kaj kultivi etikan konduton inter homoj por ke ĉiuj estu protektitaj de kruelaĵoj.\n\nEvandro Carvalho, Liu Xin kaj mi diskutas pri homaj rajtoj en la programo\n\nThe Point\n\nde CGTN.\n\nKvankam la 30 artikoloj de la deklaracio estas universale agnoskataj, en mondo kun diverseco de kulturoj, lingvoj kaj civilizacioj oni povas trovi konsiderindajn diverĝojn pri interpreto kaj emfazo aŭ prioritato kadre de homaj rajtoj. Interŝanĝoj pri praktikoj kaj interpretoj pri homaj rajtoj kontribuas por kunlernado kaj interkompreno inter malsamaj civilizacioj.\n\nKun la celo antaŭenigi sud-sudan kunlaboron en la kampo de homaj rajtoj, la 10-an de septembro okazis en Rio-de-Ĵanejro, Brazilo, la unua Rond-tabla Diskuto pri Homaj Rajtoj de Ĉinio kaj Latinameriko kaj Karibio, kun partopreno de prestiĝaj fakuloj el universitatoj kaj ankaŭ aktivuloj, akademiuloj kaj politikistoj de Brazilo, Ĉinio kaj aliaj landoj de Latinameriko kaj Karibio.\n\nPluraj amaskomunikiloj de Brazilo kaj Ĉinio raportis pri la forumo kaj okazigis specialajn programojn pri homaj rajtoj. Interalie, la fama anglalingva programo\n\nThe Point\n\nkun Liu Xin, de la ĉina televidkanalo CGTN, havis specialan sesion, kiu havis kiel gastojn min; Evandro Carvalho, profesoro pri internacia juro ĉe Fluminense Federacia Universitato de Brazilo kaj kunorganizanto de la forumo; kaj du ĉinajn profesorojn, Liu Cheng, direktoro de la Centro pri Transkulturaj Studoj de Pekina Universitato pri Eksterlandaj Studoj, kaj Niu Haibin, direktoro de la Instituto pri Internaciaj Studoj de Ŝanhaja Instituto pri Internaciaj Studoj.\n\nKomence de la diskuto, Carvalho klarigis, ke la landoj partoprenantaj en la eventon havas multajn informojn kaj vidpunktojn por interŝanĝi kaj multajn komunajn defiojn por trakti. Li pravegas, disvolviĝantaj landoj kundividas similajn realojn, inkluzive de malriĉeco kaj malsato, kaj mankojn kadre de edukado, prisanaj kaj sanitaraj aferoj, infrastrukturo, sekureco ktp. Mi substrekis tiujn punktojn, kiam venis mia vico paroli.\n\nEkranaro de la studio de CGTN dum la vivelsendo de la televidprogramo.\n\nAlia punkto tre grava estas la diferenco de prioritatoj inter nordaj kaj sudaj landoj. La disvolviĝintaj landoj de la nordo jam baze solvis kritikajn problemojn en kampoj kiel manĝaĵsekurecon, publikan sekurecon, edukadon kaj sanon, kaj ĝenerale havas pliajn rimedojn kaj pli evoluiĝintajn sistemojn de sociala sekureco por kontraŭbatali malriĉecon kaj reagi al krizoj. Pro tio, tiuj landoj emfazas politikajn homajn rajtojn.\n\nDisvolviĝantaj landoj, siavice, alfrontas urĝajn defiojn por certigi decajn vivkondiĉojn al siaj civitanoj, sekve ili nature pli fokusiĝas sur la sociaj homaj rajtoj, rilataj al provizado de minimumaj vivkondiĉoj al la popolo. Dum la diskuto, mi subite pensis, sed ne komentis, pri grava diferenco inter Brazilo kaj Ĉinio tiurilate: en Ĉinio, krimoj estas raraj kaj publika transportsistemo estas tre konvena, sekve ĉinoj apenaŭ priatentas tiujn temojn en la ĉiutaga vivo, dum en Brazilo, kie publika transportsistemo estas multekosta, malaktuala kaj malefika kaj krimoj estas partoj de la ĉiutaga vivo, tiuj temoj estas tre atentataj. Tio parte klarigas, kial eŭropanoj, ekzemple, ne sukcesas kompreni la sintenon de la tutmonda sudo pri homaj rajtoj.\n\nKompreneble politikaj rajtoj estas gravaj, sed mia vivosperto en Brazilo instruis al mi, ke edukado kaj bazaj vivkondiĉoj estas la bazoj por antaŭenigo de demokratio. En malriĉaj regionoj de Brazilo, ekzemple, estas facile rimarki, ke malkleruloj ne konas siajn rajtojn, sekve ili havas homajn rajtojn surpapere, sed ne efektive.\n\nCetere malriĉuloj ne vere povas regi sian propran vivon, ĉar al ili mankas bazaj garantioj pri efektivigo de la homaj rajtoj, kiujn ili havas surpapere. Unu simpla ekzemplo estas la konstato, ke en la plej malriĉaj regionoj de Brazilo malriĉuloj vendas sian voĉon en balotadoj kontraŭ iom da mono, novaj vestaĵoj aŭ provizaĵoj.\n\nPartoprenantoj de la unua Rond-tabla Diskuto pri Homaj Rajtoj de Ĉinio kaj Latinameriko kaj Karibio, en Rio-de-Ĵanejro\n\nAlia ekzemplo estas la fakto, ke en Brazilo mezklasanoj havas la kutimon dungi malriĉan virinon por labori kiel servistino kontraŭ malalta pago, ofte sub la minimuma salajro kaj sen kontrakto, sekve sen sociala asekuro kaj laboristaj rajtoj. En 2014, kiam Brazilo forlasis la Mondan Mapon de Malsato, tiuj virinoj havis pli bonajn perspektivojn en la vivo, multaj dungiĝis en fabrikoj aŭ komerco, aliaj fondis malgrandan negocon, kelkaj eĉ sukcesis diplomiĝi en universitato kaj komenci karieron en sektoro pli prestiĝa, sekve tiuj, kiuj restis laborantaj kiel servistoj, ekpostulis pli altan salajron kaj laborkontrakton, alivorte ili fariĝis kapablaj mem decidi pri propra vivo kaj kariero. En 2016, post la puĉo kontraŭ Dilma Rousseff, malriĉeco en Brazilo rapide kreskis, averaĝa salajro de servistinoj rapide malkreskis kaj multaj ekakceptis labori senkontrakte, kelkaj eĉ sin anoncis por labori kontraŭ manĝaĵo.\n\nTio montras, ke efektivigo de sociaj homaj rajtoj estas fundamento por homa emancipo kaj aŭtonomeco, kiuj siavice estas nepre necesaj por efektivigo de politikaj kaj civilaj homaj rajtoj.\n\nAlia grava punkto traktita kaj en la diskuto en Brazilo, kaj en la televidprogramo de CGTN, estas la uzo de homaj rajtoj kiel armilo fare de mondpotencoj por interveni en internajn aferojn de aliaj landoj. En Brazilo ni bone scias pri tio, mi mem akompanis de proksime la puĉon de 2016, kiu komencis kiel protesto por plibonigo de publika transporto, absolute necesa por efektivigo de homaj rajtoj kiel aliro de loĝantoj de antaŭurboj al laborejo kaj al instalaĵoj pri edukado, kuracado, kulturo, distro kaj sporto, sed rapide tiu movado fariĝis kolora revolucio por ŝanĝi la registaron kaj bremsi la ekonomian disvolvadon de la lando.\n\nAlproksimiĝante al la fino de la televidprogramo, Liu Xin faris al mi demandon aparte interesan: ŝi demandis pri la penso de prezidento Xi Jinping pri homaj rajtoj en la kunteksto de civilizacia diverseco kaj respekto al tiu diverseco. Mi surpriziĝis de tiu demando pro la subita konstato, ke jam kiam mi estis loĝanta en Brazilo kaj tute ne konis la ideon de prezidanto Xi, miaj ideoj pri homaj rajtoj estis tre similaj al tiuj de li. Inter 2012 kaj 2014, kiam mi agadis en eksteraj rilatoj de UEA kaj TEJO, mi havis interesajn debatojn pri homaj rajtoj en eventoj de UN.\n\nEkzemple, en la laboro pri malaperigo de malriĉeco, Ĉinio alprenis la postulojn “du certigoj kaj tri aliroj”, por certigi al ĉiuj civitanoj vestaĵojn kaj manĝojn kaj aliron al baza edukado, baza kuracado kaj kontentiga loĝejo. Alivorte, Ĉinio donis prioritaton al certigo de la plej bazaj sociaj homaj rajtoj, kiuj apenaŭ ekzistas en malriĉaj landoj kaj ne estas kontentigaj en disvolviĝantaj landoj.\n\nUniversitatoj de Brazilo kaj Ĉinio subskribas memorandon de interkonsento pri kunlaboro.\n\nLa ĉina koncepto pri harmonio en diverseco, siavice, eĥas la sudan vizion, ke rilatoj inter landoj devas esti bazitaj sur respekto kaj egaleco. En tiu punkto kuŝas alia grava diferenco inter Ĉinio kaj Okcidento: Ĉinio pretas kundividi siajn ideojn kaj spertojn pri homaj rajtoj, sed nenion trudas, dum Okcidento kondutas pli kaj pli arogante por trudi sian vizion pri homaj rajtoj al aliaj landoj.\n\nBona ekzemplo de tio venas el Sud-Ameriko, kie antaŭ nelonge okazis balotado en Venezuelo kaj la venko de Nicolas Maduro estis oficiale agnoskita, sed Usono kaj kelkaj aliaj landoj rifuzis akcepti la rezulton. Kiu havas la rajton proklami iun kiel prezidenton de Venezuelo, ĉu venezuelaj aŭtoritatoj aŭ registaro de fremda lando? Akuzoj pri fraŭdo en la balotado estas interna problemo de la lando, kiu mem devas solvi ĝin. Ajna klopodo, eĉ se bonintenca, interveni en internajn aferojn de alia lando, nur pligravigos la situacion. Venezuelo batalis por sendependiĝi de Hispanio kaj mem regi sin, do ni lasu ĝin aŭtonome kaj libere trakti siajn proprajn aferojn. La tutmonda sudo ne volas kuratorojn.\n\nVerkis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Inaŭguriĝis Ĉina Internacia Foiro por Komerco de Servoj en 2024 - esperanto.china.org.cn</span>\n\nEl Popola Chinio", "author": "Rafael Henrique Zerbetto", "categories": ["Socia Vivo"], "audio_links": null}
{"url": "http://esperanto.china.org.cn/2024-09/18/content_117434243.htm", "title": "Xi Jinping sendis gratulmesaĝon al 11-a Pekina Xiangshan-Forumo", "published": "2024-09-18 00:00:00", "content_text": "En la 13-a de septembro, ĉina prezidanto Xi Jinping sendis gratulmesaĝon al la 11-a Pekina Xiangshan-Forumo en Pekino.\n\nEn la mesaĝo, Xi Jinping montris, ke vizaĝe al tutmondaj grandaj ŝanĝoj neviditaj en jarcento kaj la komuna deziro de la homaro vivi en mondo sekura kaj stabila, Ĉinio praktikas la tutmondan sekurecan iniciaton, senĉese firmigas komunan konsenton inter ĉiuj partioj, antaŭenigante la eliminon de la radikaj kaŭzoj de internaciaj konfliktoj, plibonigante tutmondan sekurec-administradon kaj farante senĉesajn klopodojn por konstrui mondon de daŭra paco kaj universala sekureco.\n\nLi esprimis la esperon, ke la nuna forumo daŭre subtenos la spiriton de egaleco, malfermeco, inkluzivigo kaj reciproka lernado; kunigos vastajn konsentojn kaj profundigos reciprokan fidon; kaj faros novajn kaj pli grandajn kontribuojn por trakti tutmondajn defiojn pri sekureco kaj antaŭenigi la konstruadon de homara komunumo de komuna estonteco.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Homaj rajtoj en mondo plena je diverseco - esperanto.china.org.cn</span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-09/19/content_117434256.htm", "title": "Ĉinaj novenergiaj aŭtoj estis prezentitaj en Hainan-provinco", "published": "2024-09-19 00:00:00", "content_text": "De la 13-a ĝis la 16-a de septembro okazis en la urbo Haikou de Hainan-provinco, suda Ĉinio, ekspozicio pri novenergiaj saĝaj aŭtoj. La ekspozicio, kun terareo de 50 mil kvadrataj metroj, altiris centon da markoj kaj 88 mil vizitojn. La totala negoca monsumo superis 440 milionojn da juanoj (ĉ. 62 milionoj da usonaj dolaroj). Inter la eksponitaj aŭtoj, 70% estas novenergiaj.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Homaj rajtoj en mondo plena je diverseco - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-09/20/content_117438631.htm", "title": "Brazilanoj kaj ĉinoj festis la 50-jariĝon de diplomatiaj rilatoj", "published": "2024-09-20 00:00:00", "content_text": "La 13-an de septembro en Pekino ĉina vicprezidento Han Zheng partoprenis akcepton feste al la 50-jariĝo de la estigo de diplomatiaj rilatoj inter Ĉinio kaj Brazilo, kunorganizita de la Ĉina Popola Asocio por Amikeco kun Fremdaj Landoj kaj la brazila ambasadorejo en Pekino. La eventon ĉeestis ĉirkaŭ 120 homoj, inkluzive de brazila ambasadoro en Ĉinio Marcos Galvão, diplomatoj de la du landoj kaj reprezentantoj de pluraj sociaj rondoj de Brazilo kaj Ĉinio. La Konsilio de Brazilaj Civitanoj en Pekino estis reprezentata en la evento.\n\nĈina vicprezidento Han Zheng kaj brazila ambasadoro en Ĉinio Marcos Galvão pozas por foto kun aliaj homoj. (Foto: Xinhua)\n\nHan rimarkis, ke en la pasintaj 50 jaroj la rilatoj inter Ĉinio kaj Brazilo konstante disvolviĝis surbaze de kunlaboro en pluraj kampoj. Ĉinio kaj Brazilo estas du grandaj disvolviĝantaj landoj kaj merĝantaj merkatoj, kaj Ĉinio estas preta por plifortigi kunlaboron kun Brazilo laŭ la interkonsento atingita pasintjare inter la prezidantoj de la du landoj, kun la celoj pli bone kunordigi strategiojn pri disvolvado, profundigi reciprok-profitan kunlaboron kaj kune konstrui la sekvajn \"50 orajn jarojn\" de la dulandaj rilatoj.\n\nMuzikistoj de la Orkestro de Fortikaĵo Copacabana (sur la podio) pozas por foto kun kelkaj gastoj\n\nGalvão substrekis la kernan kaj unikan rolon de COSBAN (Altnivela Ĉin-brazila Komisiono pri Kunordigo kaj Kunlaboro) en la rilatoj inter Ĉinio kaj Brazilo: Brazilo ne havas similan mekanismon kun alia lando, kio substrekas la gravecon de Ĉinio por Brazilo. Pere de COSBAN, kunlaboro inter registaroj de ambaŭ landoj estas pli efika kaj tio stimulas la partoprenon de la privata sektoro en tiu kunlaboro. Kiam Ĉinio ekdisvolviĝis kaj la vivnivelo de ĉinoj pliboniĝis, Brazilo estis preta kreskigi siajn eksportojn de krudmaterialoj por kontentigi la postulojn de ĉinoj. Nun necesas igi tiun kunlaboron pli ampleksa kaj profunda, kaj por tio la popoloj de Brazilo kaj Ĉinio bezonas pli bone koni unu la alian.\n\nLa kultura programo de la akcepto estis aparte brila: la ĉinaj muzikistoj Li Bowen, Erdun Menghe, Chen Jinxuan kaj Ge Genhu prezentis la folkloran Barhu-muzikaĵon\n\nBlanka Ĉevalo\n\n, kaj sekve Orientĉina Grupo pri Muziko kaj Danco prezentis la dancon el Dunhuang\n\nĈielarko kaj Flugantaj Apsaraoj\n\n. Sekve sin prezentis la Orkestro de Fortikaĵo Copacabana el Rio-de-Ĵanejro, Brazilo. La orkestro estas socia projekto, sponsorata de la ĉina firmao CNOOC (Ĉina Nacia Kompanio pri Eksterlanda Petrolo), kiu donas al gejunuloj de malriĉaj kvartaloj la ŝancon lerni muzikon. La orkestro unue prezentis la ĉinan kanton\n\nMi Amas Vin, Ĉinio\n\n, majstre kantitan ĉinlingve de brazila kantistino. Sekve estis prezentata la fama verko\n\nZonotriko en la Farun'\n\n, verkita de Zequinha de Abreu, unu el la plej famaj brazilaj kantoj, kiu fariĝis mondkonata en la voĉo de Carmen Miranda kaj estis registrita en Esperanto de ŝia fratino Aurora Miranda.\n\nRaportis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Xi Jinping sendis gratulmesaĝon al 11-a Pekina Xiangshan-Forumo - esperanto.china.org.cn</span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-09/23/content_117443067.htm", "title": "Xi Jinping donis saluton feste al la rikoltfesto de kamparanoj", "published": "2024-09-23 00:00:00", "content_text": "Xi Jinping, ĝenerala sekretario de la Centra Komitato de la Komunista Partio de Ĉinio (KPĈ) kaj ĉina prezidanto, donis festan kaj sinceran saluton nome de la centra komitato al kamparanoj kaj la homoj laborantaj en agrikulturaj kaj kamparaj rondoj antaŭ la sepa festo de la rikolto de ĉinaj kamparanoj.\n\nLi emfazis, ke ĉiu klopodo devas esti farita por plifortigi la ekonomiajn avantaĝojn de agrikulturo, pliigi la enspezojn de kamparanoj, aldoni pli grandan viglecon en la kamparon kaj alporti realajn profitojn al kamparanoj.\n\nJen la bildoj pri aŭtuna rikolto!\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Brazilanoj kaj ĉinoj festis la 50-jariĝon de diplomatiaj rilatoj - esperanto.china.org.cn</span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-09/24/content_117445958.htm", "title": "Ĉinaj firmaoj pri fabrikado superis 6 milionojn", "published": "2024-09-24 00:00:00", "content_text": "De januaro ĝis aŭgusto 2024, la nombro de firmaoj pri fabrikado en Ĉinio konstante kreskis. Ĝis la 31-a de aŭgusto, la totala nombro de tiaj firmaoj atingis 6.03 milionojn, je 5.53% pli multe kompare kun tiu de la fino de 2023.\n\nInter ili, la orienta regiono de la lando havas evidentajn avantaĝojn en industria koncentreco kaj industri-ĉena matureco, kun la plej alta proporcio de firmaoj por fabrikado; la centra regiono havas unikan geografian avantaĝon ligante la orientan, okcidentan, nordan kaj sudan partojn de la lando, havante la plej grandan kreskon en la nombro de firmaoj pri fabrikado.\n\nNun, la skalo kaj kvalito de la manufakturaj produktoj de Ĉinio iom post iom pliboniĝas, spegulante la efikon de la politikoj por optimumigi la ekonomian strukturon.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Xi Jinping donis saluton feste al la rikoltfesto de kamparanoj - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-09/25/content_117446825.htm", "title": "Ĉina \"flugaŭtomobilo\" provflugis en Brazilo", "published": "2024-09-25 00:00:00", "content_text": "La unua provflugo de vertikal-elalteriĝa elektra veturilo (eVTOL), populare konata kiel \"flugaŭtomobilo\", okazis en Brazilo matene de la 20-a de septembro en la urbo Quadra de la subŝtato San-Paŭlio. La senpilota flugo estis farita de la modelo EH216-S, fabrikita de la ĉina firmao Ehang, kiu estas reprezentata en Brazilo de la firmaoj AT Global kaj GoHobby.\n\nLa du reprezentantoj de EHang petis al Brazila Agentejo pri Civila Aviado permeson por okazigo de eksperimentaj flugoj per eVTOL. Ricevinte la permeson, GoHobby okazigis la historian flugon en aviada klubo de Quadra. Estis realigitaj du dekminutaj flugoj sen piloto kaj pasaĝero en la veturilo kapabla transporti du homojn. La eVTOL estis kontrolata de malproksime. Fakuloj pri aviado kaj raportistoj de amaskomunikiloj akompanis la testojn, kaj neniu problemo okazis.\n\nLa eVTOL EH216-S kapablas transporti ĝis du homojn kaj maksimume 220 kilogramojn tra distanco de ĉirkaŭ 30 kilometroj. Ĝi estas funkciigata de 12 sendependaj baterioj kaj 16 motoroj. Piloto ne flugas kun la veturilo, kiu estas kontrolata de distance per saĝa kontrol-sistemo, kiu permesas realtempan planadon, kontroladon, validigon, agadon, monitoradon kaj kontroladon de la flugo. La eVTOL EH216-S estas la unua siaspeca en la mondo kaj promesas ŝanĝi la enurban transporton en la mondo.\n\nLaŭ la firmao EHang, ekde decembro 2023, tiu ĉi \"flugaŭtomobilo\" estas prezentata al la publiko en eventoj, kun la celo alproksimigi tiun teknologion de la socio. Laŭ esploro de la firmao pri teknologio MundoGeo, Brazilo havas la trian plej grandan merkaton por tiaj veturiloj en la mondo, post Usono kaj Ĉinio. La teknologio celas la bezonojn de grandaj metropoloj, kiel San-Paŭlo, kaj lokojn malfacile alireblajn de aliaj veturiloj.\n\nRedaktis: Rafael Henrique Zerbetto\n\nFonto: G1\n\n<span style=\"font-family: \"times new roman\"; font-size: 20px;\">Ĉinaj firmaoj pri fabrikado superis 6 milionojn - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-09/26/content_117448517.htm", "title": "Okazis la 14-a Internacia Ekspozicio de Ciferecaj Publikaĵoj", "published": "2024-09-26 00:00:00", "content_text": "De la 21-a ĝis la 23-a de septembro okazis en la urbo Haikou de la provinco Hainan de Ĉinio la 14-a Internacia Ekspozicio de Ciferecaj Publikaĵoj. Kun la temo \"novigi kaj plibonigi, gajni ciferecan estontecon\", la evento prezentis la plej lastajn atingojn en cifereca eldonado kaj rilataj kampoj kaj ankaŭ okazigis debatojn inter fakuloj. Homoj el la plej diversaj aĝoj kaj sociaj rondoj vizitis la ekspozicion kaj aktualiĝis pri la lastaj atingoj en la kampo de cifereca eldonado.\n\nVizitantoj vizitas la ekspozicion.\n\nInfanoj provas virtualan realon.\n\nVizitantoj havis la oportunon sperti la tradician ĉinan kulturon.\n\nInfano spertas videoludon en la ekspozicio.\n\nRaportis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Ĉina \"flugaŭtomobilo\" provflugis en Brazilo - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-09/26/content_117451264.htm", "title": "Elstaraj punktoj de la 14-a Internacia Ekspozicio de Ciferecaj Publikaĵoj", "published": "2024-09-26 00:00:00", "content_text": "Eksponanto montras produkton al vizitanto.\n\nDe la 21-a ĝis la 23-a de septembro okazis en la urbo Haikou de la provinco Hainan de Ĉinio la 14-a Internacia Ekspozicio de Ciferecaj Publikaĵoj. Kun la temo \"novigi kaj plibonigi, gajni ciferecan estontecon\", la evento prezentis la plej lastajn atingojn en cifereca eldonado kaj rilataj kampoj kaj ankaŭ okazigis debatojn inter fakuloj.\n\nAI gvidas la teknologian evoluon\n\nInteresa punkto en ĉijara evento estas la lastaj aplikoj de artefarita intelekto (AI) en sektoroj rilataj al eldonado kaj edukado. Inter la multaj produktoj prezentitaj en la evento, estis prezentitaj saĝaj porteblaj aparatoj kapablaj interpreti inter malsamaj lingvoj. Tiaj aparatoj delonge ekzistas en la merkato, sed la apliko de AI donis salton en la kvalito de maŝin-interpretado. Novigo en tiu ĉi kampo estas aŭskultiloj, kiujn oni metas en sia orelo kaj konektas kun poŝtelefono, tiel du homoj povas realtempe interparoli per malsamaj lingvoj, kun maŝin-interpretado, kaj la teksto aperas surekrane por ke ambaŭ povu kontroli ĉu la interpreto estis ĝusta. Alia interesa aparato estas saĝa muso, kiu aŭskultas kion ni parolas kaj aŭtomate skribas sur ekrano de komputilo la tekston diritan aŭ ĝian tradukon al iu elektita lingvo.\n\nEn la evento ankaŭ estis montritaj promesplenaj teknologioj, kiuj povas faciligi la laboron de redaktistoj: softvaro analizas la tekston verkitan kaj aŭtomate prezentas sugestojn. La sugestitaj modifoj estas rangigitaj laŭ malsamaj kategorioj, kiuj iras de grava gramatika eraro ĝis propono pri plibonigo de stilo, kaj la redaktisto devas mem analizi ĉiun sugeston kaj decidi pri la fina vortumo.\n\nRevolucio en edukado\n\nVirino praktikas la anglan kun IA-instruisto sur saĝa tabulo disvolvita por lernejoj.\n\nSed la plej granda evoluo okazis en la kampo de edukado: saĝaj tabuloj kun AI ebligas al instruisto fari multe pli ol simple skribi kaj desegni. Ekzemple, post desegni geometrian figuron, instruisto pri matematiko povas movi kaj turni ĝin sur la tabulo, pentri siajn surfacojn per malsamaj koloroj, inter aliaj funkcioj, kiuj povas esti tre utilaj dum instruado.\n\nLa saĝa tabulo ankaŭ permesas interagadon kun avataroj kontrolataj de AI. Ekzemple, en leciono pri historio, instruisto povas dialogi kun historia figuro, kaj en leciono pri literaturo konata verkisto de antikveco povas mem prezenti siajn ideojn kaj verkojn. En leciono pri la angla, lernantoj povas interbabili anglalingve kun avataro, kiu adaptas la konversacion laŭ la lingvonivelo de la lernanto.\n\nAlia atentokapta teknologio estas tiu de maŝinoj por korekti ekzamenojn de lernantoj. Kelkaj maŝinoj prezentitaj en la evento faras la bazan laboron skani ekzamenojn kaj identigi, ĉu la respondoj de la lernanto estas ĝustaj aŭ ne kaj sekve prepari raportojn kun la notoj de la lernantoj kaj informoj pri la apartaj malfacilaĵoj de ĉiu lernanto, por ke la instruisto proponu kromajn ekzercojn laŭ individua bezono de ĉiu lernanto.\n\nSed kelkaj maŝinoj estas eĉ pli impresaj, kun la kapablo legi manskribaĵojn -- kaj per ĉinaj signoj, kaj per latinaj literoj -- identigi la respondojn skribitajn surpapere kaj aldoni markojn per inko kvazaŭ la ekzameno estis korektita de instruisto. Krom marki korektaĵojn sur la originala ekzamenpapero, la maŝino ankaŭ preparas individuan raporton por ĉiu lernanto montrante detale liajn fortajn kaj malfortajn punktojn. Fine, en ekzamenoj pri verkado, la maŝino ankaŭ markas gramatikajn eraraojn kaj sugestas esprimojn pli saĝajn aŭ elegantajn.\n\nKlasikaĵoj gajnas novan vivon en cifereca mondo\n\nVizitanto akompanas la vojaĝon de Marco Polo en Ĉinio per virtuala realo.\n\nCifereca mondo alportas vastan aron da eblecoj prezenti literaturon al infanoj: la vojaĝo de Marco Polo en Ĉinio dum Yuan-dinastio gajnis ciferecan version per virtuala realo: la leganto povas, per uzo de specialaj glasoj, vojaĝi en la tempo kaj spaco, tra pejzaĝoj kaj urboj de antikva Ĉinio, dum li sekvas la paŝojn de la venecia komercisto.\n\nAnkaŭ la fama romano\n\nPilgrimo al la Okcidento\n\nestis adaptita por la bezonoj de malsamaj publikoj, de belaj bildlibroj por infanoj al facilaj leglibroj por lernantoj de la ĉina. Ĝiaj roluloj, tre konataj en Ĉinio, fariĝis pupoj, kaprompiloj kaj aliaj produktoj por homoj el malsamaj aĝoj. Aparte atentata lastatempe estas la ludo\n\nNigra Mito: Wukong\n\n, kiu furoras en Ĉinio kaj eksterlande kaj montras la potencialon de Ĉinio en la sektoro pri videoludoj. En la ekspozicio, vizitantoj enviciĝis por provi la ludon, kiu donas al la ludanto la rolon de simio nomita Destinita, kiu vojaĝas en serĉado de Sun Wukong.\n\nPlejparto de ĉina novigo estas preteratentata eksterlande\n\nLa novaj produktoj prezentitaj en la ekspozicio estas altkvalitaj kaj efektive solvas konkretajn problemojn de la ĉiutaga vivo, sed ili estas uzeblaj nur en la ĉina kaj aliaj etnaj lingvoj de Ĉinio, dum tiuj, kiuj akceptas ankaŭ fremdajn lingvojn, kutime donas kontentigan rezulton nur en la angla aŭ eĉ ne en ĝi.\n\nIel ajn, la ekspozicio montris, ke apliko de IA alportis signifan plibonigon al la kvalito de tradukoj faritaj de ĉinaj maŝinoj kaj softvaroj. La forta punkto de Ĉinio en tiu ĉi sektoro estas la evoluo de maŝin-tradukado por ĉinaj etnaj lingvoj kaj dialektoj, kiuj estas neglektataj aŭ preteratentataj eksterlande. La malforta punkto estas tio, ke tiuj ĉinaj aparatoj ne kapablas fari aŭ tre malbone faras tradukadon inter du neĉinaj lingvoj.\n\nSed, se la ĉina teknologio estas tiom disvolviĝinta, kial ni apenaŭ vidas ĝin eksterlande? Male al la okcidentaj teknologiaj firmaoj, kiuj de jardekoj kontrolas plejparton de la merkatoj tutmonde kaj disvolvas produktojn celantaj tutmondajn merkatojn, la ĉinaj firmaoj pri teknologio naskiĝis kaj kreskis por kontentigi la specifajn bezonojn de la ĉina enlanda merkato.\n\nĈina merkato, la plej granda en la mondo, estas sufiĉa por doni profiton al lokaj firmaoj pri teknologio, tiel ke ili ne bezonas hasti por adapti siajn produktojn al aliaj merkatoj jam saturitaj, plenaj de tradiciaj okcidentaj markoj, kiuj delonge konas la specifajn bezonojn de lokaj uzantoj kaj estas konataj de ili.\n\nSed la ĉefa problemo, kiel jam montrite, estas la lingvaj kaj kulturaj baroj: adapti produkton disvolvitan por esti uzata en la ĉina lingvo al hind-eŭropa lingvo estas tasko pli malfacila ol traduki softvaron al lingvoj de la sama lingvofamilio. Cetere la kutimoj kaj bezonoj de ĉinaj kaj okcidentaj konsumantoj estas tre malsamaj.\n\nTamen, la lastatempa furoro de\n\nNigra Mito: Wukong\n\n, klare montras, ke la novigo de Ĉinio ja povas trovi lokon eksterlande. Cetere ĝi montris al Okcidento, ke ekzistas aliaj mitologioj kaj klasikaĵoj ol tiuj kreitaj de la okcidenta tradicio. En kelkaj retaj forumoj pri videoludoj, kelkaj homoj plendis pri tio, ke la ludo supozas, ke la ludanto jam konas la rakonton kaj rolulojn de\n\nPilgrimo al la Okcidento\n\n, sed ili neniam pensis pri tio, ke ankaŭ okcidentaj videoludoj estas plenaj de aludoj al grek-romia mitologio kaj histori-kulturaj referencoj fremdaj al ĉinoj. Espereble orient-okcidentaj interŝanĝoj de videoludoj kontribuos por internacia interkompreno.\n\nVerkis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Okazis la 14-a Internacia Ekspozicio de Ciferecaj Publikaĵoj - esperanto.china.org.cn</span>\n\nEl Popola Chinio", "author": "Rafael Henrique Zerbetto", "categories": ["Ekonomio"], "audio_links": null}
{"url": "http://esperanto.china.org.cn/2024-09/27/content_117454620.htm", "title": "Produktoj pri Wukong en la 14-a Internacia Ekspozicio pri Ciferecaj Publikaĵoj", "published": "2024-09-27 00:00:00", "content_text": "Pro la populariĝo de la videoludo\n\nNigra Mito: Wukong\n\n, la kvanto de produktoj pri Wukong multe kreskas, kaj en la ĉi-jara Internacia Ekspozicio pri Ciferecaj Publikaĵoj, la bildo de Wukong estis videbla en multaj budoj.\n\nEn la budo de Hainan-a Eldona Grupo, oni povis provsperti la videoludon, sed nur post atendado en vico dum longa tempo. Ĝis la fermo de la ekspozicio ni, redaktoroj de\n\nEl Popola Ĉinio\n\nne havis oportunon tion provi.\n\nEn la budo de Shanxi-provinco, troveblas libroj kaj ludiloj rilataj al scenoj de la videoludo, sciigantaj homojn pri antikvaj konstruaĵoj kaj turismejoj en la provinco.\n\nLa budo de ĈIKG prezentis AI-faritan filmeton kreitan surbaze de la libro\n\nPilgrimo al la Okcidento\n\n, en kiu Wukong estas la ĉefrolo. Krome, Zhaohua-a Eldonejo kaj la eldonejo Sinolingua sub ĈIKG adaptis la verkon kiel lernolibrojn de la ĉina lingvo, kontentigante postulojn de lernantoj en diversaj niveloj. En tiuj libroj estas speciale desegnita ilo, per kiu legantoj povas legi kun aŭ sen helpo de\n\npinyin\n\n. Oni eĉ ellaboris ludilon pri faro de figuroj el koloraj teroj. Estas pilkoj kun bildoj de kvar roloj el la libro.\n\nBrazila esperantisto Rafael provis tiujn produktojn kaj opinias, ke ili estas interesaj kaj helpas al junuloj aŭ lernantoj kompreni la konatan verkon.\n\nVerkis Rafael Henrique Zerbetto kaj Gao Shuyuan\n\n<span style=\"font-family: \"times new roman\"; font-size: 20px;\">Elstaraj punktoj de la 14-a Internacia Ekspozicio de Ciferecaj Publikaĵoj - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-09/29/content_117457685.htm", "title": "Haikou: Paradizo por aĉetantoj", "published": "2024-09-29 00:00:00", "content_text": "Kiam oni pensas pri Hainan-provinco, la unua bildo, kiu venas al la kapo de homoj, estas bela tropika plaĝo de tiu paradizo de Ĉinio. Sed estas grava detalo: Hainan ankaŭ estas provinco, kie Ĉinio provas novajn politikojn pri profundigo de pordmalfermo, interalie tiuj pri senviza turismo el eksterlando kaj senimposta komerco de importaĵoj. La fakto, ke Hainan estas insulo certe faciligas la alprenon de tiuj politikoj, aparte tiun pri senviza turismo, konsiderante, ke turisto en Hainan ne povas transiri al la kontinento sen trairi kontrolejon, sed pluraj urboj de Ĉinio nuntempe jam havas liberkomercan zonon.\n\nLa plej granda unukonstruaĵa liberkomerca zono en la mondo, en Haikou\n\nIel ajn, Haikou, en la norda parto de Hainan, meritas apartan atenton, ĉar ĝi havas la plej grandan unukonstruaĵan liberkomercan zonon en la mondo! Ĝi estas granda kaj luksa butikumcentro kun fokuso sur altnivelaj konsumaj varoj, kiel alkoholaĵoj, kosmetikaĵoj, parfumo, elektronikaĵoj kaj luksaj markoj pri vestaĵoj kaj akcesoraĵoj. Promenante en la senimposta zono, mi foje sentis min en internacia flughaveno de Dubajo aŭ Daŭho, pro la abundo de luksaj vendejoj, la vastaj koridoroj kaj la bela kaj grandioza arkitekturo. Aliflanke, la vasteco de la loko kaj pluraj trajtoj de ĝia arkitekturo rememoras la vizitanton, ke tie estas ne flughaveno, sed butikumcentro. Konstruita en tre konvena loko, antaŭ la ĉefa pasaĝerhaveno de Haikou kaj proksime de la trajnstacio, la loko estas facile alirebla de homoj venintaj per ŝipo aŭ trajno. Cetere por mi estis surprizo konstati la ekziston de fervojo liganta Haikou al Guangxi kaj ankaŭ de tiom da ŝipaj pasaĝerlinioj inter Haikou kaj aliaj urboj de Hainan kaj Guangxi.\n\nMi unue vizitis parfumvendejon kaj kontrolis la prezojn de tiuj plej ŝatataj de mi. La parfumo, kiun mi uzis en la ĉiutaga vivo dum la lastaj jaroj, estis kontraŭ prezo eĉ pli bona ol tiu, kiun mi pagis por la mia en internacia flughaveno antaŭ kelkaj jaroj. Sekve mi kontrolis la parfumon, kiun mi kutime uzas, kiam mi vojaĝas, kaj ankaŭ ĝi estis bonpreza, la nura problemo estas, ke la vendejo havis nur la grandbotelan version, kaj mi kutime aĉetas la malgrandan ĝuste por ŝpari spacon en mia dorsosako.\n\nInterne de la liberkomerca zono\n\nPoste mi promenis tra la loko kaj vizitis vendejon de elektronikaĵoj kun pluraj aparatoj, kiujn mi antaŭe ne konis, uzataj por konservado de sano kaj por konservado de beleco, interalie masaĝiloj, aparatoj por preventi maljuniĝon de la haŭto kaj iloj por modeli partojn de la korpo. Mi nenion aĉetis, sed estis interese lerni, kion tiuj strangaj aparatoj faras. En la teretaĝo estas pluraj vendejoj de alkoholaĵoj, kaj mi gustumis viskion en unu el ili, sed fine nenion aĉetis. Mi rimarkis, ke la vendejoj de tiu butikumcentro fokusas sur famaj altkostaj alkoholaĵoj, kiuj eĉ senimposte kostas milojn da juanoj, anstataŭ la popularaj markoj troveblaj en flughavenaj vendejoj. Eblas trovi tiujn malplikostajn produktojn, sed ili estas pli kaŝitaj en la vendejoj kaj ne estas vere atentataj.\n\nVizitinte la liberkomercan zonon, mi iris kun amikoj al restoracio por vespermanĝi kaj de tie ni iris al hotelo. Tempo pasis, mi finis mian laboron en Haikou kaj estis tempo reveni al Pekino. En la flughaveno mi havis alian surprizon: ĉe la sekureca kontrolo, oni donacis al mi rabatkuponon por senimpostaj vendejoj. \"Sed mia flugo estas enlanda, ne internacia\", mi pensis. Subite mi konstatis, ke ankaŭ en haikou-a flughaveno la butikoj estas senimpostaj, eĉ por enlandaj pasaĝeroj!\n\nVendejo en la liberkomerca zono\n\nEn plejparto de la urboj, kiujn mi vizitis, kaj en Ĉinio kaj eksterlande, mi bezonis dum la semajno iri al butikoj por aĉeti lokajn specialaĵojn kaj donacojn por parencoj kaj amikoj, sekve trovi spacojn por ili en mia valizo. En Haikou, evidentiĝis multe pli konvena la aranĝo: turistoj povas trankvile promeni kaj ĝui la lokon sen zorgi pri aĉetoj, kaj en la lasta tago sufiĉas alveni pli frue en la flughaveno por aĉeti multegon da varoj kaj kunporti ilin hejmen, sen pagi imposton kaj sen zorgi pri la risko pagi aldonan sumon pro la pezo de la bagaĝo! Tio estas vere tre konvena afero.\n\nEn la flughaveno mi trovis butikojn pri parfumo, vestaĵoj kaj aliaj produktoj de luksaj markoj, elektronikaĵoj, drinkaĵoj ktp, ĉiuj de la marko CDF (China Duty Free), la sama, kiu kontrolas la ĉefajn butikojn de la liberkomerca zono, kun la samaj produktoj. Aldone, tie estas bonaj restoracioj vendantaj tipajn pladojn de Hainan kaj vendejoj de tipaj produktoj de Hainan. Mi miris pri la diverseco, alta kvalito kaj bona gusto de hainan-aj tipaj manĝetoj, interalie sekigitaj tropikaj fruktoj kaj dolĉaĵoj el kokoso, kelkaj tre similaj al brazilaj dolĉaĵoj, kiuj markis mian infanecon.\n\nEn koridoroj de la flughaveno, gajaj turistoj kun sakoj plenaj de varoj ĵus aĉetitaj piediras survoje al la aviadilo. Haikou atestas la sukceson de loka politiko pri senimposta komerco.\n\nVerkis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Produktoj pri Wukong en la 14-a Internacia Ekspozicio pri Ciferecaj Publikaĵoj - esperanto.china.org.cn</span>\n\nEl Popola Chinio", "author": "Rafael Henrique Zerbetto", "categories": ["Ekonomio"], "audio_links": null}
{"url": "http://esperanto.china.org.cn/2024-09/29/content_117458829.htm", "title": "Vojaĝoj en ferioj de Nacia Tago de Ĉinio daŭre varmas", "published": "2024-09-29 00:00:00", "content_text": "Proksimiĝas la feritagoj de la Nacia Tago. Espereble rekordos la vizitoj kaj turisma konsumado dum la feritagoj!\n\nDonitaĵoj montras, ke ĝis la 24a de septembro la bilet-mendoj por la enlandaj flugoj superis 7.3 milionojn, je 17% pli multe ol la sama periodo de la pasinta jaro; kaj la bilet-mendoj por flugoj al kaj el Ĉinio superis 1.25 milionojn, je 155% pli multe ol la sama periodo de la pasinta jaro.\n\nGranda datumo montras, ke la enlandaj cellokoj estas ĉefe Pekino, Ŝanhajo, Guangzhou, Shenzhen, Chengdu kaj Chongqing. Vojaĝoj por ĝui aŭtunajn pejzaĝojn daŭre varmas, kaj antaŭvide la nombro de vizitantoj al Yunnan, Xinjiang, Zhangjiajie kaj Dunhuang draste kreskos.\n\nRedaktoro: Liu Zijia\n\n<span style=\"font-family: \"times new roman\"; font-size: 20px;\">Elstaraj punktoj de la 14-a Internacia Ekspozicio de Ciferecaj Publikaĵoj - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-09/29/content_117458942.htm", "title": "Shaanxi: Profundigi reformadon por feliĉigi nian popolon", "published": "2024-09-29 00:00:00", "content_text": "De la lastaj jaroj, Shaanxi-provinco de Ĉinio plenumis profundan integriĝon de teknologia novigo kaj industria novigo, amplekse profundigante reformadon por krei gravan malferman bazon al la okcidento, stimulante la viglecon de tradicia kulturo de Ĉinio kaj kultivante la modernan kulturan turismadon, kio antaŭenpuŝas la altkvalitan disvolviĝon.\n\nLa 7-an de aŭgusto la provinco anoncis, ke 99.3% de enprovinca parto de Qinling-montaro havas bonegan medion en 2023 kaj la ekologia medikvalita indico atingis 82.2. La nombro de sovaĝaj bestoj kaj plantoj en la montaro daŭre multiĝas kaj ilia distribuado daŭre restariĝas. La medikvalito de la regiono atingis la plej altan nivelon.\n\nKrom protekti la verdon de Qinling-montaro, Shaanxi organizis detalan kontroladon de la polua situacio de altriskaj antikvaj minejoj en la baseno de la Flava Rivero, faris ekologian kontroladon kaj leĝobservadon tie, kaj plene antaŭenigis la poluan regadon de Baihe-piritminejoj. Oni celas ne nur protekti la verdon, sed ankaŭ igi industriojn \"generi oron\" per ĝi.\n\nEn la lastaj jaroj, Shaanxi profundigis reformadon kaj pordmalfermon, kaj daŭre plibonigis la efikecon de registaraj servoj por la komerca medio. Ĝis la fino de junio 2024, Shaanxi havis 5.84 milionojn da firmaoj, je 5.12% pli multe kompare kun la pasinta jaro; en la unuaj 6 monatoj, la totala importado kaj eksportado de la provinco pliiĝis je 12.5% kompare kun la pasinta jaro.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Elstaraj punktoj de la 14-a Internacia Ekspozicio de Ciferecaj Publikaĵoj - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-09/30/content_117460632.htm", "title": "Ŝanhajaj vidindejoj ricevos festas lumigon por la Nacia Tago", "published": "2024-09-30 00:00:00", "content_text": "Ŝanhajo pretiĝas por miri siajn loĝantojn kaj turistojn per speciala lumigo de la urbo dum la ferio de la 75-jariĝo de la fondiĝo de la Ĉina Popola Respubliko. Ŝanhajo anuoncis la 26-an de septembro, ke la festlumigo estos de la 30-a de septembro ĝis la 7-a de oktobro. Dum tiuj tagoj, speciala lumigo aldonos apartan belecon al la vespera pejzaĝo.\n\nDinamika lumigo kun kolortransiraj efektoj estos funkciigataj por estigi festan etoson en la ĉefaj areoj de la urbo. Referencpunktoj kiaj Bund, Norda Bund, la centra areo de Lujiazui, la ĉefaj konstruaĵoj, komercaj stratoj, lokoj laŭlonge de Suzhou-rivereto kaj ankaŭ la ĉefaj stratoj kaj pontoj ricevos viglan kaj buntan festlumigon.\n\nAldone, videoj kaj sloganoj kun la temo de la ĉina nacia tago estos projekciataj dufoje po ĉiu duonhoro sur la fasadoj de la ĉefaj konstruaĵoj laŭ la rivero. La lumiga horaro estos plilongigita je unu horo, de la 6-a ĝis la 10-a kaj duono aŭ la 11-a vespere.\n\nRedaktis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Shaanxi: Profundigi reformadon por feliĉigi nian popolon - esperanto.china.org.cn</span>\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-09/30/content_117460716.htm", "title": "Haikou post tajfuno", "published": "2024-09-30 00:00:00", "content_text": "Komence de septembro, tajfuno Yagi -- la dua plej forta tropika tajfuno registrita ĉi-jare en la mondo, kun ventoj rapidaj je pli ol 230 kilometroj hore -- atingis la urbon Haikou en Hainan-provinco de Ĉinio, kaŭzante detruon, problemon pri liverado de elektro kaj aliajn malfacilojn por la loka popolo. La ĉina krizokaza agado tamen estis tre efika kaj la ĉefaj problemoj estis rapide solvitaj. Kiam raportistoj de\n\nEl Popola Ĉinio\n\nvizitis la urbon inter la 20-a kaj 23-a de septembro, apenaŭ estis signoj de la detruado kaj laboroj por purigi stratojn kaj ripari damaĝitajn strukturojn estis en bona ritmo. La ĉiutaga vivo rapide renormaliĝis.\n\nLaboristo vendas kokosojn por turistoj ĉe plaĝo en Haikou.\n\nKamiono uzata en la laboroj pri rebonigo de la loko post la tajfuno iras surstrate.\n\nLokanoj fiŝkaptas ĉe plaĝo.\n\nŜtono markas la ekirpunkton de la ronda turisma aŭtovojo ĉirkaŭ Hainan-insulo. Malantaŭ ĝi videblas la liberkomerca zono.\n\nRaportis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Shaanxi: Profundigi reformadon por feliĉigi nian popolon - esperanto.china.org.cn</span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-09/30/content_117462419.htm", "title": "Xi Jinping ĉeestis ceremonion de Tago de Martiroj kaj prezentis florkorbojn", "published": "2024-09-30 00:00:00", "content_text": "En la 30-a de septembro sur la placo Tian'anmen Xi Jinping kaj aliaj gvidantoj de la Komunista Partio de Ĉinio kaj la lando, kune kun reprezentantoj el diversaj rondoj de la socio, prezentis florkorbojn al la martiroj.\n\nLa 30-a de septembro estas la Tago de Martiroj de Ĉinio.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Haikou post tajfuno - esperanto.china.org.cn</span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-10/01/content_117462465.htm", "title": "Xi Jinping promesis fari pli grandajn naciajn atingojn kaj kontribui al paco, disvolviĝo de la homaro", "published": "2024-10-01 00:00:00", "content_text": "Vespere de la 30-a de septembro ĉina prezidanto Xi Jinping diris, ke la ĉina popolo akiros pli rimarkindajn atingojn kaj faros pli grandajn kontribuojn al la nobla afero de paco kaj disvolviĝo de la homaro.\n\nXi Jinping, ankaŭ ĝenerala sekretario de la Centra Komitato de la Komunista Partio de Ĉinio kaj prezidanto de la Centra Milita Komisiono, faris la rimarkojn en akcepto aranĝita en la Granda Popola Halo en Pekino por festi la 75-an datrevenon de la fondiĝo de Ĉina Popola Respubliko.\n\nLa Nacia Tago de Ĉinio falas en la 1-an de oktobro.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Haikou post tajfuno - esperanto.china.org.cn</span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-10/02/content_117458747.htm", "title": "Atingoj de nova Ĉinio en pasintaj 75 jaroj -- Nacia ekonomio", "published": "2024-10-02 00:00:00", "content_text": "La Ĉina Popola Respubliko stariĝis sur ekstreme malforta ekonomio. En tia malfacilego, la ĉina popolo klopodis, kaj la lando disvolviĝis kun rapideco malofte vidita en la mondo. Ĉina MEP (malneta enlanda produkto), kiu estis je nur 67.9 miliardoj da juanoj en 1952, atingis 367.9 miliardojn da juanoj en 1978 kaj superis 126 duilionojn en 2023.\n\nEn 1952, la pokapa MEP de Ĉinio estis nur 119 juanoj. Post longdaŭraj klopodoj kaj disvolviĝo, precipe post la realigo de reformado kaj pordmalfermo, la pokapa MEP senĉese pliiĝis. En 2023 ĝi atingis 89 358 juanojn, kreskis 89-oble kompare kun tiu en 1952.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Elstaraj punktoj de la 14-a Internacia Ekspozicio de Ciferecaj Publikaĵoj - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-10/03/content_117457639.htm", "title": "Pekino: Centra Akso brilas por festi Nacian Tagon", "published": "2024-10-03 00:00:00", "content_text": "Por festi la 75-an datrevenon de la fondiĝo de la Ĉina Popola Respubliko, de la 29-a de septembro ĝis la 7-a de oktobro Pekino aranĝis lampojn en pli ol 2 800 lokoj, inkluzive de la gravaj konstruaĵoj sur la centra akso de Pekino.\n\nSonorilturo sur la centra akso de Pekino\n\nTamburturo sur la centra akso de Pekino\n\nZhengyangmen-pordego sur la centra akso de Pekino\n\nSagpafa turo sur la centra akso de Pekino\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Produktoj pri Wukong en la 14-a Internacia Ekspozicio pri Ciferecaj Publikaĵoj - esperanto.china.org.cn</span>\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-10/04/content_117458760.htm", "title": "Atingoj de nova Ĉinio en pasintaj 75 jaroj -- Infrastrukturo", "published": "2024-10-04 00:00:00", "content_text": "Antaŭ la fino de 1949, ekzistis nur 22 mil kilometroj da fervojoj kaj 81 mil kilometroj da aŭtovojoj tra Ĉinio, sen ajna rapidvojo. Post 75-jara disvolvado, la lando jam aperigis la plej grandan altrapidan fervojan reton, aŭtovojan reton kaj nabojn de fervojoj kaj aŭtovojoj. Ĝis la fino de 2023, la fervoja longeco de Ĉinio atingis 159 mil kilometrojn, 6-oble pli longa ol en 1949, la funkciigata distanco de altrapida fervojo atingis 45 mil kilometrojn; la ŝosea veturdistanco atingis 5.44 milionojn da kilometroj, 66-obliĝe pli longa; la naviga distanco de enlandaj akvovojoj atingis 128 mil kilometrojn, je 74.1% pli multe; kaj la flugdistanco de fluglinioj estis 8.76 milionoj da kilometroj.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Elstaraj punktoj de la 14-a Internacia Ekspozicio de Ciferecaj Publikaĵoj - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-10/04/content_117470853.htm", "title": "Bondeziroj por la Nacia Tago de Ĉinio", "published": "2024-10-04 00:00:00", "content_text": "Renato Corsetti (Italio, honora prezidanto de UEA):\n\nAntaŭ 75 jaroj fondiĝis la Ĉina Popola Respubliko kaj tio estis granda evento por ĉinoj mem kaj la evoluo de ilia vivo sed ankaŭ por esperantistoj kaj por Esperanto. Ne kredu min, sed konsultu librojn pri la evoluo de la literaturo en Esperanto kaj pri la historio de la movadaj eventoj en Orienta Azio kaj konstatu la saltojn antaŭen de la 1950-aj jaroj. Ne vane ĉinaj esperantistoj partoprenis la longan marŝon kaj aranĝis la faman ekspozicion vizititan de Maŭ. De tiuj tempoj ĝis nun Ĉinujo mem kaj Esperanto en Ĉinujo trairis siaj pliajn longajn marŝojn, kiuj portis Ĉinujon al pozicio de monda potenco-lando neignorebla kaj la Esperanto-movadon al realaĵo de plej aktiva landa asocio de Universala Esperanto-Asocio. Kaj tio, laŭ mi, estas nur la komenco por Ĉinujo kaj ĈEL.\n\nEn la venontaj 75 jaroj samtakte kun la progresoj de Ĉinujo ĈEL devos fariĝi la portanto de Esperanto al la mondo. Kiel en sporta konkurso, pli precize en la stafet-kur-konkurso de la monda historio, ĉinaj esperanitstoj devas transpreni la stafet-bastonon de eŭropaj esperantistoj. Eŭropaj esperantistoj faris tion, kion ili povis dum pli ol cent jaroj. Ili atingis multon malgraŭ la malfacila 20-a jarcento kaj ĝiaj mond-militoj. Ili sukcesis porti Esperanton al la mondo, sed nun ili ne povas fari multon plian. Mi mem vidis ĉi-jare en Tanzanio, kiun fremdan ĵurnalon hoteloj proponas al la klientoj: China Daily; mi mem vidis ke en la interŝang-flughaveno por la tuta Afriko, Adisabebo, ekaperas indikoj en la ĉina lingvo. Ĉu tio diras ion al vi? Al mi ĝi diras, ke, se vi volas porti Esperanton al la sudo de la mondo, artikolo en China Daily estas pli efika ol artikolo en Le Monde.\n\nAliflanke la nuna politiko de la ĉina registaro ŝajnas perfekte al ĈEL kion ĝi devas fari. ĈEL povas aranĝi serion da kunvenoj de esperantistoj laŭ la silkaj vojoj tera kaj mara. Sed por aranĝi tiujn kunvenojn oni devus unue eltrovi ilin, korespondi kun ili, helpi ilin fortiĝi, ĉar la nuda vero estas, ke Esperanto laŭ la silkaj vojoj estas ĝenerale mortinta aŭ mortanta kaj neniu alia krom Ĉinujo estas en kondiĉo helpi ĝin.\n\nDo, miaj bondeziroj estas bndeziroj pro la pasintaj 75 jaroj kaj bondeziroj por la venantaj 75 jaroj!\n\nAhmad Mamduhi (Irano, prezidanto de ILEI):\n\nKiel prezidanto de ILEI, mi, Ahmad Mamduhi, volas esprimi miajn plej sincerajn gratulojn okaze de la 75-a datreveno de la fondiĝo de la Ĉina Popola Respubliko. Tiu ĉi grava jubileo estas vere impona momento por pripensi kaj aprezi la rimarkindajn atingojn de via lando dum la pasintaj jardekoj.\n\nLa amikeco kaj kunlaboro, kiujn Esperanto ebligis inter Ĉinio kaj la cetera mondo, estas vere valoraj por ĉiuj ni en la Esperanto-komunumo tra la tuta mondo. Mi profunde dankas pro viaj bondeziroj kaj reciproke sendas miajn plej varmajn bonegajn dezirojn al vi kaj al la tuta ĉina popolo.\n\nLa rolo de Esperanto en la konstruado de pontoj inter diversaj kulturoj estas nepriskribebla, kaj la kontribuoj de la ĉina movado sub tute prudenta gvidado de la Ĉina Esperanto-Ligo al tiu celo estas admirindaj. Mi elkore esperas, ke la venontaj jaroj alportos eĉ pli da okazoj por profundigi nian interamikecon kaj kunlaboron tra Esperanto.\n\nMi deziras al vi kaj al via kara lando daŭripovajn prosperon, pacon kaj feliĉon. Mi antaŭĝojas pro nia daŭra kunlaborado por antaŭenigi la celojn de Esperanto kaj interkomprenon inter popoloj ĉie en la mondo.\n\nMaritza Gutiérrez González (Kubo, prezidanto de Kuba Esperanto-Asocio):\n\nNi salutas la 75-an naskiĝtagon de Ĉina Popola Respubliko kiu reprezentas la aspirojn kaj esperon de pli saĝa kaj justa mondo en ekvilibro kaj paco. Kiel kubanino, mi aparte dankas pro ilia konstanta solidareco al mia popolo.\n\nSukcesojn kaj bondezirojn!\n\nChimedtseren Enkhee (Mongolio, prezidanto de Mongola Esperanto-Asocio):\n\nOkaze de la 75-jariĝa jubilea datreveno de nova Ĉinio, la Ĉina Popola Respubliko, ni amike gratulas vin!\n\nBrilan prosperon, feliĉan kaj pacan kunvivadon!\n\nFrançois Lo Jacomo (Francio, membro de Akademio de Esperanto):\n\nSincerajn bondezirojn okaze de tiu ĉi grava jubileo!\n\nJames Rezende Piton (Brazilo, komitatano B de UEA):\n\nMi ŝatus transdoni al la ĉina popolo salutojn okaze de la respublika jubileo. Via lando sukcesis vidigi la forton de via plurmiljara kulturo al la mondo. Ĉefe vi ĉinoj sukcesis porti al sia popolo plibonajn vivkondiĉojn, kio devus esti la celo de ĉiu politika sistemo.\n\nPluan prosperon al honorinda Ĉinio, kun la konscio, ke ĝi estas parto de la granda mondkomunumo!\n\nAltaf Gohar (Pakistano):\n\nAntaŭ sepdek(kvin) jaroj, ĉe la fino de la interna milito, la Ĉina Popola Respubliko fondiĝis, post tio ĝi trapasis diversajn malfacilojn kaj progresis, kaj hodiaŭ ĝi aliĝis al la vicoj de la grandaj ekonomiaj potencoj de la mondo. Prave oni diras, ke nacioj vojaĝas al siaj cellokoj sub la gvidado de siaj gvidantoj. Estas la sorto de la ĉina nacio havi gvidanton kiel Mao Zedong kiu fidele gvidis sian nacion de sendependeco. Li atingis la cellokon, kie li povis klare vidi sian celon. La nuna ĉina gvidantaro laboras sub la gvidprincipoj de nacia reprosperiĝo, paco kaj ekonomia disvolviĝo. Ĉinio estas unu el la malmultaj landoj en la mondo, kiu administris sian ekonomion malgraŭ la plej malbona internacia recesio, kiu eblis nur danke al sekuraj valutaj rezervoj kaj ampleksa politiko de industria disvolviĝo.\n\nAnatolij Ionesov (Uzbekio):\n\nEl antikva 2760-jara Samarkando, la urbo de Monda Heredaĵo de UNESKO, mi sendas al vi, al viaj familianoj kaj kolegoj kaj al la tuta ĉina popolo, miajn plenkorajn gratulojn kaj bondezirojn okaze de la proksimiĝanta vialanda nacia festo -- la 75-a datreveno de fondiĝo de Ĉina Popola Respubliko!\n\nMi deziras al vi ĉiuj bonan sanon kaj vivĝojon, pacon kaj bonfarton, feliĉon kaj multajn pliajn sukcesojn en daŭra prosperigo de via lando!\n\nKiel vi scias, gravan rolon en nia kunlaboro ludas ankaŭ Esperanto -- la lingvo, kiu proksimigas, interkomprenigas kaj amikigas popolojn kaj kulturojn, efike kontribuante al kreado de pli bona mondo sur la Tero -- nia komuna kaj unusola Hejmo.\n\nVivu kaj daŭre floru amikeco kaj ĉiuflanka kunlaboro inter la popoloj de Uzbekio kaj Ĉinio!\n\nPablo León (Argentino):\n\nEn ĉi tiu grava okazo de la 75-a datreveno de la fondiĝo de la Ĉina Popola Respubliko, ni volas esprimi niajn plej sincerajn gratulojn kaj bondezirojn al vi ĉiuj. Ĉinio, kun sia riĉa historio kaj kultura heredaĵo, fariĝis ne nur ekonomia kaj teknologia giganto, sed ankaŭ grava aktoro sur la internacia scenejo.\n\nNi kredas, ke kun granda potenco venas granda respondeco. Ĉinio havas la ŝancon kaj la devon gvidi la mondon al pli paca, justa kaj daŭripova estonteco. Ni esperas, ke la ĉina popolo, sub la gvidado de siaj estroj, daŭre laboros por la bono de la tuta homaro, antaŭenpuŝante kunlaboron, komprenon kaj pacon inter ĉiuj nacioj.\n\nNi, esperantistoj, estas fieraj esti parto de ĉi tiu tutmonda komunumo, kiu strebas al pli bona mondo per interkompreniĝo kaj amikeco. Ni deziras al vi ĉiuj sukceson kaj prosperon en viaj klopodoj kaj atendas kun ĝojo la estontecon, kiun ni kune konstruos.\n\nPetik János (Hungario):\n\nOkaze de la proksimiĝo de la naskiĝtago de ĈPR mi gratulas al niaj ĉinaj amikoj kaj deziras persiston en ilia klopodo por paca, pli sekura mondo en kiu la landojn kunligas la nobla principo de reciproka helpado ekonomie (enkadre de BRICS k.s.), gardado de ekologia ekvilibro de nia planedo anstataŭ senĉesa klopodo egoisme superi aliajn landojn.\n\nPaolo Omodei-Zorini (Italio):\n\nPlej Kara Ĉina Popola Respubliko, Feliĉan Naskiĝtagon! 75 jaroj ne estas longa tempo por nacio sed, kiel nia Italio, ankaŭ vi havas miljaran historion. De tempo al tempo mi diras, ke ankaŭ en mia familio estas iom da Ĉinio: fakte la plej dolĉa inter ni estas Olivero, la Ĉina ŜarPei-hundo kaj ankaŭ, por teni min, mi praktikas Taiĝiĉuanon kaj Ĉigongon: ili estas belaj ĉinaj tradicioj kiuj feliĉe ni ankaŭ povas aprezi!\n\nJoel Muhire (DR Kongo):\n\nMi deziras feliĉan 75-jariĝon de la Ĉina Popola Respubliko, prosperon al via lando, kaj daŭran pacon.\n\nLuigia Oberrauch Madella (Italio):\n\nGratulojn al la Ĉina Popola Respubliko pro la celebrado de ĝia 75-a naskiĝtago. Mi ĝojas pro la fakto, ke ĈPR agadas kune kun aliaj ŝtatoj por zorgi pri paca kunlaboro inter la popoloj de nia planedo.\n\nVilhelmo Lutermano (Germanio):\n\n75 jaroj da kreskanta espero por la deca mondo!\n\n<span style=\"font-family: \"times new roman\"; font-size: 20px;\">Atingoj de nova Ĉinio en la pasintaj 75 jaroj -- Mediprotektado - esperanto.china.org.cn</span>\n\nEl Popola Chinio", "author": null, "categories": ["E"], "audio_links": null}
{"url": "http://esperanto.china.org.cn/2024-10/05/content_117458110.htm", "title": "Anhui: Aŭtuna ĉarmo en malsekeja parko", "published": "2024-10-05 00:00:00", "content_text": "En la lastaj jaroj, la urbo Huaibei de la provinco Anhui aktive efektivigis la koncepton \"klaraj riveroj kaj verdaj montoj estas valoraj riĉaĵoj\", kaj plue antaŭenigis la ampleksan administradon de malsekeja regiono kaj homa vivmedio. La malsekeja parko fariĝis loko por distrado de lokanoj.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Elstaraj punktoj de la 14-a Internacia Ekspozicio de Ciferecaj Publikaĵoj - esperanto.china.org.cn</span>\n\nEl Popola Chinio", "author": null, "categories": ["Naturo kaj Mediprotekto"], "audio_links": null}
{"url": "http://esperanto.china.org.cn/2024-10/06/content_117458767.htm", "title": "Atingoj de nova Ĉinio en pasintaj 75 jaroj -- Novkvalitaj produktivaj fortoj", "published": "2024-10-06 00:00:00", "content_text": "En la fruaj jaroj de la Ĉina Popola Respubliko, pro internacia blokado, granda nombro da sciencteknikaj laboristoj anonime faris penan laboron por evoluigi la sciencan kaj teknologian kampon de Ĉinio. Post la plenumo de reformado kaj pordmalfermo, la sciencteknika sistemo plu progresis, kaj estis lanĉita serio da gravaj planoj. Ekde la 18-a Tutlanda Kongreso de la Komunista Partio de Ĉinio,  sciencaj kaj teknologiaj atingoj estis senĉese faritaj en la kampoj de homporta kosmoflugo, luna kaj marsa esplorado, profundmara esplorado, superkomputiko, satelitoj, kvantumaj informoj, nuklea teknologio kaj grandaviadila fabrikado.\n\nDe 2013 ĝis 2023, ciferecaj teknikoj kiel artefarita inteligenteco, nuba komputado kaj 5G-a tekniko rapide disvolviĝis. Ĝis la fino de 2023, la skalo de cifereca ekonomio\n\nde Ĉinio\n\nokupis la duan lokon en la mondo por multaj sinsekvaj jaroj, kaj la elektronika komerco kaj la pagado per poŝtelefono estis la unuaj en la mondo.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Elstaraj punktoj de la 14-a Internacia Ekspozicio de Ciferecaj Publikaĵoj - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-10/07/content_117458780.htm", "title": "Atingoj de nova Ĉinio en la pasintaj 75 jaroj -- Mediprotektado", "published": "2024-10-07 00:00:00", "content_text": "En la 1950-aj jaroj, antaŭ la tutmonda mediprotektado, Ĉinio jam komencis plenumi projektojn por la Flava Rivero kaj establis sian unuan nacian naturrezervejon.\n\nEn 2022, la totala investo en regado de poluado atingis 901.4 miliardojn da juanoj, kaj la naciaj naturrezervejoj okupas 18% de la terareo de la tuta lando. La plej granda nacia parka sistemo de la mondo formiĝos. En 2023, la ellaso de karbono de Ĉinio malpliiĝis je pli ol 35% kompare kun tiu en 2012. Verdaj industriaj ĉenoj kiel la novenergiaj veturiloj kaj fotovoltaaj instalaĵoj prosperas ĝis nun, kaj la produktado kaj vendado de novenergiaj veturiloj estas la unua en la mondo jam de naŭ sinsekvaj jaroj.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Elstaraj punktoj de la 14-a Internacia Ekspozicio de Ciferecaj Publikaĵoj - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-10/09/content_117472759.htm", "title": "Ĉinio certigas konservi stabilan kaj sanan ekonomian kreskon", "published": "2024-10-09 00:00:00", "content_text": "La 8-an de oktobro en gazetara konferenco okazigita de la Informa Oficejo de la Ŝtata Konsilantaro de Ĉinio, la Nacia Komisiono de Disvolvado kaj Reformado anoncis, ke Ĉinio certigas konservi stabilan kaj sanan ekonomian kreskon kaj atingi la tutjaran kreskocelon.\n\nLa merkata situacio pliboniĝis lastatempe kun reprenado de la indico de aĉetaj administrantoj en la manufaktura sektoro, varmiĝanta borso kaj esenca konsummerkato dum la ferioj de la Nacia Tago post la efektivigo de ekzistantaj politikoj kaj aldonaj politikoj. Zheng Shanjie, estro de la komisiono, diris, ke la fundamentoj de la ekonomia disvolviĝo de Ĉinio ne ŝanĝiĝis, kaj favoraj kondiĉoj kiel grandega merkata potencialo kaj forta ekonomia rezisteco ne ŝanĝiĝis.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Atingoj de nova Ĉinio en la pasintaj 75 jaroj -- Mediprotektado - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-10/10/content_117475072.htm", "title": "Surmara aŭtovojo kunligas Shenzhen kun Zhongshan", "published": "2024-10-10 00:00:00", "content_text": "Ĉi-jare estis inaŭgurita surmara vojo, kiu ligas Shenzhen kun Zhongshan en la granda golfa areo. Ĝi estas granda atingo de Ĉinio kadre de konstruado super kaj sub la maro, kiu postulis disvolvadon de novigaj solvoj por grandaj inĝenieriaj defioj. Dumvoje estis konstruitaj altaj pontoj kaj unu submara tunelo por ne ĝeni la trafikon de grandaj ŝipoj. Tiu nova aŭtovojo signife reduktis la distancon kaj veturtempon inter la du urboj kaj alportas perspektivojn por la kundisvolvado de la urboj ĉe la granda golfa areo.\n\nVerkis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Ĉinio certigas konservi stabilan kaj sanan ekonomian kreskon - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-10/14/content_117483688.htm", "title": "Okazis kunsido pri Esperanto-instruado en Interna Mongolio", "published": "2024-10-14 00:00:00", "content_text": "La 12-an de oktobro en Honder-kolegio pri Arto kaj Scienco de la Interna Mongolio de Ĉinio okazis kunsido pri Esperanto-instruado.\n\nLa kunsido estis organizita de la kolegio kaj Esperanto-Asocio de la Interna Mongolio kun subteno de la Ĉina Esperanto-Ligo (ĈEL). Al la kunsido partoprenis pli ol 50 homoj, inkluzive de Liu Dawei, vicprezidanto de la Ĉina Internacia Komunika Grupo (ĈIKG) kaj prezidanto de ĈEL, vicprezidantoj de ĈEL Chen Wenge kaj Wang Hanping, kaj Zhou Yushu, prezidanto de la kolegio.\n\nEn la kunsido\n\nEn la kunsido, Liu Dawei emfazis pri la graveco de Esperanto en la nova epoko. Li diris, ke Esperanto-instruado estas grava garantio kaj baza deirpunkto por disvolvado de Esperanto en la nova epoko. Post la 14-a Ĉina Kongreso de Esperanto, Esperanto-instruado havas ĝojigan progreson. ĈEL organizis la 1-a Kurson por Kulturi Junajn Aktivulojn, kaj multaj Esperanto-kursoj aŭ reta Esperanto-instruado okazis en universitatoj. Li proponis fortigi altnivelan instruadon de Esperanto, solidigi fundamenton de Esperanto-instruado kaj fokusi sur kultivado de bonaj instrubazoj de Esperanto.\n\nLiu Dawei, vicprezidanto de ĈIKG kaj prezidanto de ĈEL\n\nWang Hanping diris, ke la kunsido liveras platformon por interŝanĝoj kaj kunlaboroj. Oni devas uzi diversajn rimedojn por plene subteni Esperanto-instruadon kaj certigi instruan esploradon kaj internaciajn interŝanĝojn.\n\nWang Hanping, vicprezidanto de ĈEL\n\nCao Shengqiang, vicprezidanto de ĈEL, prezentis fruktojn pri Esperanto-instruado de Zaozhuang-a Universitato. Li diris, ke dank' al ĈIKG kaj ĈEL, Esperanto-movado en Ĉinio multe progresis, precipe en trejnado de talentuloj.\n\nCao Shengqiang, vicprezidanto de ĈEL\n\nYan Ming, eksa vicprezidanto de Heilongjiang-a Universitato, analizis profundajn pensojn kaj faris proponojn pri baza esplorado de Esperanto kaj disvolvado de instru-rimedoj kaj teamoj de instruistoj.\n\nYan Ming, eksa vicprezidanto de Heilongjiang-a Universitato\n\nKrome, aliaj esperantistoj diskutis pri Esperantaj instru-rimedoj, instru-metodoj, instruista trejnado ktp. Ili aktive esprimis siajn opiniojn kaj proponojn. Ili kredas, ke Esperanto-instruado estas kerna por disvolvado de Esperanto-movado, kaj altkvalita Esperanto-instruado povos pli bone servi al Ĉinio kaj la mondo.\n\nKunfotiĝo de partoprenantoj\n\nRedaktoro: Sheng Min\n\n<span style=\"font-family: \"times new roman\"; font-size: 20px;\">Surmara aŭtovojo kunligas Shenzhen kun Zhongshan - esperanto.china.org.cn</span>\n\nEl Popola Chinio", "author": null, "categories": ["E"], "audio_links": null}
{"url": "http://esperanto.china.org.cn/2024-10/14/content_117483719.htm", "title": "Bazo de Esperanta Instruesploro kaj Internacia Interŝanĝo estis oficiale inaŭgurita", "published": "2024-10-14 00:00:00", "content_text": "La 12-an de oktobro la Bazo de Esperanta Instruesploro kaj Internacia Interŝanĝo estis oficiale inaŭgurita en Honder-kolegio pri Arto kaj Scienco de la Interna Mongolio de Ĉinio.\n\nLa ceremonio estis okazigita de la kolegio kaj Esperanto-Asocio de la Interna Mongolio kun subteno de la Ĉina Esperanto-Ligo (ĈEL). Al la kunsido partoprenis pli ol 50 homoj, inkluzive de Liu Dawei, vicprezidanto de la Ĉina Internacia Komunika Grupo (ĈIKG) kaj prezidanto de ĈEL, vicprezidantoj de ĈEL Chen Wenge kaj Wang Hanping, Zhou Yushu, prezidanto de la kolegio, kaj Han Weilin, esploristo de la Federacio de Sociaj Sciencoj de la Interna Mongolio de Ĉinio. Wang Hanping prezidis la ceremonion.\n\nBazo de Esperanta Instruesploro kaj Internacia Interŝanĝo estas inaŭgurita\n\nChen Wenge, vicprezidanto de ĈEL\n\nEn la ceremonio, Chen Wenge laŭtlegis la leteron pri la starigo de tiu ĉi bazo. Liu Dawei, Zhou Yushu, Chen Wenge kaj Bater, prezidanto de Esperanto-Asocio de la Interna Mongolio, kune inaŭguris la bazon.\n\nZhou Yushu, prezidanto de la kolegio\n\nZhou Yushu esprimis subtenon kaj atendojn de la kolegio al la bazo. La kolegio plue helpos ĝian konstruadon kaj disvolvadon, kaj donos garantion por la esplorado de Esperanto-instruado kaj internacia interŝanĝo.\n\nBater, prezidanto de Esperanto-Asocio de la Interna Mongolio\n\nBater, prezidanto de Esperanto-Asocio de la Interna Mongolio, diris, ke la asocio, per ĉi tiu bazo, plifortigos interŝanĝojn kaj kunlaborojn kun enlandaj kaj eksterlandaj Esperanto-organizoj.\n\nKunfotiĝo de partoprenantoj\n\nRedaktoro: Sheng Min\n\n<span style=\"font-family: \"times new roman\"; font-size: 20px;\">Surmara aŭtovojo kunligas Shenzhen kun Zhongshan - esperanto.china.org.cn</span>\n\nEl Popola Chinio", "author": null, "categories": ["E"], "audio_links": null}
{"url": "http://esperanto.china.org.cn/2024-10/15/content_117486323.htm", "title": "Shaanxi: Altkvalito el teknologia novigo", "published": "2024-10-15 00:00:00", "content_text": "de Li Yang\n\nShaanxi-provinco de Ĉinio havas 113 universitatojn, pli ol 1800 esplor-instituciojn, 27 ŝtat-nivelajn laboratoriojn, 73 akademianojn de du landaj akademioj, kaj pli ol 2.3 milionojn da teknikistoj. Novigado estas avantaĝo kaj potencialo de Shaanxi. Por transformi sciencajn kaj edukajn avantaĝojn en teknologi-novigajn avantaĝojn, oni urĝe bezonas rilatan platformon.\n\nEn la pasintaj tri jaroj post starigo de la platformo de Qinchuangyuan, ĝi kolektis preskaŭ 5 miliardojn da juanoj. Hodiaŭ, Qinchuangyuan funkcias kiel bazo favorata de grandaj teknologiaj kompanioj kaj \"luliloj\" por la malgrandaj kaj mezgrandaj kompanioj. En 2023 la nombro de malgrandaj kaj mezgrandaj scienc-teknikaj entreprenoj, altteknikaj entreprenoj, altteknikaj entreprenoj super la difinita grandeco kaj fakaj entreprenoj en la provinco atingis respektive 23 940, 16 754, 2 426 kaj 1 408.\n\nDe 2021 ĝis 2023, la jara monsumo de teknologiaj kontraktoj de Shaanxi pliiĝis averaĝe je 35.82%, atinginte 412.099 miliardojn da juanoj en 2023. En junio de la kuranta jaro, 32 atingoj de Shaanxi gajnis la Nacian Premion pri Scienco kaj Teknologio, kaj la totala nombro de finitaj projektoj kaj la nombro de ĝeneralaj projektoj en Shaanxi okupas la duan lokon en la lando. En la plej nova listo pri patenta transigo de ĉinaj universitatoj, la totala nombro de Shaanxi estis 7 559, je 44.86% pli multe kompare kun la pasinta jaro, kaj okupante la 4-an lokon en la lando. Ĉi tio klare montras la sciencan kaj teknologian povon de Shaanxi. En la nova regiona konkurenco, nur la novkvalitaj produktivaj fortoj povas helpi homojn kapti la ŝancon disvolvi kaj krei novajn avantaĝojn.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Bazo de Esperanta Instruesploro kaj Internacia Interŝanĝo estis oficiale inaŭgurita - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-10/16/content_117487572.htm", "title": "Ekspozicio rakontas historion de amikeco inter Ĉinio kaj Irano", "published": "2024-10-16 00:00:00", "content_text": "La 12-an de junio la ekspozicio \"Gloro de antikva Persio: Trezoroj de Irano\" estis inaŭgurita en Ŝanhaja Muzeo per ceremonio kun partopreno de ĉinaj kaj iranaj aŭtoritatoj. Ĝi estas senpage vizitebla kaj furoris inter la turistoj, kiuj vizitis la muzeon dum la ferio de la Nacia Tago.\n\nVizitantoj observas antikvan konusforman skribaĵon.\n\nLaŭ irana ministro pri kulturaj heredaĵoj, turismo kaj manartaĵoj, Sayyid EzzaTullah Zargami, tiu ĉi ekspozicio celas antaŭenigi pacon kaj amikecon per la riĉaj kaj buntaj kulturo, arto kaj civilizacio de Irano, kaj ankaŭ per rakontoj pri la riĉaj interŝanĝoj inter Ĉinio kaj Irano en la historio.\n\nGlazurita tegolo kun bildo de ĉina drako, datita de la 13-a aŭ 14-a jarcento kaj trovita en la irana provinco Orienta Azerbajĝano. Ĝi apartenas al la Irana Nacia Muzeo.\n\nĈirkaŭ 2800 a.K., naskiĝis la elamita regno en la sudokcidenta parto de irana ebenaĵo. Ili uzis konusforman skribon, adoris plurajn diojn kaj dekoraciis siajn ceramikaĵojn per geometriaj motivoj. Per interagoj kun ĉevalrajdantaj popoloj de la nordo kaj kun la mezopotamia civilizacio okcidente, ekis procezo de reciproka lernado inter civilizacioj, kiu multe riĉigis la arton en la irana ebenaĵo. Laŭ tempopaso, en nuna Irano iom post iom disvolviĝis unu el la ĉefaj civilizacioj de Azio.\n\nTaso kun tenilo el la 3-a jarcento, apartenanta al la Irana Nacia Muzeo\n\nEn la 7-a jarcento, araboj migris al la irana ebenaĵo kaj popularigis islamon en la regiono. Ĉar islamo malakceptas idolojn, iranaj artistoj iom post iom ĉesis fari artaĵojn reprezentantajn homajn kaj diajn figurojn, kaj disvolviĝis arto bazita sur geometriaj kaj ŝablonaj motivoj kun riĉaj simbolaj signifoj. Aliflanke, la tradicio de la irana kulturo alportis grandan kontribuon al islama arto, kaj kaligrafiaĵoj en la araba kaj la persa populariĝis en dekoracio de moskeoj.\n\nBlu-blanka porcelana bovlo el ĉina Ming-dinastio, produktita komence de la 16-a jarcento kaj trovita en la templo de Ardabil. Ĝi nun apartenas al la Irana Nacia Muzeo.\n\nAparte atentataj estis la ĉinaj porcelanaĵoj el la templo de Ardabil, urbo konstruita en la 5-a jarcento, kaj kies plej distinga trajto estis la \"porcelana domo\", kie porcelanaĵoj el Ĉinio estis stokitaj. La belaj porcelanaĵoj garditaj en tiu templo atestas la antikvan komercan rilaton inter Ĉinio kaj Irano.\n\nRaportis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Shaanxi: Altkvalito el teknologia novigo - esperanto.china.org.cn</span>\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-10/16/content_117487629.htm", "title": "Provu C2-nivelan KER-ekzamenon!", "published": "2024-10-16 00:00:00", "content_text": "La C2-nivelaj retaj ekzamenoj okazos la 16an kaj 17an de novembro.\n\nLa individuaj parolaj partoj estos organizitaj por la proksimaj datoj de tiu semajnfino laŭ individua interkonsento.\n\nLa ekzameno povos okazi nur se aliĝos minimume 20 personoj. (La nuna situacio videblas ĉi tie:\n\nhttps://edukado.net/ekzamenoj/ker/aktuale.)\n\nProvtestoj: Se vi ne certas pri via nivelo aŭ volas ekkoni ekzamenpartojn, eĉ sperti ilin inter la veraj (kaj streĉaj) ekzamenkondiĉoj, nepre trapasu unue la provtestojn, al kies SENPAGAJ retaj versioj eblas registriĝi.\n\nLa testojn (ĉu skriban, ĉu aŭdkomprenan) la provantoj solvas en ajna tempo laŭ siaj kondiĉoj kaj la teamo de edukado.net ene de kelkaj tagoj informas pri la solvoj, rezultoj kaj donas ankaŭ konsilojn.\n\nEn oktobro ni okazigos ankaŭ plurajn preparsesiojn en Zoom.\n\nLa klarigo pri la ekzamenpartoj kaj poentumado legeblas en tiu ĉi PDF-dokumento (elŝutebla en:\n\nhttps://edukado.net/upload/enhavo/dosieroj/Ekzamenoj/UEA-KERC2_Tabela%20prezento_2022.pdf).\n\nAl la novembraj ekzamenoj aliĝu ĉi tie:\n\nhttps://edukado.net/ekzamenoj/ker/sesioj\n\nSe vi parolas Esperanton bone, kial ne provi? Eblas ankaŭ financaj faciligoj.\n\n<span style=\"font-family: \"times new roman\"; font-size: 20px;\">Shaanxi: Altkvalito el teknologia novigo - esperanto.china.org.cn</span>\n\nEl Popola Chinio", "author": null, "categories": ["E"], "audio_links": null}
{"url": "http://esperanto.china.org.cn/2024-10/17/content_117490994.htm", "title": "Mirinda koncerto de Gilberto Gil en Ŝanhajo", "published": "2024-10-17 00:00:00", "content_text": "Estis jam post la sunsubiro, kiam mi atingis la teatrejon por spekti la koncerton. La grundo estis malseka pro la pluveto falinta en la tuta tago, sed ne plu falanta. De la metrostacio ĝis la teatrejo mi renkontis plurajn brazilanojn survoje: Homoj el tuta Ĉinio, eĉ el foraj urboj, venis al Ŝanhajo por tiu okazo. Multaj aliaj ne povis veni pro la dato de la koncerto: 7-a de oktobro, la lasta tago de la ferio pro la Nacia Tago. Multaj homoj bezonis labori la sekvan tagon kaj ne eblus reveni hejmen ĝustatempe.\n\nMia propra kazo estas ekzemplo de la avantaĝoj alportitaj de tiu koncerto al Ŝanhajo: mi ne planis vojaĝi dum la oktobra ferio, pro la granda kvanto da homoj, sed mi decidis iri al Ŝanhajo nur pro la koncerto. Ĉar mi nepre bezonus iri al la urbo, kial ne profiti la okazon por promeni kaj revidi amikojn? Anstataŭ vojaĝi nur por la koncerto, mi iris kelkajn tagojn pli frue. Plejparto de miaj brazilaj amikoj de Pekino ankaŭ iris al Ŝanhajo pli frue kaj pasigis kelkajn tagojn turismantaj tie. Mi tie renkontis amikojn kaj konatulojn el Nankino, Nanchang kaj aliaj urboj. Multaj el ili antaŭe planis resti hejmen aŭ vojaĝi al alia urbo, sed elektis Ŝanhajon pro la koncerto: tio estis unika oportuno por ni.\n\nUnu kialo estas, ke de multaj jaroj neniu fama muzikisto de Brazilo koncertas en Ĉinio, kio estas granda bedaŭro, konsiderante la potencialon kaj gravecon de kulturaj interŝanĝoj inter la du landoj. Alia kialo estas tio, ke Gilberto Gil ne estas nur fama kaj altnivela muzikisto, sed legendo de brazila muziko, elstarulo inter elstaruloj. Gajninto de naŭ premioj Grammy kaj pluraj aliaj gravaj muzikaj premioj, Gil revoluciis la brazilan muzikon per la movado Tropicália, karakterizita de radikala estetika novigo per nekutima mikso de instrumentoj kaj stiloj, kunigante la tradicion kun la avangardo de brazila kaj internacia muziko. Nun, lanĉinte preskaŭ 60 albumojn laŭlonge de sia kariero, Gilberto Gil faras sian lastan turneon en Azio kaj planas emeritiĝi venontjare.\n\nInter 2003 kaj 2008, Gilberto Gil ankaŭ estis brazila ministro pri kulturo, kaj poste li gajnis la titolojn Artisto de Paco de Unesko kaj Ambasadoro de Bona Volo de la Manĝaĵa kaj Agrikultura Organizaĵo de UN. Tiutempe, fine de iu UN-kunveno, en kiu li reprezentis Brazilon, li iris al la podio kun la tiama ĝenerala sekretario de UN, Koffi Anan, kaj kelkaj aliaj aŭtoritatoj kun muzika talento, kaj ili kune koncertis: tiu sceno por mi reprezentas la plej altan momenton de Brazilo en la internacia medio.\n\nTiutempe Gilberto Gil havis grandegan bandon kun pluraj muzikistoj kaj faris grandajn koncertojn en stadionoj kaj aliaj vastaj lokoj, kun altaj teknikaj postuloj kaj grandega publiko. Nuntempe li estas jam 80-jara, kaj liaj koncertoj fariĝis pli simplaj en malgrandaj teatrejoj kun intimeca etoso. Lia nuna bando konsistas el liaj filoj Bem, José kaj João, kaj lia nepino Flor.\n\nLa koncerto komenciĝis per la kanto Expresso 2222 (Ekspresa Trajno 2222). Sidanta sur seĝo kun akustika gitaro en siaj manoj, Gil montris sian talenton en pluraj kantoj, kelkaj verkitaj de aliaj brazilaj aŭtoroj, kaj kelkaj verkitaj de li antaŭ pluraj jardekoj. Inter unu kanto kaj alia, Gil ŝatis interagi kun la publiko kaj rakonti siajn rememorojn pri la epoko, kiam la kanto estis verkita aŭ klarigi pri kelkaj brazilaj muzikstiloj. Lia nepino Flor ankaŭ montriĝis talenta kantistino.\n\nPost bela interpreto de Tempo Rei (Tempo Reĝo), Gilberto Gil stariĝis, oni demetis lian seĝon, kaj li daŭrigis la koncerton piede ludanta elektran gitaron. En tiu dua parto de la koncerto elektraj muzikiloj ĉefrolis, kaj Gil staranta montris sian talenton por entuziasmigi la publikon. Li komencis per\n\nWoman No Cry\n\nde Bob Marley, por kiu li verkis brazilan version, kiu daŭre estas tre populara. En Esperanto estas du versioj de tiu kanto,\n\nNe Ploru Virin’\n\n, rekte tradukita el la angla, kaj\n\nNe Ploru Plu\n\n, tradukita el la portugallingva versio de Gilberto Gil.\n\nLa muziko fariĝis pli kaj pli vigla kaj gaja, kun brazilanoj surloke kantantaj kune kun li. Kiam li ekkantis Aquele Abraço (Tiu Brakumo), unu el liaj ĉefaj sukcesoj, kiun li kantis en la malfermo de la Someraj Olimpikoj en Rio-de-Ĵanejro en 2016, la publiko stariĝis kaj komencis danci. Kreiĝis mirinda festa etoso. Sekve venis A Novidade (La Novaĵo) kaj li finis la koncerton per Toda Menina Baiana (Ĉiu Bahiulino). Entute estis duhora koncerto kaj li restis unu horon piede kaj eĉ iom dancis sur la podio!\n\nPost la koncerto, mi iris kun aliaj brazilanoj al drinkejo. Du amikoj, brazilaj muzikistoj vivantaj en Ŝanhajo, sukcesis renkonti Gilberto Gil post la koncerto, li afable babilis kun ili, kiuj invitis lin al drinkejo kun ni. Gilberto Gil estis laca kaj iris al la hotelo, sed liaj filoj renkontis nin en la drinkejo poste. Neforgesebla nokto!\n\nVerkis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Ekspozicio rakontas historion de amikeco inter Ĉinio kaj Irano - esperanto.china.org.cn</span>\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-10/18/content_117492713.htm", "title": "Ĉina firmao eksportas fridujojn al la tuta mondo", "published": "2024-10-18 00:00:00", "content_text": "La firmao Homa Appliances Kompanio Limigita sin dediĉas al fabrikado kaj distribuado de fridujoj kaj eksportas siajn altkvalitajn produktojn al pli ol 130 landoj kaj regionoj, kio metas ĝin en la liston de la 4 plej grandaj produktistoj de fridujoj en la mondo. Jam de 15 jaroj ĝi estas la ĉefa eksportanto de fridujoj de Ĉinio.\n\nSituanta en la urbo Zhongshan de Guangdong-provinco, la firmao havas pli ol 20 jarojn da sperto en sia kampo kaj estas unu el la plej rapide kreskantaj entreprenoj en la kampo de fridujoj, kun la kapablo produkti 16 mil fridujojn kaj frostujojn jare. Nuntempe 85% de ĝia produktado estas eksportata, ĉefe al Usono kaj Eŭropo.\n\nDum vizito al la kompanio, oni povas atesti la kvaliton de ĝiaj produktoj, la konvenecon de ĝiaj novigaj teknologioj kaj la elegantecon de la dezajno de la produktoj. Ĝia pintnivela teamo pri esplorado kaj disvolvado disvolvis solvojn tre konvenajn por uzantoj, ekzemple aplikoj de artefarita intelekto al fridujoj, energiŝparo, prevento de apero de bakterioj kaj malbonaj odoroj, interalie.\n\nRaportis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Mirinda koncerto de Gilberto Gil en Ŝanhajo - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-10/21/content_117492814.htm", "title": "Intervjuo al Kim Ribeiro", "published": "2024-10-21 00:00:00", "content_text": "El Popola Ĉinio: Ĉu vi povas prezenti vin al la legantoj? Kiam vi eklernis Esperanton? Kion vi faras nun?\n\nKiel la Ĉina Popola Respubliko, mi naskiĝis en 1949 en urbeto de la ŝtato Minas Gerais, Brazilo. Por muzik-studo, 19-jaraĝa mi translokiĝis al Rio-de-Ĵanejro, ĉefurbo de nia najbara ŝtato. Tiam mi studis komponarton kaj laboris kiel muzikisto (mi ludas fluton). De tiam, mi ĉiam laboris kiel flutisto (partopreno en orkestroj, surbendigaĵoj, muziko por dancado ktp), sed mi konsideras min kiel komponiston. Miaj muzikaĵoj estas por fluto, plejparte sen teksto. Mi komponis muzikaĵojn, do estas variaj stiloj en mia verkado en preskaŭ 60 jaroj.\n\nMi studis Esperanton per memlerna libro, kiun mi aĉetis en 1975. De tiam mi legadis kaj studis, kaj per nia lingvo mi faris bonajn kontaktojn en la kampo de muziko.\n\nEl Popola Ĉinio: Dum pluraj jaroj vi kunlaboras kun ni por Esperantigi\n\nKurieron\n\n, kiel vi rigardas pri la laboro?\n\nMi ja kredas, ke Esperanto estas justa lingvo por interkomunikado de la homaro. Do estas plezuro, ke mi kontribuas al tradukado de artikoloj al la universala lingvo, kiujn UNESKO-\n\nKuriero\n\npublikigas en alta nivelo, kun subteno de Ĉinio.\n\nTradukado estas laboro kultura, ne nur pro la riĉa enhavo de la artikoloj, kiujn\n\nKuriero\n\npublikigas, sed ankaŭ aperas vortoj, kiuj bezonas studon de ni, konsulton al PIV, legadon de la teksto tradukota en alia lingvo... Mi tradukis tekstojn pri tre variaj enhavoj, kiel afrika natura arkitekturo, moderna ĉina ŝipo por esplorado de maro aŭ la abunda vivo sub la pinto de arbaroj tropikaj. Kuriero de UNESKO estas altkvalita revuo, kaj mi fieras pri mia kontribuo al ĝi per miaj tradukoj.\n\nEl Popola Ĉinio: Ĉu iam vi vizitis Ĉinion? Kian impreson vi havas pri la lando? Kaj kion vi volas diri al\n\nĉinaj samideanoj?\n\nMi ankoraŭ ne konas Ĉinion, sed miaj interesoj pri budhismo kaj taoismo jam de la juneco alproksimigis min al la ĉina kulturo. Je la fino de la 1970-aj jaroj mi aĉetis esperantigitan libron\n\nElektitaj Verkoj de Mao Zedong\n\n. Mi spektis videaĵojn de ĉinaj interret-amikoj kaj interparolis kun ili, sed mi ankoraŭ ne bone konas la landon. En Brazilo la televido ne prezentas bonajn imagojn pri Ĉinio pro tio, ke la fontoj de informoj estas bazitaj en Usono kaj aliaj okcidentaj landoj. Sed mi havas profundan simpation por la kulturo kaj arto de Ĉinio.\n\nMi volas saluti la fratan landon, dezirante pacon, sanon kaj ĝojon.\n\n<span style=\"font-family: \"times new roman\"; font-size: 20px;\">Mirinda koncerto de Gilberto Gil en Ŝanhajo - esperanto.china.org.cn</span>\n\nEl Popola Chinio", "author": null, "categories": ["E"], "audio_links": null}
{"url": "http://esperanto.china.org.cn/2024-10/21/content_117497110.htm", "title": "Intervjuo al Adjévi Adjé: Kia estas tagoj de redaktoroj de kongresa kuriero de 109-a UK?", "published": "2024-10-21 00:00:00", "content_text": "La 109-a UK akiris atenton de multaj legantoj.\n\nEl Popola Ĉinio\n\nraportis pri la kongreso per informoj, rakontoj, kaj intervjuoj de en- kaj eksterlandaj esperantistoj. Hodiaŭ ni esploru la tagon de redaktoroj de la kongresa kuriero de la 109-a UK\n\nLa Voĉo de Kilimanĝaro\n\n. De kiu lando ili venas? Kia estas iliaj tagoj dum la UK? Kaj kiel ili efike plenumis raporton? Jen la intervjuo.\n\nEl Popola Ĉinio\n\n: Bonvolu prezenti vin mem.\n\nSaluton, mi estas Adjévi Adjé, togolanda esperantisto. Mi estas konata ankaŭ kiel kunorganizinto de pluraj naciaj kaj internaciaj Esperanto-renkontiĝoj en Afriko, kaj ĉeforganizinto de la 73-a Internacia Junulara Kongreso (IJK) en Aneho, Togolando en 2017. Laste mi estis redaktoro de la kuriero de la 109-a UK\n\nLa Voĉo de Kilimanĝaro\n\n.\n\nEl Popola Ĉinio\n\n: Kiom da homoj respondecis pri la raporto de UK? Kiel vi kunlaboris? Ĉu ĉiuj viaj membroj havis spertojn pri la raporto?\n\nEstis granda laboro, sed malmultaj (kun)laborantoj. Fakte ne estis respondecaj personoj, krom la redaktoro. Ĉiuj aliaj kontribuantoj estis memvolaj verkemuloj. Al kelkaj el tiuj ĉi (fame konataj esperantistoj), mi retskribis kelkajn tagojn antaŭ la komenciĝo de la kongreso, demandante al ili sendi salutmesaĝon por la kuriero kaj multaj el ili reagis pozitive. Kompreneble, iuj el la kontribuantoj estis amatoraj pri ĵurnalismo. Mi do kaptas la okazon por refoje danki ĉiujn kontribuintojn kaj aparte salutas al Martina Sachs-Bockelmann. Ŝi ne nur instigis kongresanojn verki por la KK, sed ankaŭ per sia telefono kolektis impresojn de UK-partoprenantoj por la kuriero. Alia neokaza kunlaboranto estis mia amiko Kokou Sagbadjélou el Togolando. Li subpreme provlegis ĉiun ekzempleron de la KK malgaŭ diferenco de tri horoj inter Tanzanio kaj Togolando.\n\nEl Popola Ĉinio\n\n: Kion vi faris antaŭ la inaŭguro de la kongreso por pretigi la raporton?\n\nUnue, mi tralegis la programon de la koncerna tago kaj surbaze de tio preparis skemon por la aperonta KK. Laŭ tiu plano mi kontaktiĝis kun koncernaj prelegontoj kun afabla invito al ili sendi fotojn, raportojn – ĉu tekstajn, ĉu voĉregistraĵojn pri la respektivaj programeroj. En tiu ĉi korespondado helpis ankaŭ la ĝenerala sekretario de la estraro de UEA, nome Aleks Kadar. Li peris kaj mem verkis ankaŭ tekstojn por la KK. Al li mi ŝuldas ankaŭ dankon!\n\nEl Popola Ĉinio\n\n: Kion via teamo faris dum la UK por garantii ĉiutagan publikiĝon?\n\nNi taksis al ni malmulte dormi, multe atenti pri eroj de la kongresa programaro raportindaj. Dum la kongresa semajno aperadis regule\n\nLa Voĉo de Kilimanĝaro\n\n. Ĝi estis preparata dumnokte, kiam ĉiuj jam dolĉe dormis, amuziĝis en iu bona restoracio aŭ inter si. Mallonge, la teamo zorge nutris kaj flegis la ligon: redakcio – provleganto – presejo. Kaj feliĉe tio funkciadis en bonaj retkondiĉoj.\n\nEl Popola Ĉinio\n\n: Kia estis via tago dum la UK?\n\nPlenplena, laborega kaj preskaŭ sendorma. Mi ne povis plene ĝui la kongreson kaj partopreni en ĉiuj programeroj, en kiuj mi volis partopreni. Fojfoje mi eĉ devis rezigni al amikaj kaj afablaj invitoj al ekskursoj, restoracio, ekzemple. Sed la redaktora laboro ankaŭ donis plezuron, precipe kiam mi vidis kiom UK-anoj kun scivolema apetito venis serĉi ĉiun novan kurieron ĉe la akceptejo.\n\nEl Popola Ĉinio\n\n: Kiujn aferojn impresis vin?\n\nOni emas diri, ke vojaĝo klerigas homon. Sed mi povas aldoni, ke UK plilarĝigas la kulturajn horizontojn de kongresanoj. Mi ne kutimas ĵeti al mi florojn, sed mi povas diri, ke mi ne plu estas tiu Adjévi, kiu mi estis kiam mi ekvojaĝis al Aruŝo. Mi pensas, ke mi pliboniĝus, ĉar multajn aferojn mi lernis de azianoj, eŭropanoj, afrikanoj, amerikanoj, oceanianoj dum la kongreso en Aruŝo. Mi ĉiufoje miris vidi la Esperanto-komunumon, kiu kapablas doni tiom multe! Daŭre mi opinias, ke interŝanĝoj kaj kontaktoj kun la esperantista mondo estas gravegaj en la vivo de ĉiu esperantisto. Impresis ankaŭ la fakto, ke regis inter la kongresanoj la spirito de amikeco, frateco kaj solidareco.\n\nEl Popola Ĉinio\n\n: Kiom da fojoj vi partoprenis en la raporto de UK? Ĉu kun ĉinaj esperantistoj vi amikiĝis dum UK? Se jes, ĉu vi volas kunhavi la rakonto(j)n inter vi kaj ĉinaj amikoj?\n\nEn mia ĝis nuna esperantista vivo, mi entute partoprenis jam en tri-kvar UK, sed ĉi-jara estis la unua, en kiu mi oficiale plenumis raportistan laboron. En Aruŝo mi havis bonajn momentoj kun UK-anoj, el kiuj estis ĉinoj. Aparte mi havis saman laborĉambron kun John Huang, kiu de tri jaroj estas la oficiala UK-fotisto. Krome, mi persone ekkonatiĝis kun Ĉielismo WANG Tianyi, pri kiu mi multe legadis, sed neniam antaŭe renkontis lin. Ni faris foton!\n\n<span style=\"font-family: \"times new roman\"; font-size: 20px;\">Intervjuo al Kim Ribeiro - esperanto.china.org.cn</span>\n\nEl Popola Chinio", "author": null, "categories": ["E"], "audio_links": null}
{"url": "http://esperanto.china.org.cn/2024-10/22/content_117499828.htm", "title": "Kazano, gastigurbo de la 16-a Pintkunveno de BRICS", "published": "2024-10-22 00:00:00", "content_text": "Kazano estas la ĉefurbo de Tatario de Rusio. Tie troviĝas multaj historiaj kaj kulturaj vidindaĵoj, inter kiuj la plej konata estas la Kazana Kremlo. La urbo ĉijare gastigas la 16-an Pintkunvenon de BRICS\n\n(mallongigo de Brazilo, Rusio, Hindio, Ĉinio kaj Sud-Afriko).\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Intervjuo al Adjévi Adjé: Kia estas tagoj de redaktoroj de kongresa kuriero de 109-a UK? - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-10/23/content_117502545.htm", "title": "Usona klerulo: Maljusteco de internacia ordo kaj tutmonda ekonomia strukturo unuigas BRICS-landojn", "published": "2024-10-23 00:00:00", "content_text": "La Pintkunveno de BRICS-landoj okazos en Kazano, Rusio, de la 22-a ĝis la 24-a de oktobro. Gvidantoj de 24 landoj jam konfirmis sian ĉeeston. Analizistoj diris, ke ĉi tiu pintkunveno ricevas vastajn atentojn de la internacia socio, kaj pli kaj pli multaj landoj sin montras interesataj pri BRICS-mekanismo.\n\nStewart Patrick, altrangulo ĉe Carnegie-Fonduso por Internacia Paco en Usono, diris, ke ĉiu ekonomio havas siajn proprajn celojn ĉe la pintkunveno, sed la hodiaŭa internacia ordo kaj tutmonda ekonomia strukturo estas maljuste klinitaj al okcidentaj landoj.\n\n\"BRICS defias tiajn hierarkiojn, inkluzive de la dominado de la usona dolaro, kaj la pli grandan influon, kiun okcidentaj landoj ĝuas en gravaj internaciaj organizoj,\" diris Patrick, \"Por Ĉinio kaj Rusio, 'BRICS+' kapablas ŝanĝi la okcident-gvidatan internacian ordon, precipe la uson-gvidatan ordon.\"\n\nPatrick senkaŝe deklaris, ke pli kaj pli da landoj ne nur malkontentas pri la dominado de la usona dolaro, sed ankaŭ malkontentas pri la \"armiligo\" de ekonomiaj rilatoj por subpremi kontraŭulojn de la usona registaro. Aliaj BRICS-membroj maltrankviliĝas, ke ili povas esti submetitaj al similaj sankciumoj kaj klopodas redukti riskojn.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Xi Jinping atingis Kazanon por pintkunveno de BRICS - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-10/23/content_117502827.htm", "title": "Ĉinio kaj Rusio trovas ĝustan vojon por amikaj rilatoj inter ĉefaj najbaraj landoj", "published": "2024-10-23 00:00:00", "content_text": "Ĉina prezidanto Xi Jinping renkontiĝis kun rusa prezidento Vladimir Putin en la 22-a de oktobro. En la renkontiĝo Xi Jinping diris, ke Ĉinio kaj Rusio jam trovis la ĝustan vojon por ke ĉefaj najbaraj landoj havu amikajn rilatojn, kio prezentas ne-aliancon, ne-alfrontadon kaj ne-celantan trian partion.\n\nRimarkante, ke ĉi-jare estas la 75-a datreveno de la starigo de diplomatiaj rilatoj inter Ĉinio kaj Rusio, Xi Jinping diris, ke dum la pasintaj jaroj, la rilatoj inter la du landoj eltenis defiojn. Malgraŭ la kompleksaj kaj severaj eksteraj defioj, la duflanka kunlaboro en kampoj kiel komerco daŭre progresas, kaj grandskalaj komunaj projektoj restas en stabila funkciado.\n\nXi Jinping diris, ke la mekanismo de BRICS (Brazilo, Rusio, Barato, Ĉinio kaj Sud-Afriko) estas la plej grava platformo de la mondo por solidareco kaj kunlaboro inter emerĝantaj merkatoj kaj evoluantaj landoj, Ĉinio alte taksas la grandajn klopodojn de Rusio kiel prezidanta lando de BRICS.\n\nPutin diris, ke ekde la starigo de la diplomatiaj rilatoj inter Rusio kaj Ĉinio, antaŭ 75 jaroj, la rilato inter la du landoj evoluis al ampleksa strategia partnero de kunordigo por la nova epoko, kun duflankaj rilatoj konservante altnivelan kreskon kaj forĝante modelon por nova speco de rilatoj inter grandaj landoj.\n\nPutin dankis Ĉinion pro lia subteno dum la rusa prezidanteco de BRICS, emfazante, ke Rusio pretas proksime kunlabori kun Ĉinio por certigi la sukceson de la unua pintkunveno de BRICS post ĝia plivastigo, kondukante pozitivajn rezultojn en pli granda kunlaboro de BRICS.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Xi Jinping atingis Kazanon por pintkunveno de BRICS - esperanto.china.org.cn</span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-10/23/content_117503036.htm", "title": "Dilma Rousseff: Laŭ MEP, BRICS jam estas pli grava ol G7", "published": "2024-10-23 00:00:00", "content_text": "Lastatempe, Dilma Rousseff, eksa prezidanto de Brazilo kaj prezidanto de la Nova Disvolviĝa Banko, diris en intervjuo, ke la Nova Disvolviĝa Banko realigis internacian kunlaboron trapasinte la limojn de ĉiuj koncernaj landoj kaj reprezentante la komunan vidpunkton de la koncernaj landoj.\n\n\"Laŭ la malneta enlanda produkto (MEP), BRICS-landoj jam estas pli gravaj ol tiuj de G7-grupo\". Rousseff diris, ke la BRICS-mekanismo, grava kunlabora mekanismo inter emerĝantaj ekonomioj, daŭre profundiĝis kaj fariĝis pli solida, kun grandega potencialo kaj forta kreskopotencialo.\n\n\"La kunlabora mekanismo de BRICS-landoj konsistas el emerĝantaj ekonomioj kaj evoluantaj landoj, ĝi servas ĉi tiujn landojn, kaj reflektas la komunan vizion de ili. Ni ankaŭ rimarkis la gravecon havi taŭgajn ilojn kaj mekanismojn, tiel ekzistas la Nova Disvolviĝa Banko kaj kriz-aranĝa mekanismo de BRICS-landoj,\" diris Rousseff.\n\nRousseff diris, ke la celo de la Nova Disvolviĝa Banko estas plivastigi investon en infrastrukturo kaj daŭripova evoluado, precipe en la kampoj de loĝistika infrastrukturo, cifereca infrastrukturo kaj socia infrastrukturo.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Ĉinio kaj Rusio trovas ĝustan vojon por amikaj rilatoj inter ĉefaj najbaraj landoj - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-10/24/content_117502861.htm", "title": "Rusa klerulo: BRICS ne estas \"kontraŭokcidenta organizo\"", "published": "2024-10-24 00:00:00", "content_text": "De la 22-a ĝis la 24-a de oktobro okazas la Pintkunveno de BRICS en Kazano, Rusio, la unua post la plivastigo de BRICS-membroj. Vasily Kashin, altranga esploristo de la centro por ampleksaj eŭropaj kaj internaciaj studoj ĉe la Nacia Esplora Universitato pri Ekonomio de Rusio, diris, ke BRICS-landoj klopodas por antaŭenigi forigon de dolaro, sed ĉiuj membrolandoj havas malsamajn ekonomiajn kaj financajn sistemojn, do la celo estas longdaŭra. La nuna celo de BRICS estas sin protekti de la sankcioj farataj de la Okcidento.\n\nLi diris, ke BRICS ne estas \"kontraŭokcidenta organizo\" kaj iuj membroj, kiel Egiptio kaj la Unuiĝintaj Arabaj Emirlandoj, ĉiam havas proksimajn rilatojn kun Usono. BRICS estas pli simila al \"klubo de landoj kun komunaj interesoj en ekonomia disvolvado kaj tutmonda administrado\", \"la celoj inkludas pliigi la reprezentecon de ne-okcidentaj landoj en internaciaj institucioj kaj limigi la kapablon de Usono misuzi sian ekonomian influon por politikaj kaj ekonomiaj celoj\".\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Xi Jinping atingis Kazanon por pintkunveno de BRICS - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-10/24/content_117502873.htm", "title": "Usona amaskomunikilo: Kreskado de BRICS helpos \"korekti mondan malekvilibron\"", "published": "2024-10-24 00:00:00", "content_text": "La 15-an de oktobro, la retejo de la usona ĵurnalo\n\nThe Nation\n\npublikigis artikolon verkitan de Sarang Shidor, direktoro de la Tutmonda Sud-studa Programo ĉe Quincy-instituto pri Landa Administrado de Usono. La artikolo montris, ke de la pasinta jaro, la entuziasmo pri aliĝo al BRICS plifortiĝas inter landoj de la tutmonda sudo. Tajlando kaj Malajzio petis aliĝon al BRICS, signalante, ke la Sudorienta Azio eble aliĝos al la mekanismo en la estonteco, kaj la regiono jam faris signifajn atingojn en ekonomia kresko kaj integriĝo.\n\nKonsiderante, ke BRICS inkludas Ĉinion kaj Rusion, du ĉefaj membroj, la \"kontraŭokcidenteco\" de la mekanismo estas troigita. Longtempe, la plivastiĝo de BRICS inkludos pli multajn landojn de la tutmonda sudo. La tutmonda sudo ne estas aliancano de la Okcidento, nek ĝia kontraŭulo.\n\nDum grandaj landoj leviĝas, BRICS-landoj devas alfronti mondon, en kiu komerco kaj investo fariĝis armiloj. Fakte, en la procezo de sociaj kontaktoj, oni atendas, ke la kunlabora mekanismo de BRICS kontribuos por mildigi duflankan streĉecon inter kontraŭuloj. Kvankam ekzistas mankoj en la kunlabora mekanismo de BRICS, tamen la kreskado de BRICS estas unu el la nepraj rimedoj por\"korekti mondan malekvilibron\".\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Xi Jinping atingis Kazanon por pintkunveno de BRICS - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-10/24/content_117505218.htm", "title": "Ĉinio volas kunlabori kun BRICS-landoj por altkvalita disvolviĝo de \"granda BRICS-kunlaboro\"", "published": "2024-10-24 00:00:00", "content_text": "La 23-an de oktobro ĉina prezidanto Xi Jinping diris en la 16-a Pintkunveno de BRICS-landoj, ke vastigo estas la grava mejloŝtono dum la disvolvado de BRICS-mekanismo, kaj estas ankaŭ la simbola afero de evoluo de la internacia situacio.\n\nXi Jinping diris, ke ili refoje decidis inviti kelkajn landojn fariĝi la partneroj de BRICS-landoj, kaj alvokis BRICS-membrojn konstrui ĝin por paco kaj agi kiel gardantoj de komuna sekureco. Li urĝis BRICS-landojn subteni la tri principojn: ne vastigi batalkampon, ne streĉi bataladon kaj ne provoki iun el la partioj, labori por malintensiĝo de la ukraina krizo kiel eble plej baldaŭ.\n\nXi Jinping diris, ke Ĉinio lastatempe starigis la Ĉin-BRICS-an Centron de Disvolvo kaj Kunlaborado de Artefarita Intelekto kaj volas profundigi novigan kunlaboron kun ĉiuj partioj por liberigi la potencialon de artefarita intelekto. Li ankaŭ alvokis BRICS-membrojn konstrui \"verdan BRICS\" kaj fariĝi praktikantoj de daŭrigebla disvolviĝo. Ĉinio volas utiligi siajn proprajn avantaĝojn por vastigi kunlaboron kun BRICS-landoj en verdaj industrioj, pura energio kaj verdaj mineraloj.\n\nXi Jinping diris, ke Ĉinio volas kunlabori kun BRICS-landoj por krei novan situacion de altkvalita disvolviĝo de \"granda BRICS-kunlaboro\" kaj kuniĝi kun pli da landoj de \"tutmonda sudo\" por kune antaŭenigi la konstruadon de la homara komunumo de komuna estonteco.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Usona amaskomunikilo: Kreskado de BRICS helpos \"korekti mondan malekvilibron\" - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-10/24/content_117505379.htm", "title": "Brazila kungfu-atleto disputos ĉampionecon en Ĉinio!", "published": "2024-10-24 00:00:00", "content_text": "La 34-jara brazila atleto Ismael Mello, loĝanta en la urbo Maricá de la ŝtato Rio-de-Ĵaneiro, estas atleto de la brazila nacia teamo de kungfuo wushu kaj membro de la federacio de kunfuo de erio-de-Ĵanejro, en la kungfustilo Shuai Jiao.\n\nPer sia forta kaj sincera sindediĉo al tiu tradicia ĉina luktoarto, Ismael fariĝis ĉampiono en pluraj gravaj turniroj, interalie li estas trifoje ŝtata ĉampiono en Rio-de-Ĵanejro, trifoje transŝtata ĉampiono, dufoje brazila ĉampiono, kaj estas la nuna tut-amerika ĉampiono. Brazila Konfederacio pri Kungfuo Wushu elektis lin elstara atleto de 2023.\n\nPost longa penado por akiri tiujn titolojn, Ismael sukcesis esti invitita por la Tutmondaj Ludoj de Kungfuo Shuaijiao, kiu okazas de la 24-a ĝis la 27-a de oktobro en la urbo Baoding, Hebei-provinco de Ĉinio.\n\n\"Mi revas pri tiu ĉi turniro kaj serioze trejniĝis por tiu ĉi granda evento. Partopreni tutmondan turniron estas la revo de ajna atleto, samkiel partopreno en Olimpikoj. Mi revas partopreni en tia ĉampioneco, ekde kiam mi fariĝis kungfu-atleto, kaj iri al la urbo, kie naskiĝis tiu ĉi kungfustilo, estas historia momento por mi. Tre malmultaj atletoj sukcesas esti invititaj al mondĉampioneco,\" rakontis Ismael.\n\nSendependa atleto, Ismael ne trovis sponsoron por la vojaĝo al Ĉinio kaj preskaŭ maltrafis la ŝancon realigi sian revon. Financa helpo de amikoj kaj familianoj ne estis sufiĉa, sed bonŝance lia rakonto fariĝis konata inter brazilanoj vivantaj en Ĉinio, kiuj tuj ekagis por helpi lin realigi sian revon.\n\n\"Mi ne imagis, ke mi gajnus subtenon el alia flanko de la mondo. Mi tre ĝojas scii, ke brazilanoj en Ĉinio agadis por helpi min. Tio min instigas eĉ pli partopreni la turniron kaj gajni medalon por Brazilo,\" deklaris la atleto.\n\nBonŝancon al Ismael!\n\nRaportis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Ĉinio volas kunlabori kun BRICS-landoj por altkvalita disvolviĝo de \"granda BRICS-kunlaboro\" - esperanto.china.org.cn</span>\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-10/25/content_117502921.htm", "title": "Firmao disvolvas spavojn en Zhongshan", "published": "2024-10-25 00:00:00", "content_text": "Zhongshan-a FCourier-a Aviada Teknologia Kompanio Limigita, bazita en Zhongshan-urbo de Guangdong-provinco, disvolvas sistemojn por profesia uzo de senpilotaj aviadiloj (spavoj), aganta en la sektoroj de esplorado kaj disvolvado, fabrikado, komerco kaj operaciumado de altnivelaj spavoj, sistemoj por kontrolado de flugmaŝinoj kaj artefarita intelekto. Ĝi aparte fokusas sur fiksflugilaj spavoj kun kapablo al- kaj elteriĝi vertikale, kiuj estas promesplenaj por la disvolvado de malalt-altituda ekonomio de Ĉinio en la sekvaj jaroj kaj estas aplikeblaj en multaj fakoj, inkluzive de publika sekureco, savado, batalo kontraŭ incendio, inspektado de grundo kaj resursoj, kaj inspektado de linioj por distribuado de elektro.\n\nPer komputilo oni povas kontroli la spavojn kaj vidi realtempe la imagojn el siaj kameraoj.\n\nLa spavo E6, disvolvita de FCourier, el- kaj alteriĝas vertikale, sed post kiam ĝi atingas sufiĉe altan altitudon kaj rapidecon, la motoroj por vertikala flugo sin kaŝas ene de kontenero en la spavo, kiu de tiam flugas kiel fiksflugila flugmaŝino, atingante pli longan flugkapablon kaj ŝparante energion. Por ke ĝi alteriĝu, okazas la malo: ĝi perdas rapidecon kaj ekuzas la motorojn por vertikala flugo. Ĝi povas esti ekipita kun kameraoj, sensiloj, laŭtparolilo kaj aliaj akcesoraĵoj, depende de la uzo, kiun oni donos al ĝi, ekzemple monitorado, anoncoj, inspektado ktp.\n\nE6 ekflugas.\n\nE40, alia spavo disvolvita, produktata kaj komercata de FCourier, estas pli granda kaj kun granda kargokapablo, por ke ĝi povu transporti kaj liveri pakaĵojn. Ĝi kapablas ĵeti pakaĵon dum la flugo, sen la bezono alteriĝi. Laŭ la firmao, tiu ĉi spavo kapablas elteriĝi kun pezo je maksimume 110 kg, kaj ĝi povas transporti granddimensian kargon.\n\nE40 transportas pakaĵon.\n\nKiel nacinivela alt-teknologia entrepreno, FCourier ankaŭ kunlaboras en la partnereca programo por integriĝo de industrioj, universitatoj kaj esplorado sub la ministerio pri edukado.\n\nRaportis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Xi Jinping atingis Kazanon por pintkunveno de BRICS - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-10/25/content_117503207.htm", "title": "La iama loĝejo de Sun Yat-Sen en la urbo Zhongshan", "published": "2024-10-25 00:00:00", "content_text": "La urbo Zhongshan en la provinco Guangdong de Ĉinio estas la devenurbo de doktoro Sun Yat-Sen, kiu fondis la unuan respublikon de Ĉinio. Lia iama loĝejo troviĝas en la vilaĝo Cuiheng, kaj ekde 1956 ĝi funkcias kiel muzeo, kun areo de 200 mil kvadrataj metroj kaj pli ol 20 kulturaj heredaĵoj protektitaj je nacia, provinca aŭ urba nivelo, inkluzive de la antikvaj loĝejoj de Sun Yat-Sen kaj Yang Yin. La muzeo estas dividita en sep malsamajn lokojn: Memorigejo pri D-ro Sun Yat-Sen (en lia antikva loĝejo), Tradicia Cuiheng-a Domo, Eksponejo pri Farma Kulturo, Eksponejoj de Nemateriaj Kulturaj Heredaĵoj, Parko Memore al la Revolucio de 1911, Memorigejo pri Yan Yin kaj Cuiheng-vilaĝo.\n\nEnirejo de la muzeo ornamita kun flagoj de Ĉinio dum la periodo de la Nacia Tago\n\nLa domo, kie d-ro Sun Yat-Sen vivis dum siaj fruaj jaroj\n\nTamarindo plantita de d-ro Sun Yat-Sen el semoj portitaj el Havajo vigle kreskas en Zhongshan.\n\nLa enirhalo de la domo konservas la originalajn meblojn kaj ankaŭ portretojn de li kaj liaj gepatroj.\n\nAntaŭ la domo de d-ro Sun Yat-Sen troviĝas tamarindo plantita de li mem. La semojn li kunportis el Havajo. Ene de la domo, konserviĝas la originalaj mebloj, kiujn li kaj lia familio uzis dum longa tempo. Dum milito, kiam japanoj invadis Ĉinion, la mebloj estis forsenditaj al alia loko, kaj post la fino de la milito oni revenigis ilin al la domo. La eksponaĵoj emfazas la epokon kiam d-ro Sun Yat-Sen vivis en tiu domo, montrante la etoson, en kiu li naskiĝis kaj kreskis.\n\nRaportis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Dilma Rousseff: Laŭ MEP, BRICS jam estas pli grava ol G7 - esperanto.china.org.cn</span>\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-10/25/content_117507634.htm", "title": "Novenergia industrio de EU estas forte subvenciita", "published": "2024-10-25 00:00:00", "content_text": "de Shi Xiaoli kaj Cui Yunfei\n\nLa 20-an de aŭgusto la Eŭropa Komisiono publikigis finan decidon pri la kontraŭsubvencia enketo de la pasaĝeraj elektroveturiloj de Ĉinio (AS689) kaj planis trudi kompensajn impostojn de 17-36.3% al ĉinaj eksportfirmaoj (la aparta imposto de Tesla estas 9%). La internacia komunumo zorgas pri tio. Multaj membroj de Eŭropa Unio (EU), organizoj kaj entreprenoj de aŭtoindustrio, pensfabrikoj kaj kleruloj esprimis siajn opiniojn, montrante, ke tiu kontraŭsubvencia ago estas protektismo en la nomo de \"justa komerco\" kaj ne devus esti uzata por antaŭenigi la disvolviĝon de la elektra aŭtoindustrio en konkurado.\n\nEn la lastaj jaroj, multaj landoj faris fotovoltaajn produktojn, elektrajn veturilojn kaj litiajn bateriojn kiel siajn industriajn disvolvajn prioritatojn, kaj EU estas unu el la tipaj reprezentantoj. EU forte kondamnas la subvenciojn de Usono al tiuj tri industrioj, dume ĝi pliigas siajn enlandajn subvenciojn. Fakte, la celo de EU akceli la disvolviĝon de la novenergia industrio estas ne nur sekvi la Celojn de Daŭripova Disvolvado de Unuiĝintaj Nacioj, sed ankaŭ profiti de la okazo por plibonigi la tutmondan konkurencivon de la industrio de EU kaj serĉi mondan gvidadon, kaj jam efektivigis grandan nombron da subvenciaj politikoj.\n\nLa faro de EU povas esti resumita kiel: grandaj enlandaj subvencioj kaj diskriminaciaj kontraŭsubvenciaj punoj. Nun EU starigis sisteman kaj ampleksan industrian politikon kaj kunordigan strategion por fotovoltaaj produktoj, elektraj veturiloj kaj litiaj baterioj, kaj subtenas la EU-rilatajn industriojn per diversaj subvencioj. EU plurfoje emfazis en oficialaj dokumentoj, ke estas grave konstrui la tutmondan gvidan povon de Eŭropo en rilataj industrioj.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Brazila kungfu-atleto disputos ĉampionecon en Ĉinio! - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-10/29/content_117513819.htm", "title": "Tri ĉinaj astronaǔtoj de Shenzhou-19 salutis la publikon", "published": "2024-10-29 00:00:00", "content_text": "La 29-an de oktobro la teamo de la tri ĉinaj astronaǔtoj de Shenzhou-19 salutis la publikon en Jiuquan-a Satelita Lanĉ-centro en nordokcidenta Ĉinio. Ili estas Cai Xuzhe (meze), Song Lingdong (dekstre) kaj Wang Haoze (maldekstre).\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">La iama loĝejo de Sun Yat-Sen en la urbo Zhongshan - esperanto.china.org.cn</span>\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-10/30/content_117516604.htm", "title": "Ĉinio sukcese lanĉis Shenzhou-19", "published": "2024-10-30 00:00:00", "content_text": "La 30-an de oktobro Ĉinio lanĉis la homekipitan spacoŝipon Shenzhou-19, sendante tri astronaŭtojn al sia orbitanta kosmostacio Tiangong por sesmonata misio.\n\nLa spacoŝipo Shenzhou-19, sur la portoraketo Changzheng-2F, ĵetiĝis matene je 4:27 laŭ la pekina tempo de Jiuquan-a Satelit-lanĉa Centro en nordokcidenta Ĉinio. Proksimume 10 minutojn post la lanĉo, Shenzhou-19 disiĝis de la raketo kaj eniris sian destinitan orbiton.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Tri ĉinaj astronaǔtoj de Shenzhou-19 salutis la publikon - esperanto.china.org.cn</span>\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-10/31/content_117519270.htm", "title": "Ekspozicio pri afrika arto en Pekino", "published": "2024-10-31 00:00:00", "content_text": "La 5-an de septembro ĉi-jare, dum la malferma ceremonio de Pintkunveno de la Forumo pri Ĉin-Afrika kunlaboro en Pekino, ĉina prezidanto Xi Jinping anoncis dek partnerajn agadplanojn por profundigi kunlaboron inter Ĉinio kaj Afriko kaj gvidi modernigon de Tutmonda Sudo. La agadplanoj kovras plurajn kampojn, interalie estas reciproka lernado inter civilizacioj kaj kulturaj interŝanĝoj.\n\nLa 28-an de oktobro, diplomatoj kaj aliaj invititaj gastoj vizitis la ekspozicion.\n\nMalpli ol du monatoj post tiu grava parolo, posttagmeze de la 28-a de oktobro, la Muzeo pri Arto de Tsinghua-Universitato en Pekino inaŭguris la ekspozicion \"Afrika Arto: Nova Remalkovro\", kun la celo montri al la ĉina publiko la unikan artan tradicion de afrikaj popoloj per artaj verkoj de malsamaj etnoj kaj landoj de Afriko, produktitaj en la 18-a kaj 19-a jarcentoj. La ekspozicio atestas la seriozecon de Ĉinio pri plenumado de sia promeso plifortigi reciprokan lernadon kaj kulturajn interŝanĝojn kun Afriko.\n\nLa kuratoroj de la ekspozicio, Tan Shengguang kaj Gao Dengke, substrekas, ke komence de la 20-a jarcento, modernaj artistoj en la tuta mondo ekkritikis la hegemonion de la antikva grek-romia tradicio en okcidenta arto kaj ankaŭ la obsedon de artistoj pri kreado de realismaj verkoj depost Renesanco.\n\nTiam estiĝis artaj movadoj favore al libera estetika esplorado kaj serĉado de krudaj kaj kreemaj formoj de arta esprimo. En tiu momento, okcidentaj artistoj malkovris afrikan arton, kies unika vidlingvaĵo fariĝis inspiro por tiu evoluado. Afriko estas vasta kontinento kun bunta kaj vigla kulturo, kie troviĝas granda diverseco de artaj tradicioj kun apartaj trajtoj. Aparte mondkonata estas la egipta arto, sed ankaŭ la artaĵoj el ligno kaj metalo el centra kaj okcidenta afriko estas tre interesaj kaj unikaj, kaj la ekspozicio alportis al la ĉina publiko valoran ŝancon konatiĝi kun distingaj trajtoj de afrikaj artaj tradicioj per reprezentaj artaĵoj el Niĝerio, Burkino, Eburbordo, Malio kaj aliaj landoj.\n\nLeonstatuo de la etno Fon el Benino, produktita en la 18-a jarcento\n\nLaŭ klarigo de la kuratoroj, por ke nuntempa ĉina publiko povu plene aprezi kaj kompreni la estetikan valoron kaj kulturan gravecon de la afrika arto, ĝi bezonas ricevi bazajn klarigojn pri la graveco kaj rolo, kiun ili havas en la socioj, kiuj ilin kreis, ekzemple kadre de religiaj ritoj kaj de la strukturo de afrikaj triboj. Subtenata de la Internacia Muzeo pri Arto de la Gvinea Golfo, la ekspozicio estas dividita en kvar sektoroj, titolitaj \"homeco kaj dieco\", \"homo kaj homaro\", \"homaro kaj ĉio alia\" kaj \"la formo de beleco\". Ĉiu sektoro prezentas unu gravan aspekton de la afrika arta tradicio. Dum vizito al la ekspozicio, ĉiĉeronoj rakontas al la vizitantoj pri afrikaj moroj, kutimoj kaj ritoj, klarigas pri religioj kaj sociaj aranĝoj de malsamaj popoloj de Afriko, kaj ankaŭ pri inspiro de la ĉina arto.\n\nPer tabulkomputilo, ĉiĉerono povas montri al vizitantoj bildojn de diversaj okcidentaj modernaj artaĵoj klare inspiritaj de afrika arto. Eblas konstati, ke afrika arto ja multe kontribuis por influi nuntempan arton tra la mondo, kiu ne plu klopodas fidele reprezenti homojn kaj bestojn, sed anstataŭe ilin deformas por substreki kelkajn trajtojn: longegaj kruroj aŭ kornoj, grandaj okuloj kaj lipoj aŭ dikaj manoj kaj piedoj ne fidele reprezentas aspekton de realaj estaĵoj, sed povas substreki iliajn distingajn trajtojn aŭ kapablojn.\n\nĈiĉerono uzas tabulkomputilon por klarigi afrikajn tradiciojn kaj ilian influon en la moderna arto. Malantaŭ ŝi videblas aro da statuoj, produktitaj en nuna Niĝerio en la 19-a jarcento, kiuj montras portugalajn konkerantojn inter la loka gento.\n\nĈu vi jam sciis, ke Picasso havis plurajn afrikajn artaĵojn en sia ateliero? Estas fotoj, kiuj montras tion, kaj kelkaj statuoj montrataj en la ekspozicio ja havas similaĵojn kun figuroj el pentraĵoj de tiu hispana majstro. Kompreneble, Picasso distordis eĉ pli kelkajn trajtojn de siaj kreaĵoj, sed la inspiro ja venis de Afriko. Brazilano povas facile rimarki interesajn similaĵojn inter kelkaj afrikaj kaj brazilaj artaĵoj, ekzemple la pentraĵoj de Cândido Portinari (1903-1962) aŭ la argilaj statuoj de majstro Vitalino (1909-1963), du brazilaj modernaj artistoj, kiuj ne studis la afrikan arton. Portinari donis grandajn piedojn kaj manojn al kamparaj laboristoj pentritaj de li por emfazi, kaj eĉ protesti kontraŭ malriĉeco kaj ekspluatado de laboristoj. Majstro Vitalino, kreskiĝinta en nordorienta kamparo, mem lernis la arton krei figurojn el argilo.\n\nAlia tre interesa aspekto de la ekspozicio estas la similaĵoj de afrika arto kun kelkaj antikvaj artaĵoj aŭ artaj skoloj de Ĉinio. Du artaĵoj tie aparte vokis mian atenton. La unua estas afrika masko por religia rito, kiu aspektas simile al maskoj elfositaj en la arkeologiejo Sanxingdui en Sichuan-provinco. La dua estas Jimini-masko el Eburbordo, kiu prezentas tri nazojn, tri buŝojn kaj kvar okulojn. Kovrante parton de la masko, oni trovas tri malsamajn vizaĝojn, unu rigardante dekstren, alia antaŭen kaj alia maldekstren. En Gansu-provinco de Ĉinio, mi vidis triokulan statuon en budhisma kaverna templo, kovrante unu okulon, oni vidas inan vizaĝon, kovrante la alian, oni vidas viran vizaĝon.\n\nJimini-masko el Eburbordo, produktita komence de la 20-a jarcento\n\nEstas tre interese konstati, ke kulturoj tiom malsimilaj kaj for unu de la alia sukcesis, en malsamaj epokoj, havi ideojn tiom similajn por sin esprimi. Tio montras, ke super ĉiuj kulturaj diferencoj estas nia komuna trajto esti homoj, kiuj kundividas la saman planedon, la samajn sentojn kaj la saman revon pri feliĉa vivo. Tio montras, ke konstruado de homara komunumo de komuna estonteco estas la natura vojo de civilizacia disvolvado.\n\nVerkis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Ĉinio sukcese lanĉis Shenzhou-19 - esperanto.china.org.cn</span>\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-11/01/content_117519301.htm", "title": "Direktoro de Finnlanda Buroo pri Komerco: ĈIIE estas valora ŝanco por montri teknologion kaj novigon de Finnlando", "published": "2024-11-01 00:00:00", "content_text": "La 7-a Ĉina Internacia Importa Ekspozicio (ĈIIE) okazos en Ŝanhajo de la 5-a ĝis la 10-a de novembro. En intervjuo antaŭ la malfermo de ĈIIE, Marko Tiersmäki, direktoro pri ĉina regiono sub la Finnlanda Buroo pri Komerco, diris, ke lamalfermo de la ĉina merkato estas ŝlosila por ke finnaj kompanioj plivastigu komercon kun Ĉinio, kaj ĈIIE estas grava ŝanco por ke finnaj kompanioj prezentu teknologion kaj novigon.\n\nEn la ĉi-jara ĈIIE, Finnlando denove starigis nacian pavilonon por montri sian unikan ĉarmon de glacineĝaj vidindaĵoj kaj la belecon de siaj arbaroj. 18 finnaj kompanioj aperos en la nacia pavilono, pli multe ol en la pasintjara ekspozicio; aliaj 10 partoprenos per propraj budoj.\n\nLi diris, ke finnaj kompanioj aktive partoprenas en la ekspozicio kaj konsideras ĝin kiel gravan platformon por eniri la ĉinan merkaton. Finnaj kompanioj partoprenantaj en la ekspozicio ĉi-jare koncernas al multaj kampoj, kiel energio, kemiaĵoj, maŝinoj kaj ekipaĵoj, cirkla ekonomio, informadika kaj komunika teknologio, konsumaĵoj, dezajno, manĝaĵoj kaj teknologio pri sano... \"Ĉi tiuj kompanioj rigardas ĈIIE kiel valoran ŝancon por montri altnivelajn teknologiojn kaj novigojn antaŭ profesiaj vizitantoj.\"\n\nTiersmaki diris, ke centoj da finnaj kompanioj jam funkcias en la ĉina merkato. Krome, Finnlando havas kompaniojn pri saĝa energio, cirkla ekonomio, cifereca sano kaj aliaj kampoj, kiuj volas eniri en la ĉinan merkaton. Li diris, ke Ĉinio klopodas krei justan, travideblan kaj antaŭvideblan komercan etoson, kaj tio estas tre grava. Merkata malfermeco estas la ŝlosilo por ke finnaj kompanioj daŭre funkciu kaj disvolviĝu en Ĉinio.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Ĉinio sukcese lanĉis Shenzhou-19 - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-11/04/content_117525931.htm", "title": "Kio novas en ĉijara ĈIIE?", "published": "2024-11-04 00:00:00", "content_text": "La 7-a Ĉina Internacia Importa Ekspozicio (ĈIIE) okazos de la 5-a ĝis la 10-a de oktobro en Ŝanhajo. Elpensita kiel platformo por faciligi la aliron de alilandaj firmaoj en la ĉinan merkaton, la evento fariĝis pli ampleksa kaj kompleta jaro post jaro. Celante pli efike plenumi la mision de ĈIIE kaj plene liberigi sian potencialon, la evento iom post iom gajnis novajn allogaĵojn, ekzemple la naciajn pavilonojn, por montri tipajn produktojn kaj varbi la kulturon kaj allogaĵojn de fremdaj landoj al la ĉina publiko; la Hongqiao-a Internacia Ekonomia Forumo, kun la celo kunigi renomajn fakulojn de politikaj, negocaj kaj sciencaj rondoj por diskuti gravajn temojn rilatajn al la monda ekonomio; la Konferenco pri Antaŭenigo de Investoj, kun la celo potencigi la efikon de ĈIIE per diskutoj inter investantoj kaj reprezentantoj de la ŝanhaja registaro; kaj multaj aliaj aferoj.\n\nKio novas en ĉijara ĈIIE? Ĉu ĝi estos pli konvena kaj alloga por vizitantoj? Ĉu ĝi estos pli konvena por investantoj kaj komercistoj en serĉado de oportunoj? Kiujn aldonajn servojn ĝi liveros al homoj? Jen sube kelkaj interesaj plibonigoj faritaj por ĉijara ĈIIE.\n\nUtilaj informoj pri ĈIIE estas nun disponeblaj ĉe Ŝanhaja Retejo por Internaciaj Servoj\n\nĈi-jare la ŝanhaja registaro lanĉis sian naŭlingvan retejon pri internaciaj servoj, kun ampleksa enhavo disponebla en la lingvoj ĉina, angla, korea, japana, germana, franca, rusa, portugala kaj araba. Krom liveri novaĵojn kaj detalajn informojn al eksterlandanoj pri la ĉiutaga vivo en la urbo, kulturo kaj eventoj, turismo, entreprenaj kaj investaj oportunoj, oportunoj por alilandaj studentoj kaj talentuloj, interalie, la retejo ankaŭ gajnis sekcion dediĉitan al ĈIIE, kiu liveras informojn pri aliĝo, atingo al la ekspoziciejo per publika transporto, transporto de eksponaĵoj al Ŝanhajo, vizpeto por veni al Ŝanhajo kaj partopreni en ĈIIE kaj rilataj forumoj, doganaj reguloj por venigi eksponaĵojn al la urbo ktp.\n\nKrom liveri utilajn informojn al vizitantoj, eksponantoj kaj aliaj homoj interesataj pri ĈIIE, la retejo ankaŭ prezentos novaĵojn kaj kuriozaĵojn pri la evento, tradukojn de gravaj politikoj kaj informoj de la ŝanhaja registaro rilate al ĈIIE (ekzemple, tiuj pri trafiko, sekureco kaj servoj), kaj informojn pri lokoj por manĝi en la eksponejo, servoj disponeblaj por vizitantoj, kaj aliaj diskonigoj utilaj por helpi vizitantojn havi bonegan sperton pri la evento.\n\nĈijara ĈIIE substrekos amikecon de Ĉinio kun afrikaj landoj\n\nDum sia parolado en la malferma ceremonio de la Pintkunveno de la Forumo pri Ĉin-Afrika Kunlaboro, okazinta en Pekino antaŭ du monatoj, ĉina prezidanto Xi Jinping deklaris, ke Ĉinio kaj Afriko komprenas kaj subtenas unu la alian kaj starigas modelon por novtipaj internaciaj rilatoj. Li proponis levi ĝis strategia nivelo la duflankajn rilatojn inter Ĉinio kaj ĉiuj afrikaj landoj en diplomatiaj rilatoj kun Ĉinio, kaj levi la ĝeneralan pozicion de la rilatoj inter Ĉinio kaj Afriko ĝis solida ĉin-afrika komunumo de komuna estonteco en la nova epoko.\n\nTiu momento markis la leviĝon de la rilatoj inter Ĉinio kaj Afriko al pli alta nivelo. De tiam, multaj klopodoj estis faritaj por kreskigi ĉinajn investojn en Afriko kaj helpi la landojn de tiu kontinento disvolviĝi. Antaŭ unu semajno en Pekino la Muzeo pri Arto de Tsinghua-Universitato inaŭguris ekspozicion pri afrika arto, dum la Ŝanhaja Muzeo gastigas la plej grandan ekspozicion de egiptaj antikvaĵoj jam okazinta en Ĉinio, kun pluraj objektoj unuafoje eksponataj ekster Egiptio.\n\nKomercaj rilatoj inter Ĉinio kaj Afriko rapide kreskis en la lasta jardeko rezulte de strategiaj investoj, komercaj interkonsentoj kaj plifortigo de diplomatiaj rilatoj. Laŭ statistikoj, jam de 15 jaroj Ĉinio estas la ĉefa komerca partnero de Afriko, kun komerca atingo de 282.1 miliardoj da usonaj dolaroj en 2023.\n\nĈIIE ludas ŝlosilan rolon en faciligo de eksportado de afrikaj produktoj al Ĉinio. En ĈIIE, afrikaj firmaoj kaj registaroj havas ŝancon prezenti siajn tipajn produktojn al ĉinaj konsumantoj, diskonigi la kulturajn kaj turismajn allogaĵojn de Afriko por instigi ĉinojn viziti la kontinenton, diskonigi politikojn kaj oportunojn pri investoj kaj entreprenado en Afriko kaj, kompreneble, fari negocojn kun ĉinaj importantoj.\n\nKiel ŝlosila ponto kunligante afrikajn landojn kun oportunoj por ekonomia disvolvado partnerece kun Ĉinio, ĈIIE kontribuas por efektivigi la celojn interkonsentitajn inter Ĉinio kaj afrikaj landoj dum ĉijara Forumo pri Ĉin-Afrika Kunlaboro.\n\n\"ĈIIE donas al afrikaj firmaoj raran oportunon profiti la oportunojn de la ĉina, kaj eĉ de la tutmonda merkato,\" deklaris Costantinos Bt. Costantinos, iama konsultisto pri ekonomiko ĉe la Afrika Unio kaj Ekonomia Komisiono por Afriko ĉe Unuiĝintaj Nacioj.\n\nDum konsulto en Johanesburgo, Sudafriko, en aprilo ĉijare, afrikaj fakuloj donis gravajn kontribuojn por la tagordo de ĉijara Hongqiao-Forumo. Iliaj kontribuoj fokusas sur plifortigo de ĉin-afrikaj rilatoj kadre de tutmonda ekonomia malfermeco, ekonomia regado kaj daŭripova evoluigo. La temo de ĉijara Hongqiao-Forumo -- \"altnivela, inkluziva kaj kungajna ekonomia tutmondiĝo\" havos sud-sudan kunlaboron kiel unu el ĝiaj fokusaj temoj.\n\nAlveno al ĈIIE fariĝis pli konvena kaj facila, kaj por ĉinoj kaj por alilandanoj\n\nLa ŝanhaja registaro plibonigis la servojn pri trafiko dum ĈIIE, celante faciligi la aliron kaj foriron de vizitantoj kaj redukti la veturtempon. La servoj pri parkejo estis plibonigitaj, homoj povas mendi parkejon per retejo aŭ poŝtelefona aplikaĵo, kaj estis plibonigo en la funkcio \"stop-and-go\" (halti-kaj-foriri) por faciligi alvenon de homoj per taksio kaj transportaj servoj mendeblaj per poŝtelefono. Reguloj pri parkejo estis plibonigitaj kaj mendo de loko en parkejo povas esti farata unu horon antaŭ la alveno. Taksioj en Ŝanhajo nun estas ekipitaj per maŝinoj, kiuj akceptas pagon per internaciaj kreditkartoj, kio faciligas pagon por vizitantoj venintaj el aliaj landoj.\n\nSamkiel en pasintaj jaroj, busoj estos disponeblaj por transporti homojn inter difinitaj hoteloj kaj la ekspoziciejo. Por tiu ĉi jaro, la itinero de tiuj buslinioj estis plibonigita por redukti la vojaĝtempon kaj atingi pliajn hotelojn. La kvar linioj planitaj por ĈIIE estos Beidai-linio, Zhudai-linio, Xujing-linio kaj Juiting-linio. Ili kune ligos 40 hotelojn al la ekspoziciejo.\n\nEn la metrostacio Nacia Centro por Kunvenoj kaj Ekspozicioj, de la linioj 2 kaj 17, kiu servas la ekspoziciejon, estis instalitaj tri novaj aroj da aŭtomataj ŝrankoj por publika uzo, por ke oni povu gardi sakojn aŭ valizojn anstataŭ kunporti ilin al la ekspozicio. Entute 75 ujoj el malsamaj grandecoj estos disponeblaj por uzantoj. Ne nur la ŝrankoservo, sed ankaŭ la metroo, nun akceptas pagon per internacia kreditkarto.\n\nAlia manko estis solvita ĉi-jare: ĝis la pasintjara ĈIIE, la aliĝsistemo ne kapablis akcepti identigilojn de eksterlandanoj kun porĉiama restadpermeso en Ĉinio (Kvinstela Karto), sekve tiuj eksterlandanoj bezonis prezenti pasporton por aliĝi kaj partopreni la eventon. Ekde tiu ĉi jaro, portantoj de kvinstela karto povos registriĝi sen bezono prezenti pasporton.\n\nPli facila vizo por alilandaj vizitantoj\n\nMultaj landoj nuntempe ĝuas senvizan transiton en Ĉinio, kio faciligas por homoj el multaj landoj viziti la ekspozicion, sed ĉu vi scias, ke invititaj gastoj de ĈIIE povas senvize flugi al Ŝanhajo el aliaj landoj kaj ricevi la vizon ĉe la alveno? Por tion fari, sufiĉas kunporti la invitleteron kaj prezenti ĝin al la koncerna aŭtoritato post la alveno en internacia terminalo de internacia flughaveno en Ŝanhajo.\n\nEn ĉijara ĈIIE estos instalita balkono por provizi servojn al eksterlandanoj rilate al dokumentoj kaj vizoj. Eksterlandanoj, kiuj plenumas kelkajn specifajn kondiĉojn kaj bezonos pli da tempo en Ĉinio por vizito, negocoj aŭ partopreno en aliaj eventoj, povos peti plilongigon de vizo ĉe la balkono. Altnivelaj talentuloj venintaj por ĈIIE, kiuj trovos laboron en Ŝanhajo kaj elektos resti, kaj ankaŭ kvalifikitaj eksterlandanoj, kiuj volas entrepreni en Ŝanhajo, povos peti restadpermeson, laborpermesilon kaj aliajn dokumentojn surloke. Post kontrolado de la dokumentoj kaj rilataj informoj, vizoj kaj aliaj rilataj dokumentoj estos donitaj al tiuj, kiuj plenumas la kondiĉojn postulatajn de la rilataj politikoj de loka registaro.\n\nRaportis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Direktoro de Finnlanda Buroo pri Komerco: ĈIIE estas valora ŝanco por montri teknologion kaj novigon de Finnlando - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-11/05/content_117527821.htm", "title": "Inaŭguriĝis la 7-a ĈIIE", "published": "2024-11-05 00:00:00", "content_text": "La 5-an de novembro inaŭguriĝis la 7-a Ĉina Internacia Importa Ekspozicio (ĈIIE) en Ŝanhajo, Ĉinio. Ĉina ĉefministro Li Qiango kaj pluraj fremdlandaj ŝtatgvidantoj partoprenis en la malferma ceremonio. Multaj novaj produktoj estas lanĉitaj en la grandioza ekspozicio.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Kio novas en ĉijara ĈIIE? - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-11/06/content_117529699.htm", "title": "Gejunuloj de BRICS-landoj lernis pri kultura heredo kaj novigo en Yichun", "published": "2024-11-06 00:00:00", "content_text": "Kunorganizita de Akademio de Studoj pri Nuntempa Ĉinio kaj la Mondo (ACCWS, laŭ anglalingva mallongigo) kaj la informa oficejo de la registaro de la urbo Yichun en la provinco Jiangxi de Ĉinio, okazis la evento Saĝa Turneo de Dialogo de Tutmondaj Junaj Gvidantoj (angle: Global Young Leaders Dialogue Jiangxi Smart Tour), kiu fokusis sur kultura heredo kaj novigo en Yichun.\n\nLago sur Mingyue-monto. Laŭ legendo, ĝi estis formita el la larmoj de Chang'e\n\nOkazinta de la 24-a ĝis la 27-a de oktobro, tuj post ĉijara pintkunveno de BRICS-landoj en Kazano, Rusio, tiu ĉi speciala evento kadre de la programo Dialogo de Tutmondaj Junaj Gvidantoj (GYLD, laŭ anglalingva mallongigo) kalkulis kun partopreno de 14 gejunuloj el dek landoj, plejparto el ili el BRICS-landoj.\n\nTra malkovrado kaj spertado de la vigla kultura etoso de Yichun, la partoprenantoj de la evento profundigis siajn konojn pri la ĉina kulturo kaj estis instigataj pripensi kaj diskuti la -- unuavide paradoksa -- rilato inter heredigo kaj novigo en la kampo de kulturo, malfermante vojon por esplorado pri plifortigo de kunlernado kaj kulturaj interŝanĝoj inter BRICS-landoj.\n\nEn la unua tago, la gejunuloj vizitis Mingyue-monton, fama pitoreskejo 30 kilometrojn for de la urbo, fama ne nur pro sia natura beleco, sed ankaŭ kiel origina loko de fama ĉina legendo, laŭ kiu en antikveco aperis dek sunoj en la ĉielo, tiel ke la mondo fariĝis tro varma kaj ĉiuj kreskaĵoj ekbrulis. Por savi la homaron kaj ĉiujn vivaĵojn surtere, la ĉina arkpafisto Houyi pafis la kromajn sunojn, \"mortigante\" ilin. Kiel rekompenso, li gajnis eliksiron de senmorteco. Lia edzino Chang'e trinkis la eliksiron kaj fariĝis senmortulo, sed senmortuloj ne vivas surtere, sed en la ĉielo, kaj ŝi elektis loĝi sur la luno. Onidire Chang'e supreniris ĉielen el Mingyue-monto, kaj ŝiaj larmoj pro la eterna apartiĝo de sia edzo, formis la lagon, kiu ekzistas sur la monto.\n\nAkrobataĵo dum la dancdramo pri Chang'e\n\nDe la pitoreskejo, la gejunuloj iris al amuzparko kun la temo de la legendo pri Chang'e por sperti la disvolvadon de kreiva industrio ĉirkaŭ tiu legendo: de la komerco de lokaj tradiciaj manartaĵoj ĝis prezentadoj de dancoj kaj teatraĵoj, la loka kulturo estas heredata per malsamaj kreivaj metodoj, kiuj allogas la vizitantojn. Aparte interesa estas la dancdramo pri Mingyue, plena je specialaj efektoj, akrobataĵoj kaj novigaj surprizoj.\n\n\"Grava momento de la tago estis la dancdramo pri Chang'e, kaj la teatro en Yichun sukcesas ligi tiun historian rakonton kun la nuntempa intereso de turistoj. La teatraĵo estas plena je riĉaj kulturaj simboloj prezentataj helpe de altteknologia podio kun altnivelaj artistoj. La vojaĝo de Chang'e al la luno estas grava elemento de la ĉina kulturo,\" rakontas Abdulla Alhemeiri, politik-sciencisto el Unuiĝintaj Arabaj Emirlandoj. \"En la araba tradicio, la luno havas komunajn simbolajn signifojn kun tiuj de la rakonto pri Chang'e, kun la luno reprezentanta belecon, gracion, amon, allogon kaj miron. Tiu ĉi harmonia mikso inter lerta prezento kaj universa simbolismo igas Yichun vizitinda de tiuj serĉantaj pli profundan komprenon pri kultura heredaĵo de Ĉinio.\"\n\nYichun ankaŭ estas konata pro siaj grundoj kaj akvofontoj riĉaj je seleno. La turisma industrio en Wentang-urbeto, kie troviĝas selenriĉa akvofonto kun historio de pli ol 2 000 jaroj, disvolviĝas per kombino de promenoj, distro kaj sanigo, laŭ la koncepto \"rigardi la montojn, rigardi la akvon, kaj senti nostalgion pri kamparo\". La ruso Aleksander Kubyshkin estis impresita de la kvalito de la akvo el la varma akvofonto kaj de la tuta industrio kreita ĉirkaŭ ĝi. \"La fakto, ke ili ne bezonas boligi akvon (ĉinoj havas kutimon trinki boligitan akvon) ankaŭ estas bona, kontribuas por la medio kaj ŝparas resursojn.\"\n\n\"Post mia vizito al Mingyue-monto, mi ĝuis varman fonton de akvo riĉa je seleno dum esplorado de Wentang-urbeto. Seleno estas esenca por homa sano kaj influas kontraŭoksidan kapablon, reduktante riskojn pri multaj malsanoj,\" deklaris Zelalem Abebe, profesoro pri scienco kaj inĝenierado de materialoj el Etiopio, kiu laboras en la Ĉina Akademio de Sciencoj. \"Estas interese, ke la loka komunumo loĝanta ĉe la piedo de Mingyue-monto alprenis selenriĉan akvon el varma akvofonto al sia ĉiutaga vivo, kio povas esti faktoro kontribuanta por sia imuneco al malsanoj, kiel kancero,\" li aldonis.\n\nMajstro pri luktoarto montras siajn kapablojn kun loka armilo farita el bambuo.\n\nLa vilaĝo Baima en Nanmiao-urbeto de la distrikto Yuanzhou heredigas sian tradicion pri praktikado de luktoarto, kiu laŭ historia registro jam estis vigla fine de Ming-dinastio. Luktoartoj de Yuanzhou-Nanmiao havas riĉan aron da stiloj, plejparto el ili apartenantaj al la kategorio de sudĉiniaj luktoartoj, kaj estas instruataj al lernantoj en la nura elementa lernejo de Nanmiao. La trejnado celas plibonigi korpon kaj menson per rutinoj facile lerneblaj, kaj la luktoarto estas utila kaj por memdefendo kaj kiel ekzerco. Maljunaj luktoartaj majstroj en la vilaĝo movas siajn korpojn tiom lerte kiel 20-jarulo! Ekde 2010, luktoartoj de Yuanzhou-Nanmiao estas listigitaj kiel provinc-nivela nemateria kultura heredaĵo de Jiangxi.\n\n\"Ĉinio investas multe da mono en publika infrastrukturo por krei kulturan etoson ĝueblan de ĉiuj,\" rimarkis Prakruti Ramesh, postdoktora esploristo ĉe Tsinghua-universitato. \"La disponeblo de altkvalitaj parkoj, ĝardenoj kaj aliaj publikaj lokoj permesas al homoj praktiki etajn formojn de kreivo, kiuj vigligas la kulturan vivon,\" diris ŝi, kiu kaptis la okazon por pristudi la infrastrukturajn kondiĉojn de ĉinaj urboj relative malgrandaj.\n\nEn la antikva urbo Wanzai, kie troviĝas rara aro da bone konservitaj antikvaj domoj tipaj de okcidenta parto de Jiangxi, la junaj talentuloj vizitis pradomojn de lokaj familioj, spektis lokajn kulturajn tradiciojn, interalie farado de teksaĵoj el loka herbo kaj gustumis la lokan teon. La antikva urbo alprenas kreivon por disvolvi histori-kulturan turisman industrion. Wanzai ankaŭ estas konata kiel \"hejmurbo de artfajraĵoj\", pro sia longa tradicio pri fabrikado de artfajraĵoj, sektoro pri kio nuntempe okupiĝas ĉirkaŭ 200 mil lokanoj. Por akceli la disvolvadon de kultur-turisma industrio en la antikva urbo, prezentaĵoj pri artfajraĵoj okazas ĉiusabate vespere en la vilaĝo kaj allogas multajn homojn. La spektaklo miris la vizitantojn.\n\nHomoj amasiĝas ĉiusabate en la antikva urbo Wanzai por spekti artfajraĵojn.\n\nLa lasta aktivaĵo de la grupo en Yichun estis vizito al Yichun-Muzeo kaj Yichun-Artmuzeo, du institucioj, kiuj okupiĝas pri konservado kaj heredado de la loka kulturo. La brazilano Mariana Canuto, kiu instruas la portugalan lingvon ĉe Jiaotong-Universitato de Pekino, entuziasmiĝis pri la ŝanco mem sperti la ĉinajn artajn teknikojn kiel printado, papertranĉado kaj pentrado. \"Estis tre speciale havi la ŝancon iomete lerni de Ren Jing, kampara metiartisto fama en Yichun. Li lernigis al mi sian teknikon por pentri sur kanvaso. Mi estis kortuŝita kunesti kaj lerni de iu, kiu antaŭenigas la ĉinan kulturon per tiom bela kaj unika maniero. Pli grave: mi gajnis la kanvason kiun ni kune pentris,\" rakontis Mariana.\n\nLa brazilanino Mariana Canuto lernas teknikon pri pentrarto el Ren Jing, fama metiartisto de Yichun.\n\n\"GYLD-programo estis lanĉita fine de 2020, kaj ĝis nun kunigis ĉirkaŭ 300 junajn talentulojn el malsamaj fakoj kaj sektoroj, venintaj el pli ol 80 landoj, por profundaj interŝanĝoj kaj regula interagado. \"Kompreni Ĉinion kaj komuniki kun la mondo estas la slogano kaj origina celo de nia projekto,\" deklaris Sun Ming, vicprezidanto de ACCWS. \"Eblas diri, ke la pluraj aktivaĵoj sub la strukturo de GYLD-programo fariĝis nova ponto por interŝanĝoj inter la junularoj de Ĉinio kaj la mondo,\" aldonis ŝi.\n\nVerkis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Inaŭguriĝis la 7-a ĈIIE - esperanto.china.org.cn</span>\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-11/06/content_117530257.htm", "title": "Pavilonoj de ĉefgastolandoj de 7-a ĈIIE", "published": "2024-11-06 00:00:00", "content_text": "La 7-a Ĉina Internacia Importa Ekspozicio (ĈIIE) okazas de la 5-a ĝis la 10-a de oktobro en Ŝanhajo. La ekspozicio funkcias kiel grava platformo por aspekta prezentado kaj komercado de diversaj landoj, kaj sume 77 landoj kaj regionoj ĉeestas al ĝi. Por ĉijara ekspozicio la ĉefgastolandoj estas Francio, Malajzio, Nikaragvo, Saud-Arabio, Tanzanio kaj Uzbekio.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Gejunuloj de BRICS-landoj lernis pri kultura heredo kaj novigo en Yichun - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-11/07/content_117532142.htm", "title": "ĈIIE kontribuas por antaŭenigo de malalt-altituda ekonomio", "published": "2024-11-07 00:00:00", "content_text": "Vizitantoj de ĉijara ĈIIE povas facile rimarki, ke jaron post jaro kreskas la kvanto de firmaoj pri senpilota aviado en la sekcio pri aŭtoj kaj veturiloj. Tio spegulas la rapidan disvolvadon de malalt-altituda ekonomio en Ĉinio, la multobliĝo de firmaoj disvolvantaj senpilotajn flugtaksiojn (eVtol-oj) kaj la rapida teknologia disvolvado en tiu kampo. Kvankam plejparto de la firmaoj en la mondo nuntempe disvolvantaj rilatajn teknologiojn estas ĉinaj, multaj el ili disvolvas novajn produktojn partnerece kun alilandaj firmaoj aŭ estas investitaj de eksterlandaj investantoj, kio substrekas la internaciecon de altteknika industrio. Jen kelkaj  eVtol-oj eksponataj en ĉijara ĈIIE!\n\neVtol disvolvita de TCab Tech\n\nVertaxi Matrix1\n\nVolant, de Range Aviation\n\nAliaj du modeloj disvolvataj de Range Aviation\n\nRaportis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Pavilonoj de ĉefgastolandoj de 7-a ĈIIE - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-11/07/content_117532683.htm", "title": "Interesaj scenoj en ĉijara ĈIIE", "published": "2024-11-07 00:00:00", "content_text": "La Ĉina Internacia Importa Ekspozicio (ĈIIE) estas granda evento, kiu allogas multegon da homoj el la tuta mondo al Ŝanhajo. Dum ĈIIE homoj faras negocojn, renkontas malnovajn amikojn, ekkonas novajn partnerojn pri negocoj, lernas pri novaj produktoj kaj gustuman manĝaĵojn el la tuta mondo. Jen kelkaj scenoj, kiuj kaptas la etoson de ĉijara ĈIIE!\n\nDeĵoranto de budo pri kafo preparas kafon por disdoni al vizitantoj.\n\nLaboristo montras al konsumantoj frostigitan durian pulpon el Malajzio.\n\nViro donas pecon de iberia ŝinko al vizitanto por gustumado.\n\nMetiartisto skulptas sur akvomelonoj.\n\nRaportis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">ĈIIE kontribuas por antaŭenigo de malalt-altituda ekonomio - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-11/08/content_117532162.htm", "title": "Ŝtatvidantoj kaj estroj de internaciaj organizoj: ĈIIE estas impulso por komuna estonteco de la mondo", "published": "2024-11-08 00:00:00", "content_text": "La 7-a Ĉina Internacia Importa Ekspozicio inaŭguriĝis en Ŝanhajo la 5-an de novembro. Eksterlandaj ŝtatgvidantoj kaj estroj de internaciaj organizoj faris paroladojn en la malferma ceremonio, dirante, ke ĈIIE konstruis kunlaboran platformon por kompanioj tra la mondo, kreis disvolvajn ŝancojn kaj funkcias kiel movforto por la daŭripova mondo kaj pli bona kaj prospera estonteco.\n\nMalajzia ĉefministro Anwar diris, ke ĈIIE donas ŝancojn al kompanioj tra la tuta mondo, precipe al la malgrandaj kaj mezgrandaj entreprenoj, por ke ili montru siajn kapablojn kaj forton, kaj starigas scenejon por diversaj flankoj altiri investon kaj vastigi ŝancojn. Liberkomerca kunlaboro devas esti ilo por antaŭenigi tutmondan progreson kaj atingi daŭripovajn celojn, sed ne armilo por subpremi konkuradon, serĉi maljustajn avantaĝojn aŭ krei konfliktojn.\n\nUzbeka ĉefministro Aripov diris, ke Uzbekio montras produktojn en la kampoj de industrio, elektro, konstrumaterialoj, medicino kaj aliaj kampoj en ĉijara ĈIIE. \"Sendube estas, ke ĈIIE helpos antaŭenigi la disvolviĝon de komerco kaj investo kaj aliaj kampoj.\"\n\nKazaĥa ĉefministro Bektenov diris, ke ĈIIE estas grava platformo por plifortigi internacian ekonomian kunlaboron. Por Kazaĥio, ĈIIE helpas vastigi internacian kunlaboron kun eksterlandaj partneroj kaj disponigas novajn ŝancojn por kazaĥaj produktoj eniri la internacian merkaton.\n\nMongola ĉefministro Oyun Erden diris, ke aktiva partopreno de Mongolio en ĈIIE alportos al la lando pli profundan ekonomian kunlaboron kun Ĉinio kaj kun aliaj landoj. \"Mi volas ripeti, ke Mongolio ĉiam pretas establi partnerecon de reciproka lernado kaj reciproke utila kunlaboro kun vi,\" li diris.\n\nSerba ĉefministro Vucevic diris, ke ĈIIE estas ne nur por disvolvi komercon, sed ankaŭ por plifortigi amikecon kaj komprenon. Serbio kaj Ĉinio havas profundan amikecon, kaj Serbio daŭre disvolvos la fratecan amikecon kun Ĉinio por krei pli bonan estontecon.\n\nDenisa Sarkova, vicĉefministro kaj ministro pri ekonomio de Slovakio, alte taksis la disvolvajn atingojn de Ĉinio kaj diris, ke la iniciato \"La Zono kaj Vojo\" malfermis novan vojon plifortigi dialogon kaj kunlaboron inter landoj, kolektante tutmondajn evoluajn fortojn, kaj tio antaŭenigos la kreadon de prospera kaj bela estonteco.\n\nĜenerala Direktoro de la Monda Komerca Organizo (MKO) Ngozi Okonjo-Iwealadiris, ke post kiam Ĉinio aliĝis al MKO en 2001, la lando firme subtenas MKO kaj ludis ŝlosilan rolon por helpi la malplej disvolviĝintajn landojn altigi konstruan kapablon. Nun, tutmondaj politikaj kaj komercaj gvidantoj devas kunlabori por reformi la plurflankan komercan sistemon por respondi al la ŝanĝiĝanta monda ekonomia situacio.\n\nRebeca Greenspan, ĝenerala sekretario de la Konferenco de Unuiĝintaj Nacioj pri Komerco kaj Disvolvado, diris, ke Ĉinio okazigas ĈIIE por tutmondaj entreprenoj establi partnerecon kaj kune konstrui pli prosperan kaj interkonektitan tutmondan ekonomion. Importado kaj eksporto de Ĉinio \"havas profundan efikon tra la mondo\".\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Pavilonoj de ĉefgastolandoj de 7-a ĈIIE - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-11/11/content_117538830.htm", "title": "ĈIIE malfermas oportunojn por afrikaj landoj", "published": "2024-11-11 00:00:00", "content_text": "En septembro ĉi-jare Pekino gastigis la Forumon pri Ĉin-Afrika Kunlaboro 2024, kaj ĈIIE, nun okazanta en Ŝanhajo, estas uzata kiel platformo por efektivigi celojn interkonsentitajn inter Ĉinio kaj afrikaj landoj dum la forumo. Ĉi-jare estis rekorda partopreno de afrikaj landoj kaj firmaoj en ĈIIE. Ne nur investoj de ĉinaj firmaoj en Afriko multe kreskis dum la lastaj jaroj, sed ankaŭ afrikaj produktoj pli kaj pli gajnas spacon en la ĉina merkato, la plej granda en la mondo. ĈIIE ludas gravan rolon en tiu procezo, kaj faciligante negocojn rilatajn al la internacia komerco, kaj per eksponado de afrikaj produktoj al konsumantoj. Jaron post jaro pli kaj pli da afrikaj landoj kaj entreprenoj partoprenas en ĈIIE, kaj samtempe kreskas la diverseco de afrikaj produktoj aĉeteblaj en Ĉinio.\n\nLa distrikto Sarah Baartman de la provinco Orienta Kabo en Sud-Afriko partoprenas per propra budo en ĉijara ĈIIE.\n\nNaciaj pavilonoj de Egiptio kaj Benino kaptis la ŝancon ankaŭ por reklami pri siaj turismaj allogaĵoj.\n\nAfriko eksportas ne nur manĝaĵojn al Ĉinio. Industrio de afrikaj landoj ankaŭ rapide disvolviĝas, sekve ankaŭ kreskas la aldonvaloro de kelkaj afrikaj eksportoj.\n\nVizitantoj interesiĝas pri agrikulturaj produktoj kaj tipaj manartaĵoj de Togolando.\n\nRaportis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Ŝtatvidantoj kaj estroj de internaciaj organizoj: ĈIIE estas impulso por komuna estonteco de la mondo - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-11/12/content_117541411.htm", "title": "Lee Ritenour, Dave Grusin kaj Ivan Lins kunkoncertis en Ŝanhajo", "published": "2024-11-12 00:00:00", "content_text": "En aprilo 2023, kiam brazila prezidento Lula renkontis ĉinan prezidanton Xi Jinping antaŭ la Granda Popola Halo en Pekino, la fonmuziko estis Novo Tempo (Nova Epoko) de Ivan Lins kaj Victor Martins. Flanke, observantaj la du landogvidantojn, brazilaj ministroj akompanantaj prezidenton Lula ekkantis la kanzonon, kaj brazila ministro pri kulturo Margareth Menezes ploris pro emocio.\n\nReklambildo pri la koncerto en Ŝanhajo\n\nLa entuziasmo de brazilanoj pri tiu kanto estas pravigebla: Novo Tempo estis granda sukceso en Brazilo en la 1980-aj jaroj kaj markis la transiron de la lando, de diktaturo al demokratio. Ludata dum la renkontiĝo de la du prezidantoj, la kanto fariĝis simbolo de la reveno de Brazilo al la internacia scenejo kaj ankaŭ de nova epoko por diplomatiaj rilatoj inter Brazilo kaj Ĉinio, kun profundigo de interŝanĝoj kaj kunlaboroj inter ambaŭ landoj.\n\n\"Miaj geamikoj, mi estas tiom ĝoja! Vi ne povas imagi la signifon de tio por mi kaj Victor. La teksto de Nova Epoko, jam en 1980, celis doni memfidon al la popolo de ni tiom amata, por alporti esperon al ĉiuj pri la libereco konkerota post kvin jaroj. Hodiaŭ oni ludis tiun kanton denove por kuraĝigi la novan prezidenton gvidi nin en rekonstruado de nia vera, amata lando kaj nia kara popolo,\" deklaris Ivan Lins post informiĝi pri tio, ke lia komponaĵo estis elektita kiel fonmuziko por tiu grava momento de rilatoj inter Brazilo kaj Ĉinio.\n\nIvan Lins alparolas la publikon antaŭ ol ekludi\n\nLove Dance\n\n, la unuan kanton, kiun li prezentis al la publiko en Ŝanhajo.\n\nMondfama muzikisto Ivan Lins, laŭlonge de sia kariero, kunlaboris kun elstaraj muzikistoj de Brazilo kaj aliaj landoj. Lia unika stilo de klavarludado, lia bela kaj trankviliga voĉo kaj liaj tekstoj plenaj je optimismo igas lin la muzikisto, kiu majstre kaptis la etoson de Brazilo en la 1980-aj jaroj. Lia muziko fariĝis simbolo de sociaj movadoj kaj unuigis ĉiujn brazilanojn.\n\nEn 1985, kiam la gitaristo Lee Ritenour kaj la pianisto Dave Grusin iris al Brazilo, serĉante inspiron por sia muziko, ili aŭskultis surstrate la voĉon de Ivan Lins. \"Alveninte en Brazilo, mi ekrimarkis tiujn elstarajn tonojn. Ivan estis ege atentata kaj piedirante sur la stratoj de Rio kaj San-Paŭlo oni aŭskultus aron da muzikaĵoj, inter kiuj multaj estis verkitaj de Ivan. Mi sugestis al Dave, ke ni devus prepari albumon kun lia muziko. Kaj fariĝis magia kombino.\"\n\nIvan Lins kantas kaj ludas klavaron en la koncerto en Ŝanhajo.\n\nNomita Harlequin, tiu \"magia kombino\" estas leganda kunfandĵaza albumo kun kelkaj verkoj de Ivan Lins. Ĝi atingis la duan lokon en la rango de nuntempa ĵazo de Billboard kaj gajnis la prestiĝan premion Grammy en la kategorio Plej Bona Instrumenta Aranĝo en 1986, krom pluraj indikoj en aliaj kategorioj. Tiel Ritenour kaj Grusin prezentis Ivan Lins al la mondo.\n\nKvankam Ivan Lins, nun 79-jara, kaj Dave Grusin, 90-jara, estas elstaraj kaj mondfamaj muzikistoj, tamen la koncertejoj de Ĉinio dum longa tempo restis fremdaj al ili. Tio ŝanĝiĝis antaŭ nelonge, pli precize en la 7-a de novembro ĉijare, kiam Lee Ritenour, Dave Grusin kaj Ivan Lins, kune kun aliaj brazilaj gastmuzikistoj, koncertis en la Ŝanhaja Ĵazfestivalo 2024. La koncerto okazis en la teatrejo BOCOM New Bund 31 Prezentarta Centro kaj allogis ĵazamantojn de Ŝanhajo kaj eĉ de aliaj urboj. Dum la unuaj 50 minutoj, Ritenour kaj Gusin prezentis plurajn sukcesojn de siaj karieroj, akompanataj de la basgitaristo Munir Hossn kaj la drumisto Wesley Ritenour.\n\nĈiuj muzikistoj koncertas kune.\n\nPost 20-minuta paŭzo, la koncerto daŭris kun partopreno de la brazilaj muzikistoj Tatiana Parra (kanto), Bruno Migotto (basgitaro), Marcelo Costa (perkutiloj) kaj Edu Ribeiro (drumo), kiuj preparis la etoson por la granda momento de la nokto, kiam Ivan Lins (kanto kaj klavaro) venis al la podio sub fortaj aplaŭdoj de la spektantaro, por ludi kelkajn el siaj grandaj sukcesoj, interalie Love Dance (Amodanco), Vitoriosa (Venkintino) kaj Começar de Novo (Rekomenci). Proksime de la fino de la koncerto, Ritenour, Grusin kaj Lins restis solaj sur la podio por koncerti triope, kaj en la fino ĉiuj muzikistoj ludis kune. Mirinda nokto por amantoj de bona muziko!\n\nRaportis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">ĈIIE malfermas oportunojn por afrikaj landoj - esperanto.china.org.cn</span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-11/13/content_117544070.htm", "title": "ĈIIE kontribuas por la agrikultura disvolvado de Matogroso", "published": "2024-11-13 00:00:00", "content_text": "Laŭ prognozo, en la periodo inter 2024 kaj 2025, Brazilo trapasos Usonon kaj fariĝos la ĉefa eksportanto de agrikulturaj kaj viandaj produktoj en la mondo. Pasintjare, usonaj eksportoj de tiaj produktoj sumis 174 miliardojn da usonaj dolaroj, kontraŭ 165 miliardoj de Brazilo. Por 2025, la brazila ministerio pri agrikulturo antaŭvidas enspezon je ĉirkaŭ 180 miliardoj da usonaj dolaroj, kontraŭ 169.5 miliardojn el Usono. Plejparto de la brazila agrikultura produktado venas de la brazila centrokcienta ŝtato Matogroso (portugale: Mato Grosso), konata kiel \"grenejo de la mondo\" pro sia grandega kapablo produkti bovaĵon kaj grenojn, interalie sojfabo, maizo, sezamo kaj diversajn speciojn de fazeolo.\n\nInvititaj gastoj tondas bendon por inaŭguri la budon de Matogroso.\n\nEn 2023 la budo de Matogroso, aranĝita de la matogrosa registaro, debutis en la areo pri manĝaĵoj kaj agrikulturaj produktoj de ĈIIE, por montri al ĉinaj aĉetantoj, entreprenantoj kaj konsumantoj la guston kaj kvaliton de la agrikulturaj produktoj de Matogroso. La sukceso estis tiom granda, ke la areo de matogrosa budo duobliĝis ĉi-jare, de 54 al 100 kvadrataj metroj, por pli komforte akcepti la vizitantojn, eksponi la produktojn kaj faciligi negocojn.\n\nRostita bovaĵo el Matogroso estas disdonita post la inaŭguro de la budo.\n\nDum la inaŭguro de la budo, estis diskonigitaj la informoj, ke en oktobro ĉi-jare Matogroso eksportis al Ĉinio 103 mil tunojn da bovaĵo, kaj ke la ĵus fondita organizaĵo InvestMatoGrosso, kreita por antaŭenigi investojn en Matogroso, venontjare starigos oficejon en Ĉinio. Por ĉijara ĈIIE, Matogroso ankaŭ sendis delegitaron kun aŭtoritatoj kaj entreprenantoj, sub la gvido de César Miranda, el la ŝtata sekretariejo pri ekonomia disvolvado.\n\nGrenoj el Matogroso eksponataj en ĈIIE\n\nEn ĈIIE la delegitaro de Matogroso vizitis aliajn budojn, havis kunsidojn, partoprenis eventojn kaj subskribis kontraktojn kaj alispecajn dokumentojn, interalie memorando pri kunlaboro kun ĉinaj firmaoj. La Asocio de Produktistoj de Sojfabo kaj Maizo de Matogroso subskribis kontrakton kun la ĉina kompanio Sinomac pri aĉeto de agrikulturaj maŝinoj. Jen ekzemplo de kungajna kunlaboro: Ĉinio vendas la maŝinojn kaj sekve aĉetas la produktojn, tiel ambaŭ landoj gajnas. Inter la membroj de la matogrosa delegitaro estas komuna sinteno, ke ekonomiaj kaj komercaj rilatoj de Matogroso kun Ĉinio fariĝas pli profunda kaj forta, kaj ĈIIE kontribuas por tio.\n\nVizitanto provas kapti pluŝludilon en la budo de Matogroso en ĈIIE.\n\nAlia interesa allogaĵo estis maŝino por kapti pluŝludilojn. Pasintjare, la matogrosa delegitaro al ĈIIE rimarkis, ke tiaj maŝinoj estas tre popularaj en Ĉinio kaj decidis ĉi-jare meti unu en la budo de Matogroso, kies premioj estas pluŝludiloj en formo de tipaj produktoj de Matogroso: viando, sojfabo, fazeolo kaj maizo. Ĉar la celo estis diskonigi la produktojn de Matogroso, la maŝino estis programita por ofte doni premiojn kaj vizitantoj gaje revenis hejmen kun pufa memoraĵo.\n\nRaportis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Lee Ritenour, Dave Grusin kaj Ivan Lins kunkoncertis en Ŝanhajo - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-11/13/content_117544089.htm", "title": "Kubaj kuraciloj eksponataj en ĈIIE", "published": "2024-11-13 00:00:00", "content_text": "Kubo estas lando aparte fama pro la disvolvado de sia medicina sektoro. Kubo prioritatas la sanprizorgon de sia popolo kaj multe investas en esplorado de kuraciloj, sekve kubaj firmaoj en tiu fako havas multajn sciojn kaj produktojn por liveri al la mondo. En ĉijara ĈIIE, la kuba firmao Biocubafarma eksponis kelkajn el siaj komercaj produktoj en la sekcio pri kuraciloj kaj medicinaj aparatoj.\n\nRaportis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Lee Ritenour, Dave Grusin kaj Ivan Lins kunkoncertis en Ŝanhajo - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-11/14/content_117544132.htm", "title": "Limo, pitoreska ĉefurbo de Peruo", "published": "2024-11-14 00:00:00", "content_text": "La 13-an de novembro ĉina prezidanto Xi Jinping, laŭ invito de perua prezidento Boruarte, flugis al Limo por ĉeesti la 31-an Neoficialan Kunvenon de Gvidantoj de APEK kaj fari ŝtatan viziton al Peruo.\n\nLimo estas la ĉefurbo kaj plej granda urbo de Peruo. Ĝi situas en mallarĝa valo inter Pacifiko kaj la Andoj. Limo estas la politika, ekonomia kaj kultura centro de la lando, havas agrablan klimaton dum la tuta jaro kaj estas konata kiel la \"ĝardenurbo\" de Sud-Ameriko. Limo estas fame historia kaj kultura urbo. La urbo estas dividita en du partojn: la malnova urbo kaj la nova. En 1988 la malnova parto estis enlistigita de UNESKO kiel monda kultura heredaĵo.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Lee Ritenour, Dave Grusin kaj Ivan Lins kunkoncertis en Ŝanhajo - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-11/15/content_117547802.htm", "title": "En Shaanxi ŝtataj entreprenoj estas ĉefa forto por altkvalita disvolvado", "published": "2024-11-15 00:00:00", "content_text": "de Li Yang\n\nShaanxi-aj ŝtataj entreprenoj ĉiam estas solidaj subtenoj por efektivigo de la strategioj de la provinco, bazaj subtenoj por stabiligo de la merkato, gravaj gvidiloj por profundigi reformadon kaj pordmalfermon, kaj ŝlosilaj garantioj por plibonigi la bonfarton de la popolo. La entreprenoj ludas decidan rolon en la disvolvado de Shaanxi.\n\nEn la pasintaj tri jaroj, la povo de ŝtataj entreprenoj de la provinco Shaanxi senĉese plifortiĝis, ekonomiaj enspezoj signife plimultiĝis, kaj altkvalita disvolvado progresis. La totalaj profitoj, netaj profitoj kaj industria aldonvaloro de ŝtataj entreprenoj jare kreskis respekte je 39.6%, 45.2% kaj 15.4%.\n\nNovigado estas la ŝlosilo por disvolvi novkvalitajn produktivajn fortojn kaj la kerna forto de moderna industria sistemo. Shanxi-aj ŝtataj entreprenoj ĉiam estas gvidataj de novigo, antaŭenigante la disvolviĝon de tradiciaj industrioj kaj novaj industrioj, kaj la profundan integriĝon de industriaj ĉenoj kaj novigaj ĉenoj, por servi al la konstruado de la moderna industria sistemo de la provinco kaj esti solida fundamento por altkvalita disvolviĝo. Shaanxi publikgis 20 politikojn por subteni novigadon kaj efektivigis planon pri ŝlosil-teknika entreprena kultivado. Provincaj ŝtataj entreprenoj gvidis la konstruadon de 33 naci-nivelaj novigaj platformoj kaj 219 provinc-nivelaj novigaj platformoj. En la pasintaj tri jaroj, la investado de la entreprenoj jare kreskis averaĝe je 15.6%, kaj la valoro de novaj produktoj pliiĝis je 9.9%.\n\nKun fokuso sur servado al la lando kaj al la ĝenerala altkvalita disvolviĝo de la provinco, shaanxi-aj ŝtataj entreprenoj plu vigliĝas, plibonigas disvolvan movforton, kaj senĉese plifortigas ampleksan konkurencivon kaj industrian influon por pli bone subteni la altkvalitan disvolvadon de la provinco.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">ĈIIE kontribuas por la agrikultura disvolvado de Matogroso - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-11/15/content_117547888.htm", "title": "Ĉina prezidanto Xi Jinping: Ĉinio pretas kunlabori kun Peruo", "published": "2024-11-15 00:00:00", "content_text": "Ĉina prezidanto Xi Jinping klarigis en sia artikolo publikigita la 14-an de novembro en la perua ĵurnalo\n\nEl Peruano\n\n, ke Ĉinio pretas kunlabori kun Peruo por efektivigi veran multflankismon, antaŭenigi egalan kaj enordan multpolusan mondon, kaj universale utilan kaj inkluzivan ekonomian tutmondiĝon.\n\nLa artikolo titolita\n\nĈin-perua amikeco: Velo al eĉ pli brila estonteco\n\nestis publikigita dum la vojaĝo de Xi Jinping al Peruo por la 31-a Neoficiala Kunveno de Gvidantoj de APEK en Limo kaj ŝtata vizito al la latinamerika lando.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">ĈIIE kontribuas por la agrikultura disvolvado de Matogroso - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-11/15/content_117547906.htm", "title": "IMF-direktoro: Azio estas la potenco de tutmonda ekonomio", "published": "2024-11-15 00:00:00", "content_text": "Krishna Srinivasan, direktoro de la Azi-Pacifika Departemento de la Internacia Mona Fonduso (IMF), estis intervjuita la 22-an de oktobro. Li diris, ke Azio, kiu kontribuas 60% al la tutmonda kresko, estas la potenco de la tutmonda ekonomio.\n\n\"Azio estas la plej dinamika regiono de la mondo. Ĝi havas grandegan kvanton da laborforto. Multo de tio ankaŭ estas sperta laborforto. Ĝi estas regiono profunde integrita en tutmondaj provizoĉenoj. Kaj fine, ĝi estas regiono, kiu spertas grandegan kreskon de produktado,\" Srinivasan diris.\n\nLa funkciulo de IMF rimarkigis, ke la regiono ankaŭ devos alfronti la riskojn de geoekonomia fragmentiĝo, efiko de artefarita intelekto (AI), klimatŝanĝiĝo ktp. La efiko de geoekonomia fragmentiĝo sur Azio estas precipe priatentinda.\n\nLi diris, ke la Azi-Pacifika Ekonomia Kunlaboro (APEK) liveras tre bonan forumon por tiaspeca dialogo, ĉar ĝi estas grupo de 21 ekonomioj, kiuj respondecas pri granda parto de tutmonda komerco.\n\n\"Do ĝi liveras ekonomian forumon, forumon por dialogo inter landoj pri mildigo de komercaj frikcioj kaj daŭrigo de plurflankismo,\" li diris.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">ĈIIE kontribuas por la agrikultura disvolvado de Matogroso - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-11/15/content_117548755.htm", "title": "Prezidanto de perua parlamento: Ni plu profundigos kunlaboron kun Ĉinio", "published": "2024-11-15 00:00:00", "content_text": "Peruo alte taksas siajn rilatojn kun Ĉinio, kaj la vizito de ĉina prezidanto Xi Jinping al la lando estas rigardata kiel ŝanco por plue profundigi kunlaboron en diversaj kampoj kaj alporti pli grandajn profitojn al la dulandaj popoloj, deklaris la prezidanto de la parlamento de Peruo, Eduardo Salhuana.\n\nSalhuana diris tion dum intervjuo kun ĉina raportisto. Li alte taksas la rimarkindajn disvolvajn atingojn de Ĉinio, elstarigante ĝian konstantan klopodadon por atingi celojn, ĝian rapidan ekonomian kreskon, kaj la signifajn plibonigojn en la vivkvalito de la popolo rezulte de progresoj en infrastrukturo, kiel aŭtovojoj, altrapida fervojo kaj inteligenta urba administrado.\n\nSalhuana emfazis la aktivan rolon de Ĉinio en APEK en kreskigado de regiona komerco kaj investo, teknologio kaj infrastruktura konektebleco, li laŭdis Ĉinion kiel motoron por tutmonda ekonomia disvolviĝo. Li diris, ke la projekto de la haveno Chancay estas reala ekzemplo de la subteno de Ĉinio al la disvolviĝo de aliaj landoj samtempe kun sia propra progreso.\n\nSalhuana ankaŭ emfazis la longdaŭran amikecon inter Peruo kaj Ĉinio, kiu estas profunde ŝatata de ambaŭ popoloj. Ĉi-jare estas la 175-a datreveno de la alveno de la unua aro da ĉinaj enmigrantoj al Peruo, Salhuana diris, ke tiuj ĉinoj kaj iliaj posteuloj ludis esencan rolon en la socia, ekonomia kaj kultura progreso de Peruo, riĉigante la kulturan diversecon de la lando.\n\nLi ankaŭ esprimis la antaŭĝojon de Peruo pri daŭraj kulturaj interŝanĝoj kun Ĉinio, esperante pli grandan reciprokan komprenon kaj vojon al komuna prospero inter la du nacioj.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">IMF-direktoro: Azio estas la potenco de tutmonda ekonomio - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-11/15/content_117549055.htm", "title": "Ĉina prezidanto interparolis kun perua prezidento", "published": "2024-11-15 00:00:00", "content_text": "La 14-an de novembro laŭ la loka tempo, ĉina prezidanto Xi Jinping interparolis kun perua prezidento Dina Boluarte en Limo, Peruo.\n\nXi Jinping diris, ke li tre ĝojas fari ŝtatan viziton al Peruo invitite de perua prezidento kaj ĉeesti la kunvenon de 31-a Neoficiala Kunveno de Gvidantoj de APEK (Azi-Pacifika Ekonomia Kunlaboro).\n\nĈinio kaj Peruo estas landoj kun longhistoriaj civilizacioj. La profundaj civilizacioj donis al Ĉinio kaj Peruo saĝon kaj larĝpenson, ebligante al ili klare vidi la direkton de la historio, sekvi la disvolvan tendencon de la epoko kaj ĉiam aliĝi al egala traktado, reciproka respekto kaj fido, kaj reciproka lernado, kaj fariĝi kunlaboraj modeloj kun malsamaj fortoj, sistemoj kaj kulturoj.\n\nEkde la starigo de diplomatiaj rilatoj antaŭ 53 jaroj, la duflankaj rilatoj inter Ĉinio kaj Peruo konservis solidan disvolviĝon. La haveno Chancay estas unu el la sukcesaj kunlaboraj projektoj de Ĉinio kaj Peruo en la komuna konstruado de \"La Zono kaj Vojo\". Ĉinio volas labori kun Peruo, rigardante la havenon Chancay kiel deirpunkton, por konstrui novan teran kaj maran kanalon inter Ĉinio kaj Latin-Ameriko, ligi la Inkaan Vojon kun la Mara Silkvojo de la 21-a jarcento, kaj malfermi feliĉan vojon de komuna prospero por Peruo kaj eĉ la grandega nombro da latin-amerikaj kaj karibaj landoj.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Prezidanto de perua parlamento: Ni plu profundigos kunlaboron kun Ĉinio - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-11/15/content_117549108.htm", "title": "ĈIIE kreas oportunojn por ĉiuj: Ekkonu Tuevv Chocolates", "published": "2024-11-15 00:00:00", "content_text": "La marko Tuevv Chocolates, kreita en 2022, naskiĝis de la ideo alporti al la ĉina merkato novan koncepton pri tradicia produkto, ĉokolado: \"Ni volis enkonduki unikan produkton el Rusio en Ĉinion, tute malsama ol aliaj ĉokoladoj. La nekutima formo de ĝiaj pecoj rivelas ĝian guston, kaj la ĉokolado estas tute natura, laŭ la koncepto 'de grajno al briko'\", klarigas Ramilya Tueva, kazaĥa virino, kiu fondis la markon kun sia edzo, la ruso Anton Tuev.\n\nĈokoladoj de Tuevv Chocolates eksponataj en la 7-a ĈIIE\n\nTueva klarigas, ke komerco de natura ĉokolado, \"de grajno al briko\", havas bonan perspektivon, ĉar pliaj homoj serĉas pli sanigan vivostilon, inkluzive de ŝatantoj de ĉokolado. La produktoj de Tuevv Chocolates venas el Jekaterimburgo, Rusio, kaj estas faritaj laŭ ekskluziva recepto: \"Ĝi ne estas ordinara ĉokolado, ĝi estas farita el malsamspecaj kakaograjnoj importitaj el pluraj regionoj de la mondo, kiuj donas al ĝi fajnan aromon.\"\n\nProponante novan koncepton en la kampo de ĉokolada industrio, Tuevv bezonis montri kaj gustumigi siajn produktojn al konsumantoj. En tiu ĉi momento, la firmao pristudis la eblecon partopreni en ĈIIE.\n\n\"En 2023 ni volis aliĝi al grandskala internacia ekspozicio en Ŝanhajo por videbligi nian markon kaj gajni lojalajn klientojn. Ni zorge kaj dum longa tempo pristudis la eblecojn kaj aŭskultis opiniojn de niaj partneroj en Ĉinio,\" rememoras Tueva. \"Tiutempe, ni enkondukis merkatikajn studojn kaj disvolvis la dezajnon kaj pakaĵojn kun partneroj en Ŝanhajo, kaj ricevis rekomendon priatenti tiun ĉi ekspozicion, do ni elektis partopreni en ĈIIE.\"\n\nLa unuafoja partopreno en ĈIIE en 2023 alportis al la firmao valorajn sciojn pri la klientoj kaj iliaj postuloj kaj ankaŭ faciligis partnerecojn kun aliaj firmaoj. Post ĈIIE, venis proponoj pri kunlaboro, kreskis mendoj en interreto, kaj klientoj sendis mesaĝojn kun laŭdoj al la kvalito de la ĉokolado kaj petoj pri novaj gustoj.\n\nPasintjare la marko havis ses malsamgustajn ĉokoladojn, sed laŭ peto de konsumantoj, ili disvolvis aliajn gustojn, kaj nuntempe 15 malsamgustaj produktoj estas disponeblaj. Tueva ankaŭ klarigas, ke la pakaĵo kun hermetika fermilo estis elektita por pli bone konservi la aromon kaj guston.\n\nAlia rezulto de la partopreno en la 6-a ĈIIE en 2023 estas partnereco kun firmao de la Unuiĝintaj Arabaj Emirlandoj, kiu invitis Tuevv Chocolates partopreni en la Internacia Ekspozicio de Organikaj kaj Naturaj Produktoj en Dubajo, sekve la firmao eklaboris por adaptiĝi al nova merkato, kaj nuntempe eksportas al du landoj.\n\nAnton kaj Ramilya deĵoras en la budo de Tuevv Chocolates en la 7-a ĈIIE.\n\nLa partopreno en la 7-a ĈIIE ĉi-jare estis same fruktodona: \"Ni gajnis sperton kaj rekonon, homoj engaĝiĝis, ni ricevis pozitivajn komentojn kaj pozitivan reagon al niaj produktoj; kaj ni ricevis mendojn kaj havis kunsidojn kun partneroj. Interesiĝo pri nia produkto kreskis, pli da homoj nun rekonas nian markon kaj ni tre ĝojas pro la fido de konsumantoj,\" rakontis Tueva. \"Dum la ekspozicio ni ricevis multegon da mendoj en interreto; vizitantoj aĉetadis ĉokoladon, estis eĉ mendoj de skatoloj kun 50-60 sakoj por revendo en aliaj provincoj de Ĉinio.\"\n\nLa kazo de Tuevv Chocolates estas ekzemplo de la oportunoj, kiujn ĈIIE povas liveri al firmaoj, sendepende de ilia grandeco aŭ tradicio. Por novaj markoj kaj produktoj, ĈIIE rolas kiel montrofenestro por konsumantoj kaj ankaŭ kiel perilo de kontakto kun eblaj partneroj, alportante oportunojn al ĉiuj. \"Ni esperas profundigi kunlaboron kun Ĉinio kaj certas pri tio, ke ĝi estos fruktodona kaj sukcesa,\" konkludis Tueva.\n\nRaportis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Ĉina prezidanto interparolis kun perua prezidento - esperanto.china.org.cn</span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-11/18/content_117553508.htm", "title": "Kafo populariĝas en la lando de teo", "published": "2024-11-18 00:00:00", "content_text": "En la tuta mondo Ĉinio estas aparte fama pro sia teo, kiu de jarcentoj estas disvendata al la tuta mondo kaj konata pro sia bona kvalito, agrabla aromo kaj bona gusto. Sed lastatempe konsumado de kafo en Ĉinio vigle kreskas, kreante oportunojn por la tuta mondo: En 2023 ĉinaj importoj de kafo-rilataj produktoj atingis rekordan sumon, je 7.81 miliardoj da juanoj.\n\nAŭtoritatoj de Brazilo kaj prezidento de Luckin Coffee Guo Jinyi trinkas kafon dum la inaŭguro de la brazila budo en la 7-a ĈIIE.\n\nTio estas facile rimarkebla dum ĉi-jara ĈIIE, kie la kvanto da markoj kaj firmaoj pri kafo signife kreskis kompari kun la pasintaj ekspozicioj. Multaj landoj klopodas kreskigi sian partoprenon en la ĉina merkato pri kafo, interalie Brazilo, Indonezio, Orienta Timoro, Jamajko, Vjetnamio kaj pluraj afrikaj landoj.\n\nDum la malferma ceremonio de la brazila pavilono, ekzemple, la nura ĉino inter la honoraj gastoj, kiuj tranĉis la inaŭguran bendon, estis Guo Jinyi, kunfondinto kaj prezidento de la ĉina firmao Luckin Coffee, la plej granda ĉeno de kafejoj en la mondo, kiu en junio subskribis kontrakton por importi 120 mil tunojn da brazila kafo en la sekvaj tri jaroj. Post la inaŭguro de la pavilono, Guo kaj la brazilaj aŭtoritatoj en la evento tostis per kafo de Luckin Coffee.\n\n\"Mi ŝatas diri, ke Ŝanhajo estas konata kiel 'urbo de kafo', kaj Brazilo estas la 'lando de kafo', do ne estas pli bona renkontiĝo ol tiu inter la lando de kafo kaj la urbo de kafo, ĉi tie en Ŝanhajo,\" diris la ĝenerala konsulo de Brazilo en Ŝanhajo Augusto Pestana dum sia parolado en la inaŭguro. Ŝanhajo fariĝis konata kiel monda ĉefurbo de kafo pro siaj pli ol 8 500 kafejoj, kiuj igas ĝin la urbo kun plej multaj kafejoj en la mondo.\n\nKafo el Amazonio\n\nĈi-jare por la unua fojo la brazila ŝtato Rondonio partoprenis en ĈIIE per propra budo. Male ol aliaj brazilaj ŝtatoj, kiuj produktas kafon arabica, Rondonio produktas la kafon amazonia robusta, hibrida specio inter conilo kaj robusta, adaptita al la amazonia klimato.\n\nKafoproduktisto Juan Travain en sia kafobieno, en Brazilo (Foto el persona kolekto)\n\n\"Ĝi estas kafo unika en la mondo, ĉar ĝi ŝanĝis la komunan senson, ke robusta kafo estas nur por mikso. Ni havas produktojn kun gusto de ĉokolado, karamelo... Ni ankaŭ kunportis al ĈIIE kafon fermentitan sen oksigeno, kio donas al ĝi fruktan guston, de flavaj aŭ ruĝaj beroj. Kaj ni havas ekzotan kafon, kiu sorbis rumon, viskion, fortajn alkoholaĵojn, kaj pro tio ĝi lasas fortan guston en la buŝo,\" klarigas Juan Travain, kafoproduktisto el Rondonio.\n\nSpaco por ĉiuj\n\nMalgraŭ la granda kvanto de eksponantoj de kafo en ĉijara ĈIIE, reprezentantoj de firmaoj kaj registaroj prezentas optimisman bildon pri la oportunoj liverataj al ili de la ĉina merkato. Unuafoje partoprenanta en ĈIIE, Travain miris pri la grandeco de la ĉina merkato kaj konstatis, ke ĉiuj eksportantoj de kafo povas trovi oportunojn en la lando.\n\nPor okupi sian lokon en la ĉina merkato, fremdaj markoj fokusas sur la apartaj trajtoj de siaj produktoj: klimato, tekniko de produktado, prilaborado, tradicio, ajna geografia kaj kultura trajto estas uzata por konvinki la konsumanton, ke tiu produkto estas multe pli ol bero, entenante trajtojn de kulturo kaj historio de iu speciala loko de la mondo.\n\nMarkoj de Brazilo kaj Vjetnamio dividas breton sur la budo de firmao, kiu vendas importitan kafon en Ĉinio.\n\nAlveninta en Ĉinio por raporti pri ĉijara ĈIIE, ĵurnalisto Afework Eyayu Jemere el Etiopio sentis profundan ĝojon, kiam li trovis kafon el sia lando en ŝanhaja kafejo. La sama kafejo ankaŭ liveras al konsumanton kafojn el pluraj aliaj landoj de Ameriko, Afriko kaj Azio.\n\nLa urbo Ŝanhajo mem havas merkaton tiom grandan por importita kafo, ke la firmao Timor Leste CST Chishatil el Orienta Timoro konstruis fabrikon en la ĉina urbo Kunshan por procesado de sia kafo importita el Orienta Timoro. Laŭ diskonigo, 90% de la produktado de tiu fabriko en Kunshan iras al la urbo Ŝanhajo por loka konsumado. La firmao ĉiujare eksponas siajn produktojn en ĈIIE, kaj intertempe ĝiaj eksportoj al Ĉinio senĉese kreskis. Laŭ prognozo, ĝia jara eksporto al Ĉinio baldaŭ superos 100 mil tunojn da kafo.\n\nKafa Silka Vojo\n\nLa aliĝo de Orienta Timoro al la iniciato \"La Zono kaj Vojo\" faciligis kaj akcelis la ekspansion de eksportado de kafo el tiu lando al Ĉinio, kaj pro la faciligo al internacia komerco inter ambaŭ landoj, kaj pro la favoraj kondiĉoj por diskonigi la produktojn en la ĉina merkato. Krom la firmao antaŭe menciita, pluraj aliaj kafoproduktistoj de Orienta Timoro eksponis siajn produktojn en ĉijara ĈIIE, kie troviĝis ankaŭ budo de la Kafo-Asocio de Orienta Timoro.\n\nKafoj kun malsamaj gustoj, el malsamaj landoj, kaj preparitaj laŭ malsamaj metodoj, estis disponeblaj por gustumado en la 7-a ĈIIE.\n\nVjetnamio estas alia lando, kiu profitas de \"La Zono kaj Vojo\" por kreskigi siajn eksportojn al Ĉinio. Vjetnama kafo estas bona elekteblo por ŝatantoj de tradicia kafo, preparita per simpla filtrilo, sen kompleksa prilaborado de la beroj. Ĝi havas fortan guston kaj aromon, proksiman al tiu de la kafo arabica el Brazilo, sed ĝuas tri avantaĝojn: la kosto de transporto estas signife malpli alta, pro ĝia proksimeco al Ĉinio; la lando profitas de infrastrukturo kaj kargoitineroj kreitaj por komerco inter Ĉinio kaj ASOAL-landoj (Asocio de Sud-Orientaziaj Landoj); kaj la partopreno en \"La Zono kaj Vojo\" faciligas importadon kaj diskonigon de vjetnama kafo en la ĉina merkato. En ajna ĉina foiro pri manĝaĵoj, vjetnama kafo estas trovebla.\n\nTra la antikva Silka Vojo kaj ankaŭ de la Mara Silka Vojo, ĉina teo disiĝis tra la mondo kaj fariĝis konata kaj ŝatata de ĉiuj popoloj, inkluzive de tiuj alkutimiĝintaj al kafo. Lastatempe, kafoj el la tuta mondo populariĝas per la nova Zono kaj Vojo.\n\nVerkis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Ĉina prezidanto interparolis kun perua prezidento - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-11/18/content_117553649.htm", "title": "Etsuo Miyoshi: Ni povas kontribui al la multlingveco dezirata de eŭropanoj", "published": "2024-11-18 00:00:00", "content_text": "Lastatempe, El Popola Ĉinio intervjuis sinjoron Etsuo Miyoshi, japana esperantisto kaj emerita entreprenisto, kiu persisteme skribis mesaĝon al Eŭropa Unio (EU) por Esperanto.\n\nEl Popola Ĉinio: De kie venas al vi la ideo skribi al Eŭropa Komisiono por diskuti egalan rajton de Esperanto?\n\nEtsuo Miyoshi\n\n:\n\nMi ŝatus trakti la miskomprenon, kiu daŭris dum la pasintaj 137 jaroj ekde la kreado de Esperanto. Fakte, ĝi havas riĉan kulturon, permesas emocian esprimon, kaj daŭre produktas literaturon. La nombro da anglalingvanoj en EU kaj tra la mondo stagnis dum kvarono de jarcento, lasante ĉirkaŭ du trionojn de homoj lingvaj rifuĝintoj. Se EU decidas fari Esperanton ĝia oficiala lingvo, reta lernado kiel Duolingo kondukos al dulingva EU kun etnaj lingvoj kaj Esperanto post kelkaj jaroj.\n\nSamtempe la homaro rimarkos, kiel facile estas lerni Esperanton. Kaj ni povas kontribui al la multlingveco, kiun deziras eŭropanoj. Rekta dialogo en neŭtrala Esperanto antaŭenigas reciprokan komprenon kaj evitadon de konflikto, ebligante al ni eskapi el homa historio de tragedio kaj malŝparo, milito kaj rekonstruo. Kaj nenecesaj kaj misgvidaj tradukoj ne plu necesas. Krome, ĝi estos ilo por kontraŭbatali tutmondan varmiĝon.\n\nEl Popola Ĉinio: Kiel vi konvinkis EU fari tiun ĉi decidon? Kiom da leteroj vi skribis entute?\n\nEtsuo Miyoshi\n\n:\n\nMi ricevis respondon de prezidanto de EU-komisiono, Ursula von der Leyen, la 15-an de majo, kaj mi surprizis pri la rapideco de ŝia respondo. Ŝi esprimis sian dankemon pro la propono fari Esperanton oficiala lingvo de EU, kaj deklaris, ke EU-komisiono ne havas aŭtoritaton decidi pri lingvoj, kaj ŝi fidas antaŭenigi plurlingvecon kun 24 lingvoj. En mia respondo de la 3-a de junio, mi raportis, ke Esperanto estis registrita kiel nemateria kultura heredaĵo en Pollando en 2014 kaj en Kroatio en 2019, kaj petis, ke Esperanto estu inkluzivita kiel nemateria kultura heredaĵo de EU. Post tio, estis pluraj intertraktadoj.\n\nLaŭ letero de la EU-komisiono en la 6-a de septembro, Esperanto-agadoj rajtos ricevi subvenciojn de la programo Erasmus+ de EU kaj de la programo Kreema Eŭropo. Ursula von der Leyen, la franca prezidento Macron kaj 33 aliaj politikistoj legis la tutpaĝajn anoncojn pri Esperanto en ĉefaj gazetoj. Kaj mi pretas riski mian vivon por disvastigi Esperanton. Alivorte, la revolucia facileco lerni Esperanton, kiu postulas kvinonon de la penado de la angla, kaŭzos la transiron de la angla al Esperanto, kiun Zamenhof celis.\n\nRedaktoro: Sheng Min\n\n<span style=\"font-family: \"times new roman\"; font-size: 20px;\">Kafo populariĝas en la lando de teo - esperanto.china.org.cn</span>\n\nEl Popola Chinio", "author": null, "categories": ["E"], "audio_links": null}
{"url": "http://esperanto.china.org.cn/2024-11/18/content_117553679.htm", "title": "Ĉina prezidanto Xi Jinping ĉeestis la 31-an Neoficialan Kunvenon de Gvidantoj de APEK", "published": "2024-11-18 00:00:00", "content_text": "La 16-an de novembro, en la 31a Neoficiala Kunveno de Gvidantoj de APEK (Azi-Pacifika Ekonomia Kunlaboro), ĉina prezidanto Xi Jinping faris gravan paroladon, per kiu li alvokis partoprenantojn surŝultrigi siajn respondecojn pri la situacio en nuna epoko kaj kune antaŭenigi la disvolvadon de la azi-pacifika regiono.\n\nLi diris, ke azi-pacifika kunlaboro alfrontas defiojn kiel leviĝantaj tendencoj de geopolitiko, unuflankismo kaj protektismo, kaj ĉe ĉi tiu historia vojkruciĝo, azi-pacifikaj landoj portas pli grandajn respondecojn sur siaj ŝultroj.\n\nXi Jinping diris:\"Ni devas resti sindediĉaj al multflanka kaj malferma ekonomio, firme subteni la multflankan komercan sistemon kun la Monda Organizo pri Komerco kiel ĝia kerno, kaj antaŭenigi regionan ekonomian kunligon kaj konekteblecon.\"\n\n\"Ni devas firme kapti la ŝancojn prezentitajn de la nova sciencteknika revolucio kaj industria transformiĝo, kaj plifortigi interŝanĝojn kaj kunlaborojn pri artefarita intelekto, kvantuma informadiko, vivo kaj sano, kaj aliaj avangardaj kampoj.\" Li aldonis, ke Ĉinio komencos la Tutmondan Iniciaton de Kunlaboro pri Translandlima Datumfluado, kaj serĉos pli profundan kunlaboron kun aliaj partioj por antaŭenigi efikan, oportunan kaj sekuran translandliman datumfluadon.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Kafo populariĝas en la lando de teo - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-11/18/content_117553730.htm", "title": "Okazis noviga subforumo de forumo pri verda energio de Granda Golf-areo Guangdong-Hongkongo-Makao", "published": "2024-11-18 00:00:00", "content_text": "La 16-an de novembro, sur la insulo Hailing de la urbo Yangjiang en la provinco Guangdong de Ĉinio okazis la Noviga Subforumo de la Scienca kaj Teknologia Forumo pri Verda Energiindustrio por Granda Golf-areo Guangdong-Hongkongo-Makao 2024.\n\nLeung Chun-ying, vicprezidanto de la 14-a Tutlanda Komitato de la Ĉina Popola Politika Interkonsiliĝa Konferenco kaj direktoro de la Strategia Konsilio de la Scienca Forumo de Granda Golf-areo Guangdong-Hongkongo-Makao, diris, ke verda disvolviĝo jam fariĝis tutmonda interkonsento. Yangjiang ludas gravan rolon en la verda kaj malaltkarbona disvolviĝo de la golfareo. En la lastaj jaroj, ĝi senĉese progresas al urbo de verda energio. Kun kunordiga helpo de la golfareo, oni diskonigos la spertojn de Yangjiang por verda kaj malaltkarbona disvolviĝo de la golfareo.\n\nEric Solheim, eksa vicĝenerala sekretario de Unuiĝintaj Nacioj (UN), eksa plenuma direktoro de medi-programo de UN kaj vicprezidanto de la Internacia Alianco por Verda Disvolvo laŭ \"La Zono kaj Vojo\", diris, ke la scienca forumo estas platformo rilata al verda transformado por altnivelaj interŝanĝoj pri sciencaj kaj industriaj aferoj, kaj Ĉinio jam fariĝis ŝlosila forto en la tutmonda verda transformiĝo.\n\nBai Chunli, membro de la Ĉina Akademio de Sciencoj, prezidanto de la scienca forumo kaj iniciatinto-prezidanto de la Internacia Alianco por Verda Disvolvo laŭ \"La Zono kaj Vojo\", diris, ke Guangdong-provinco daŭre antaŭenigas altniveligon de verda energi-industrio per scienca kaj teknologia novigo, tio havigas al Ĉinio kaj al la mondo ekzemplon por verda transformado, kaj Yangjiang estas modelo de la ekonomia verda transformiĝo de Ĉinio. La scienca forumo, kun la koncepto de malferma kunlaboro, daŭre antaŭenigos la integriĝon de teknologia novigado kaj verda industrio.\n\nFronte al la defio de tutmonda klimatŝanĝiĝo, la forumo publikigis Yangjiang-iniciaton pri verda disvolviĝo, gvidado de scienca kaj teknologia novigo, kunordigita industria disvolviĝo, verda financa subteno, internacia teknika kunlaboro, kaj plifortigo de publika partopreno.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Kafo populariĝas en la lando de teo - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-11/19/content_117553836.htm", "title": "Mia debuto en la televidprogramo China 24 de CGTN", "published": "2024-11-19 00:00:00", "content_text": "Ĉina prezidanto Xi Jinping ĵus vizitis Peruon, kie li partoprenis ĉijaran pintkunvenon de Azi-Pacifika Ekonomia Kunlaboro (APEC). Nun li estas en Rio-de-Ĵanejro, Brazilo, por la pintkunveno de G20, kaj poste faros ŝtatan viziton al prezidento Lula en Braziljo, kie ambaŭ gvidantoj celebros la 50-jariĝon de diplomatiaj rilatoj inter la du landoj kaj subskribos gravajn interkonsentojn por profundigi eĉ pli la kunlaborojn kaj interŝanĝojn inter Brazilo kaj Ĉinio. En tiu speciala momento inter la fino de la pintkunveno de APEC kaj la komenco de la pinktkunveno de G20, mi rivevis specialan inviton de CGTN por partopreni vive, per Skajpo, en la anglalingva televidprogramo China 24, prezentita de Xia Cheng, kiu kombinas prezentadon de novaĵoj kun komentoj de invitita gasto.\n\nLa unua parto de la programo temis pri la partopreno de prezidanto Xi Jinping en la pintkunveno de APEC, kiam li substrekis la gravecon de regiona ekonomia kunligo, kaj en mia komento mi kaptis la ŝancon por paroli pri la malnova revo de Latin-Ameriko, speciale de Sud-Ameriko, pri regiona kunligo. Landoj de Latin-Ameriko havas komunan historion, kulturajn similaĵojn, similajn geografiajn kaj geopolitikajn situaciojn, kaj eĉ similajn stadiojn de disvolvado, sekve regiona integriĝo estas rigardata kiel natura procezo, kiu povas alporti profiton al ĉiuj landoj. Nuntempe la integriĝo de sud-amerikaj landoj fariĝas aparte grava por Brazilo, ĉar antaŭe la gravita centro de monda ekonomio estis ĉe Atlantiko, nun ĝi estas ĉe Pacifiko, kaj ĉi-jare la brazila registaro anoncis planon estigi kvin itinerojn, kunlabore kun najbaraj landoj, por ligi Brazilon al havenoj ĉe Pacifiko, interalie la haveno de Chancay, konstruita kaj financita de Ĉinio pere de la iniciato \"La Zono kaj Vojo\" kaj ĵus inaŭgurita dum la vizito de prezidanto Xi. \"La Zono kaj Vojo\" estas grava iniciato por antaŭenigi kunligon kaj kundisvolvadon de sud-amerikaj landoj.\n\nLa dua parto de la programo temis pri la duflanka kunveno de prezidanto Xi kun usona prezidento Biden. Estas dezirinde, ke Ĉinio kaj Usono, kiel la du plej grandaj ekonomioj en la mondo, havu bonajn rilatojn kaj klopodu kunlabori anstataŭ interbatali. Prezidanto Xi resumis la historiajn atingojn de ĉin-usona kunlaboro, admonis Usonon pri la ruĝaj linioj de Ĉinio kaj faris proponojn, kiel igi la duflankajn rilatojn pli bonetosaj kaj fruktodonaj, ekzemple trakti unu la alian en egaleco, plifortigi dialogojn kaj kunlaborojn kaj plenumi siajn promesojn kaj respondecojn.\n\nPetite komenti pri la ŝlosilaj kampoj por kunlaboro inter Ĉinio kaj Usono, mi atentigis pri tio, ke ambaŭ landoj estas inter la plej grandaj en la mondo kaj en populacio kaj en teritorio, kaj ankaŭ estas la du plej grandaj ekonomioj, sekve estas nature, ke ambaŭ flankoj profitu de komercaj rilatoj, kio permesus reciprokan aliron al la granda merkato de la alia, kaj ankaŭ en turismo estas granda spaco por kunlaboro, ĉar ambaŭ, Usono kaj Ĉinio, havas multajn turismajn allogaĵojn. Cetere, tiuj du landoj ludas gvidan rolon en pluraj kampoj de scienco, teknologio kaj novigo, sekve plifortigo de interŝanĝoj kaj kunlaboroj en tiu kampo estus fruktodona por ambaŭ landoj kaj eĉ por la tuta mondo.\n\nFine, la diskuto alvenis al la vizito de prezidanto Xi al Brazilo, kun du apartaj temoj, la fokusoj de ĉijara pintkunveno de G20 kaj la graveco de la tagordoj de G20 kaj APEC ĉi-jare. Pri G20, mi substrekis la estigon de Internacia Fonduso Kontraŭ Malriĉeco kaj Malsato, proponita de prezidento Lula, kiel ĉefa fokuso ĉi-jare. Malriĉeco kaj malsato fariĝis aparte gravaj problemoj en nuntempa mondo kaj registaroj bezonas trakti ilin kiel prioritato. Ĉinio akumulas gravan sperton en tiu kampo, ĉar antaŭ kelkaj jaroj la lando sukcese venkis la batalon kontraŭ malriĉeco kaj akumulis valoran sperton tiukampe, sekve multaj landoj povas lerni de Ĉinio pri batalo kontraŭ malriĉeco. Cetere ĉijara pintkunveno de G20 havas gravan novaĵon: Krom la politika kunveno kaj la ekonomia kunveno, kiuj okazas ĉiujare, ĉi-jare estis aranĝita ankaŭ socia kunveno (G20 Social), tio emfazas kompromison kun la socio kaj la komprenon, ke la politikaj kaj ekonomiaj atingoj de G20 devas ankaŭ esti fruktodonaj por la socio.\n\nĈinio montras sian kompromison pri plifortigo de rilatoj kun aliaj landoj kaj antaŭenigo de ekonomia kunligo inter landoj. La antikva Silka Vojo kunligis la popolojn de Eŭrazio, kaj prezidanto Xi, en sia interparolado kun perua prezidento Dina Boluarte, diris, ke Ĉinio volas ligi la Inkaan Vojon kun la Mara Silkvojo de la 21-a Jarcento, kaj malfermi feliĉan vojon de komuna prospero por Peruo kaj aliaj latin-amerikaj kaj karibiaj landoj.\n\nLa antikva Inkaa Vojo, menciita de prezidanto Xi, estis ligita al la Vojo Peabiru, antikva reto de padoj, kiu kunligis Atlantikon kaj Pacifikon en Sud-Ameriko. Tra Peabiru-vojo okazis komercaj, kulturaj kaj religiaj interŝanĝoj inter la originaj popoloj de Sud-Ameriko, tiel ke ĝi estas amerika ekvivalento de la Silka Vojo. La investoj en infrastrukturo por kunligi sud-amerikajn landojn, pere de la iniciato \"La Zono kaj Vojo\", havas la kapablon krei modernan Peabiru-vojon kaj ligi ĝin al la nova Silka Vojo, alportante oportunojn pri disvolvado al la tuta mondo.\n\nVerkis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Kafo populariĝas en la lando de teo - esperanto.china.org.cn</span>\n\nEl Popola Chinio", "author": "Rafael Henrique Zerbetto", "categories": ["Socia Vivo"], "audio_links": null}
{"url": "http://esperanto.china.org.cn/2024-11/20/content_117558925.htm", "title": "Ĉina prezidanto Xi Jinping ĉeestis Pintkunvenon de G20", "published": "2024-11-20 00:00:00", "content_text": "Antaŭtagmeze de la 18-a de novembro laŭ la loka tempo, en Rio-de-Ĵanejro, Brazilo, ĉina prezidanto Xi Jinping ĉeestis la 19-an Pintkunvenon de G20.\n\nLi diris, ke Ĉinio estas preta por labori kun ĉiuj partioj por konstrui justan mondon kun komuna disvolviĝo.\n\nPri la batalo kontraŭ malsato kaj malriĉeco, li diris, ke necesas estigi pli da punktoj de kunlaboro kaj malpli \"malgrandaj kortoj, altaj bariloj\", por ke pli kaj pli multaj evoluantaj landoj alportu pli bonan vivon al siaj popoloj kaj realigu modernigon.\n\nXi Jinping diris, ke retrorigardante procezon de Ĉinio pri mildigo de malriĉeco, oni povas vidi la spiriton de persistemo kaj diligenta laboro, kaj tio montras, ke la problemoj de malriĉeco en evoluantaj landoj povas esti solvitaj. Ĉinio venkis la batalon kontraŭ malriĉeco, do ankaŭ aliaj evoluantaj landoj povas fari tion.\n\nLi diris ankaŭ, ke Ĉinio ĉiam estas membro de la Tutmonda Sudo, fidinda longdaŭra partnero de evoluantaj landoj, kaj ankaŭ estas praktikanto kaj aganto, kiu volas labori kun ĉiuj evoluantaj landoj por realigo de komuna disvolviĝo.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Kafo populariĝas en la lando de teo - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-11/20/content_117561638.htm", "title": "Xi Jinping ricevis varman akcepton en Braziljo", "published": "2024-11-20 00:00:00", "content_text": "La 19-an de novembro laŭ la loka tempo, ĉina prezidanto Xi Jinping atingis Braziljon por ŝtata vizito al Brazilo.\n\nKiam la aviadilo atingis la ĉefurbon de Brazilo, nome de brazila prezidento Luiz Inacio Lula da Silva kaj la brazila registaro, la unua ministro de brazila prezidentejo, brazila ministro pri justico kaj aliaj altnivelaj oficialuloj varme bonvenigis prezidanton Xi Jinping.\n\nDekoj da artistoj entuziasme ludis tipe brazilan perkutmuzikon.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Ĉina prezidanto Xi Jinping ĉeestis Pintkunvenon de G20 - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-11/20/content_117561651.htm", "title": "Xi Jinping sendis videan salutmesaĝon al Wuzhen-a Pintkunveno de Monda Interreta Konferenco 2024", "published": "2024-11-20 00:00:00", "content_text": "Ĉina prezidanto Xi Jinping sendis videan salutmesaĝon al la Wuzhen-a Pintkunveno de Monda Interreta Konferenco 2024 en la 20-a de novembro.\n\nXi Jinping diris, ke scienca kaj teknologia revolucio kaj industria transformado rapide disvolviĝas, kaj novaj teknologioj kiel artefarita intelekto multe altigis la kapablon de la homoj por kompreni kaj transformi la mondon, sed ili ankaŭ kaŭzis serion da neantaŭvideblaj riskoj kaj defioj.\n\nLi diris, ke oni devas ekkompreni la ĝeneralan tendencon de ciferecigo, interretigo kaj saĝigo, rigardi novigon kiel la unuan movforton, sekurecon kiel la gravan postulon, kaj inkluzivigon kiel celatan valoron. Oni devas akceli la antaŭenigon de noviga, sekura kaj inkluziviga disvolviĝo de cifereca spaco, kaj kunlabori por pli bona cifereca estonteco.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Ĉina prezidanto Xi Jinping ĉeestis Pintkunvenon de G20 - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-11/21/content_117561782.htm", "title": "Xi Jinping interparolis kun Luiz Inácio Lula da Silva", "published": "2024-11-21 00:00:00", "content_text": "La 20-an de novembro laŭ la loka tempo, ĉina prezidanto Xi Jinping faris interparolon kun brazila prezidento Luiz Inácio Lula da Silva en Brazilo.\n\nXi Jinping diris, ke li ĝojas viziti Brazilon okaze de la signifoplena jaro de 50-a datreveno de starigo de la diplomatiaj rilatoj inter Ĉinio kaj Brazilo. Sub gvidado de prezidento Lula, la ekonomio kaj socio de Brazilo stabile evoluas kaj la lando viciĝis inter la 10 plej grandaj ekonomioj de la mondo. Li esprimas gratulon pri la sukcesa okazigo de la Pintkunveno de Gvidantoj de G20 en Rio-de-Ĵanejro kaj starigo de Tutmonda Alianco kontraŭ Malsato kaj Malriĉeco.\n\nĈinio kaj Brazilo estas du grandaj evoluantaj landoj en la orienta kaj okcidenta hemisferoj. Retrorigardante la pasintajn kvin jardekojn, la ĉin-brazilaj rilatoj trapasis montojn kaj maron, kaj la du landoj trovis ĝustan vojon de kunekzisto surbaze de reciproka respekto kaj reciproke utila amikeco inter evoluantaj landoj.\n\nBrazilo estas la unua lando, kiu starigis strategian partnerecon kun Ĉinio, kaj ankaŭ la unua latinamerika lando, kiu starigis ampleksan strategian partnerecon kun Ĉinio. Xi Jinping kaj Lula kune anoncis la altigon de ĉin-brazilaj rilatoj al komunumo de komuna estonteco por Ĉinio kaj Brazilo, por man-en-mane konstrui pli justan mondon kaj pli daŭripovan planedon, kaj interkonsenton pri estigo de sinergio inter la iniciato \"La Zono kaj Vojo\" kaj la evoluiga strategio de Brazilo.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Ĉina prezidanto Xi Jinping ĉeestis Pintkunvenon de G20 - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-11/21/content_117561794.htm", "title": "Ĉina prezidanto kaj brazila prezidento kune renkontiĝis kun raportistoj", "published": "2024-11-21 00:00:00", "content_text": "La 20-an de novembro laŭ la loka tempo, ĉina prezidanto Xi Jinping kaj brazila prezidento Luiz Inácio Lula da Silva kune renkontiĝis kun raportistoj.\n\nXi Jinping diris, ke li havis elkoran, amikecan kaj fruktodonan interparoladon kun prezidento Lula, kaj ili kune retrorigardis disvolvan procezon de la rilatoj inter Ĉinio kaj Brazilo dum la pasintaj 50 jaroj kaj konsentis, ke la rilatoj inter la du landoj trairas la plej bonan momenton en la historio, montrante pliiĝantan tutmondan, strategian kaj longdaŭran influon, kaj estas modelo de kunlaboro kaj kunesto inter evoluantaj grandaj landoj.\n\nLi diris, ke ili konsentis, ke la du landoj devas daŭre profundigi strategian reciprokan konfidon, firme subteni unu la alian pri kernaj aferoj implikantaj suverenecon, sekurecon, disvolvajn interesojn kaj aliajn aferojn, kaj antaŭenigi respektivan altkvalitan disvolviĝon.\n\nLula varme bonvenigis la viziton de prezidanto Xi Jinping, dirante, ke malgraŭ geografia malproksimeco inter Brazilo kaj Ĉinio, la du landoj havas similajn valorojn, ampleksajn komunajn interesojn kaj profundan kaj solidan amikecon. Brazil-ĉina kunlaboro havas strategian signifon kaj tutmondan influon. Ĉinio estas la plej grava komerca kaj investa partnero de Brazilo, kaj ĉinaj kompanioj en Brazilo efike antaŭenigis la ekonomian kaj socian disvolviĝon de Brazilo.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Ĉina prezidanto Xi Jinping ĉeestis Pintkunvenon de G20 - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-11/21/content_117562268.htm", "title": "Brazilo kaj Ĉinio: Pli forta amikeco por pli brila estonteco", "published": "2024-11-21 00:00:00", "content_text": "La ŝtata vizito de ĉina prezidanto Xi Jinping al Brazilo en la jaro, kiam ni festas la 50-jariĝon de diplomatiaj rilatoj inter la du landoj, metas finon en periodo de alproksimiĝo kaj profundigo de kunlaboroj, kio transformis Ĉinion en la ĉefa komerca partnero de Brazilo, kaj malfermas novan fazon por dulandaj rilatoj, en kiu la ĉefa defio estas solidigi partnerecojn kaj interŝanĝojn.\n\nLula kaj Xi manprenas antaŭ la inaŭguro de pintkunveno de G20 en Rio-de-Ĵanejro.\n\nLa fakto, ke Brazilo estas la unua lando, kiu estigis strategian partnerecon kun Ĉinio, estas ekzemplo de la graveco kaj la potencialo de tiu dulanda partnereco, rigardata kiel modelo de sud-suda kunlaboro. Kiel kunfondintoj de BRICS, Brazilo kaj Ĉinio gajnis ĉefan rolon en klopodado por estigi mondan ordon surbaze de plurflankismo, kun la celo plifortigi la voĉon de disvolviĝantaj landoj. Pli ol tio, ĉin-brazilaj rilatoj estas tiom gravaj por ambaŭ landoj, ke dum la unua ŝtata vizito de prezidento Lula al Ĉinio en 2004 estis kreita COSBAN -- Ĉin-Brazila Altnivela Komisiono pri Kunlaboro kaj Kunordigo, kungvidata de la vicprezidentoj de la du landoj. Ĝi estas mekanismo de dulanda kunlaboro unika en la mondo!\n\nAmikeco kun historio je pli ol du jarcentoj\n\nLa unua ondo de ĉina enmigrado al Brazilo okazis komence de la 19-a jarcento, kiam la reĝo Johano la sesa de Portugalio ordonis importadon de tearbidoj kaj spertaj fakuloj pri tekulturo el Ĉinio al Brazilo, kun la celo transformi Brazilon en eksportanto de tiu tradicia ĉina herbo. Sed la kultura influo de Ĉinio en Brazilo estas multe pli antikva: portugalaj karaveloj irantaj inter Makao kaj Lisbono alportis al Brazilo kajtojn kaj artfajraĵojn, porcelanon kaj silkon, manĝaĵojn kaj spicaĵojn, lakon, interalie. La ĉina influo estis tiom granda, ke la antropologo Gilberto Freyre difinis Brazilon kiel \"tropika Ĉinio\".\n\nKomerca kiosko de Rio-de-Ĵanejro en antikveco prezentas trajtojn de la ĉina arkitekturo.\n\nEĉ la origino de pastelo, tipe brazila manĝeto, povas esti kreaĵo de ĉinaj enmigrantoj, kiuj sin dediĉis al komerco de manĝaĵoj surstrate: onidire ili bezonis adapti receptojn de ĉinaj pladoj konforme al disponeblaj ingrediencoj kaj la gusto de la klientoj. Eĉ en la momentoj, kiam Brazilo kaj Ĉinio havis malmultan - eĉ neniun - oficialan kontakton, Ĉinio restis en la penso de brazilanoj: sinsekvaj generacioj de brazilaj intelektuloj interesiĝis pri ĉinaj literaturo, filozofio kaj artoj.\n\nPintkunveno de G20 plifortigas ĉampionan partnerecon\n\nDividita en tri aksoj, batalo kontraŭ malsato, malriĉeco kaj malegaleco; daŭripova evoluigo, batalo kontraŭ klimatŝanĝiĝo kaj energia transiro; kaj reformado de monda regadsistemo, la pintkunveno de G20 montris la konverĝon de pozicioj kaj interesoj de Ĉinio kaj Brazilo, du steloj de la teamo de Tutmonda Sudo.\n\nLa plej alta punkto de la evento estis la lanĉo de la Monda Alianco Kontraŭ Malsato kaj Malriĉeco, la ĉefa celo de ĉi-foja brazila prezidanteco de G20. \"Jen nia ĉefa heredaĵo. Ĝi ne temas nur pri riparo de malbono. Ĝi estas nemalhavebla kondiĉo por konstruado de prosperaj socioj kaj de paca mondo,\" deklaris prezidento Lula dum lanĉo de la alianco. \"Malsato kaj malriĉeco ne rezultas de malabundo nek de naturaj fenomenoj. Kiel diris la brazila geografo Josué de Castro, 'malsato estas biologia simptomo de sociaj malsanoj'. Ĝi rezultas de politikaj decidoj, kiuj postlasas grandan parton de la homaro,\" aldonis Lula.\n\nKomuna foto de la lanĉo de la Monda Alianco Kontraŭ Malsato kaj Malriĉeco\n\nXi, siavice, parolis pri la sukceso de Ĉinio en malaperigo de malriĉeco inter sia populacio, la plej granda en la mondo. \"La kazo de Ĉinio pruvas, ke disvolviĝantaj landoj povas liberiĝi de malriĉeco.\" La libro Postlasi Malriĉecon, verkita de prezidanto Xi Jinping, antaŭ nelonge estis lanĉita portugallingve en Brazilo kaj helpos brazilanojn lerni de la valora sperto de Ĉinio en tiu kampo. \"Mildigi malriĉecon ĉiam estis prioritato kaj kerna tasko, kiun mi senhezite volis plenumi,\" diris Xi dum la pintkunveno de G20.\n\nEn la dua akso de G20-pintkunveno, Ĉinio estas la grava partnero de Brazilo kaj de la mondo kadre de energia transiro. Ĉinio gvidas sektorojn pri elektraj aŭtoj, ventenergio, sunenergio kaj rilataj servoj kaj teknologioj. Kaj en la tria akso, Brazilo kaj Ĉinio delonge subtenas reformadon en la sistemoj de UN kaj de Bretton-Woods, malaktualaj kaj malkongruaj kun la bezonoj de Tutmonda Sudo. Xi kaj Lula emfaze defendas internacian ordon surbaze de plurflankismo kaj inkluzivigo, kritikas la hegemonion de dolaro kaj unuflankajn sankciumojn, kaj agadas por plilaŭtigi la voĉon de disvolviĝantaj landoj en internaciaj forumoj.\n\nLa Silka Vojo renkontas la Trakon de Peabiru\n\nInspirita en la antikva Silka Vojo, reto da vojoj, kiu kunligis Eŭrazion kaj faciligis ne nur komercon, sed ankaŭ por riĉaj interŝanĝoj, kiuj profitigis ĉiujn popolojn laŭlonge de la vojoj, la inicitato \"La Zono kaj Vojo\", proponita de Xi Jinping en 2013, fariĝis motoro de disvolvado de multaj landoj. La iniciato ne estas limigita al financado kaj konstruado de infrastrukturo, ĝi ankaŭ stimulas kunlaborojn, interŝanĝojn kaj kunhavigon de resursoj kaj informoj en la plej malsamaj fakoj. Krome, ĝi kontribuas por videbligi landon en Ĉinio kaj faciligas ĝian aliron al la ĉina merkato.\n\nDe Ŝanghajo al Chankay: Gruo movas la unuan konteneron en la haveno de Chankay en Peruo\n\nLa profundakva haveno de Chancay en Peruo estis inaŭgurita la 14-an de novembro. Krom esti montrofenestro de \"La Zono kaj Vojo\", Chancay estas la unua saĝa kaj verda haveno en Sud-Ameriko, kiu alprenas modernajn ĉinajn teknologiojn por redukti kostojn kaj optimumigi sian funkciadon. Kunligante Chancay al Ŝanhajo en nur 23 tagoj, la nova haveno malaltigas loĝistikan koston je minimume 20% kaj metafore ligas la Inkaan Trakon al la Silka Vojo.\n\nLa ŝanĝo de la gravita centro de la monda ekonomio, de Atlantiko al Pacifiko, postulas, ke Brazilo priesploru la konstruadon de nova Trako de Peabiru por igi brazilajn eksportojn pli konkurencivajn en aziaj merkatoj. Samtempe, la kunligo de sud-amerikaj landoj povas stimuli la ekaperon de transnaciaj regionaj produktadĉenoj profite de komplementaj trajtoj de lokaj ekonomioj. Tio kontribuus por ekspansii kaj firmigi Merkosudon kaj ĝiaj rilaton kun Azio.\n\nKomuna estonteco\n\nLa kontribuo de Ĉinio por ekonomia disvolvado de Brazilo estas multe pli vasta ol komercaj interŝanĝoj kaj kunligo de infrastrukturoj. Internaciiĝo de ĉinaj firmaoj kreas vastan aron da oportunoj por Brazilo: nur la ĵus-inaŭgurita fabriko de BYD en Brazilo kreis ĉirkaŭ dek mil postenojn, kaj parto de ĝia produktado estas eksportata al najbaraj landoj, kio donas profiton al Brazilo.\n\nAlia priatentinda kampo estas tiu de produktado kaj komerco de agrikulturaj maŝinoj: en Brazilo ili fokusas sur la bezonoj de grandaj eksportocelaj bienoj, dum Ĉinio havas plurajn firmaojn fokuse sur maŝinoj por familia agrikulturo interesataj pri esplorado de la brazila merkato. Tio povas faciligi kreskon de brazila produktado de manĝaĵoj, redukti kostojn kaj kreskigi enspezon de kamparaj familioj.\n\nDrakodanco en Rio-de-Ĵanejro: Brazilo kaj Ĉinio devas plifortigi kulturajn interŝanĝojn\n\nLa sukceso de la projekto CBERS (Ĉin-Brazila Satelito pri Teraj Resursoj) estas la plej sukcesa scienca partnereco ĝis nun farita de Brazilo kaj kuraĝigis esploradon pri kunlaboroj en aliaj sektoroj. En la lastaj jaroj, Brazilo kaj Ĉinio interkonsentis pri scienca kunesplorado en sektoroj kiel renovigeblaj brulaĵoj kaj disvolvado de vakcinoj kaj kuraciloj. Tiuj partnerecoj povas profitigi la tutan homaron.\n\nEn mondo pli kaj pli kunligita, en kiu defioj estas tutmondaj, konstruado de la homara komunumo de komuna estonteco kaj la Tutmonda Civilizacia Iniciato, proponitaj de prezidanto Xi Jinping, atestas la kompromison de Ĉinio pri kundisvolvado kaj komuna prospero de ĉiuj popoloj de la mondo.\n\nLa vizito de Xi Jinping al Brazilo estas kulmino de la celebrado de la 50-jariĝo de diplomatiaj rilatoj inter ambaŭ landoj. Nun estas tempo rigardi al la estonteco. La profundigo de ĉin-brazilaj rilatoj estas la natura vojo, kiu rezultas de la komplementeco de la du ekonomioj kaj de la roloj de la du landoj en la tutmonda sudo.\n\nLaborante kune en serĉado de solvoj por tutmondaj defioj kaj kunklopodante por kundisvolvado kaj komuna prospero, Brazilo kaj Ĉinio devas profundigi eĉ pli la amikecon kaj kunlaboron por konstrui belan komunan estontecon.\n\nVerkis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Ĉina prezidanto Xi Jinping ĉeestis Pintkunvenon de G20 - esperanto.china.org.cn</span>\n\nEl Popola Chinio", "author": "Rafael Henrique Zerbetto", "categories": ["Ekonomio"], "audio_links": null}
{"url": "http://esperanto.china.org.cn/2024-11/22/content_117563407.htm", "title": "Malfermiĝis Wuzhen-a Pintkunveno de Monda Interreta Konferenco 2024", "published": "2024-11-22 00:00:00", "content_text": "La 20-an de novembro la Wuzhen-a Pintkunveno de la Monda Interreta Konferenco 2024 malfermiĝis en Wuzhen, Zhejiang, Ĉinio. La pintkunveno altiris pli ol 1800 respondeculojn de gravaj internaciaj organizoj, reprezentantojn de ĉinaj kaj eksterlandaj registaraj departementoj kaj tutmondaj interretaj entreprenoj, kaj famajn fakulojn kaj esploristojn.\n\nEn la malferma ceremonio estis lanĉita pensfabrika kunlabora plano de la Monda Interreta Konferenco, kaj ĉirkaŭ 60 internaciaj pintaj pensfabrikoj en la tutmonda interreta kampo kune partoprenis en la plano. Ankaŭ lanĉiĝis cifereca instituto de la Monda Interreta Konferenco, kaj oni estigos studkurson pri transcenda plano por tutmondaj interretaj talentuloj, kun la celo konstrui internacian studan platformon por registaraj departementoj, sociaj organizoj, entreprenaj administrofakoj, precipe el evoluantaj landoj.\n\nAnkaŭ estis fondita speciala AI-komisiono de la Monda Interreta Konferenco. Kiel unua profesia kaj normalstata filio depost stariĝo de la Monda Interreta Konferenco, ĝi konstruos internacian interŝanĝan platformon de AI. Kaj krom tio okazos 24 subforumoj, interalie pri iniciato de monda disvolvado, cifereca ekonomio, teknologia novigo kaj administrado en AI.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Ĉina prezidanto kaj brazila prezidento kune renkontiĝis kun raportistoj - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-11/22/content_117563414.htm", "title": "Malfermiĝis Ekspozicio \"Lumo de Interreto\" sub Monda Interreta Konferenco 2024 en Wuzhen", "published": "2024-11-22 00:00:00", "content_text": "La 20-an de novembro en Wuzhen, Zhejiang, Ĉinio, solene malfermiĝis la ekspozicio \"Lumo de Interreto\" sub la Monda Interreta Konferenco 2024. Kiel grava aktivado de Wuzhen-a Pintkunveno de la Monda Interreta Konferenco, la ekspozicio enhavas eksponadojn, publikigojn de novaj produktoj kaj teknologioj, enkondukon de talentuloj, ligojn de industriaj kunlaboroj kaj rekomendojn de serioj da novaj produktoj. La ekspozicio ĉiuflanke montras la monde plej novajn atingojn de interreto kaj novajn teknologiojn kaj produktojn en la kampo de AI, altirante entreprenojn kaj organizojn ĉinajn kaj alilandajn el 53 landoj kaj regionoj.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Ĉina prezidanto kaj brazila prezidento kune renkontiĝis kun raportistoj - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-11/25/content_117567612.htm", "title": "E-kursoj okazas en diversaj lokoj de Ĉinio", "published": "2024-11-25 00:00:00", "content_text": "Lastatempe en ĉinaj urboj Shenyang, Hangzhou, Hohhot, Ŝanhajo, Zaozhuang, Nanchang kaj aliaj lokoj okazis kursoj de Esperanto.\n\nE-kurso en Zaozhuang\n\nE-kurso en Kunming\n\nLa 29-an de aŭgusto la Kultura Klubo de Esperanto de Provinco Liaoning komencis sian dek-lecionan kurson de Esperanto en la urbo Shenyang. La 24-an de septembro la Universitato de Komunikado de Zhejiang okazigis nedevigan kurson de Esperanto por la semestro 2024-2025 en la urbo Hangzhou. La 15-an de oktobro la Profesia Kolegio de Zaozhuang okazigis nedevigan kurson de Esperanto en la urbo Zaozhuang. La instruisto estas korea esperantisto Choi Manwon, kiu ankaŭ gvidas la nedevigan kurson en Zaozhuang-Universitato.\n\nLa 14-an de oktobro la Ŝanhaja Esperanto-Asocio faris prelegon pri Esperanto en la 3-a Mezlernejo de Distrikto Minhang, Ŝanhajo. La 18-an de oktobro Esperanto-asocioj de laprovinco Jiangxi kaj la urbo Nanchang faris prelegon pri Esperanto en la Akademio de Sciencoj pri Sano de Nanchang.\n\nRedaktoro: Gou Xinyue\n\n<span style=\"font-family: \"times new roman\"; font-size: 20px;\">Malfermiĝis Ekspozicio \"Lumo de Interreto\" sub Monda Interreta Konferenco 2024 en Wuzhen - esperanto.china.org.cn</span>\n\nEl Popola Chinio", "author": null, "categories": ["E"], "audio_links": null}
{"url": "http://esperanto.china.org.cn/2024-11/26/content_117567749.htm", "title": "La donacoj interŝanĝitaj de Lula kaj Xi", "published": "2024-11-26 00:00:00", "content_text": "Dum la ŝtata vizito de ĉina prezidanto Xi Jinping al Brazilo, la 20-an de novembro, la gvidantoj de la du landoj interŝanĝis plurajn donacojn, kiuj simbolas la amikecon kaj plivastigon de la kunlaboroj kaj interŝanĝoj inter Brazilo kaj Ĉinio. La interŝanĝitaj donacoj reprezentas heredaĵojn, arton, novigon, teknologion kaj tradicion.\n\nDonacoj de Brazilo al Ĉinio\n\nFotoj montras detalojn kaj registras la procezon de kreado de la arta verko\n\nAralong\n\n, donaco de Brazilo al Ĉinio.\n\nAralong: Aparte atentokapta donaco estas la artaĵo\n\nAralong\n\n(2024), verkita de la artisto kaj profesoro de Universitato de Braziljo Christus Nóbrega, kiu ankaŭ estas la unua brazilano, kiu studis ĉe la Centra Akademio de Fajnaj Artoj de Pekino. Ĝi konsistas el fotomozaiko pri Amazonio, kaj reprezentas la buntecon kaj kompleksecon de tropikaj ekosistemoj. Sur la mozaiko estis gluita libro, kies paĝoj rivelas bildon de la maro, simbolo de dialogo inter aerteraj kaj akvaj elementoj -- regnoj de la brazila besto arao kaj de ĉina drako. El la libro eliras konturoj de ĉinaj kaj brazilaj plantoj, kiuj aludas la kunekziston de teknologia progreso kun la konservado de la medio. El la libro ankaŭ eliras du fotoj, unu de virino el la etno Kayapó (virinoj de tiu etno estas konataj kiel bravaj batalistoj), kiu brave batalas por siaj rajtoj, grundo kaj kulturo. La alia estas antikva foto de ĉinaj infanoj, kiu alvokas heredon, esperon kaj estontecon. En la centro de la artaĵo troviĝas la mitologia besto Aralong, kiu nomas la verkon. Ĝi estas imagita de la artisto kiel miksaĵo de ĉina drako (\n\nlong\n\n, en la ĉina lingvo), gardanto de la akvoj, kun brazila arao, simbolo de Amazonio. Kunfandiĝo de ambaŭ bestoj simbolas fortan ligon inter la kulturoj de Brazilo kaj Ĉinio kaj la povon de ĝiaj ekosistemoj.\n\nDonacoj de Brazilo al Ĉinio\n\nMaraĵoara Vazo (centre, sube): Prezidanto Xi Jinping ricevis vazon el maraĵoara ceramiko, produktita de la praloĝantoj de la insulo Maraĵo' inter la 4-a kaj la 14-a jarcentoj. La vazo estas reprezenta verko de la tekniko, la formodiverseco kaj la riĉa ornamado de tiu arto de la antikvaj loĝantoj de tiu loko. Nuntempaj loĝantoj de tiu regiono konservas kaj heredas la teknikon de maraĵoara ceramiko.\n\nIndiĝenino Santarém (maldekstre, sube): Ceremonia ceramikaĵo plena je detaloj estis donita al prezidanto Xi. Ĝi estas reprezenta verko de la kulturo Santarém, kiu floris en la malalta regiono de rivero Tapaĵos' inter la jaroj 900 kaj 1600 kaj estas konata pro siaj apartaj teknikoj kaj artaj trajtoj.\n\nIndiĝena benko Waŭra' (supre): La etno Waŭra', kiu vivas en la norda parto de brazila ŝtato Matogroso, konsideras, ke homoj kaj bestoj interagas ne nur fizike, sed ankaŭ spirite. La benko donacita al prezidanto Xi estas reprezenta verko de ilia jarmila tradicio en farado de manartaĵoj kaj ceramikaĵoj. Ĝi havas la formon de jaguaro, kiu reprezentas forton, viglecon kaj ligon al arbaro.\n\nAmazoniaera Akvo (dekstre, sube): Amazoniaera Akvo rezultas de noviga teknologio por kolekti akvon el la \"flugantaj riveroj\" (malsekaj aermasoj kreitaj de vaporiĝo de akvo el riveroj kaj arbaroj) de Amazonio. Tiu sistemo pri akvokolektado povas solvi la problemon pri manko de trinkebla akvo en areoj, kie ĝi malabundas. Unu botelo da tiu purega akvo estis produktita speciale por la vizito de prezidanto Xi Jinping kaj reprezentas novigon, daŭripovon kaj respekton por la naturo.\n\nDonacoj de Ĉinio al Brazilo\n\nDonacoj de Ĉinio al Brazilo\n\nLuna grundo (maldekstre, supre): En decembro 2020, la ĉina sondilo Chang'e-5 kolektis 1 731 gramojn da luna grundo kaj kunportis ĝin al la Tero. Ĉinio donacis al la brazila registaro unu gramon da luna grundo por scienca esplorado kaj 0.3 gramon por eksponado en muzeo.\n\nMiniaturo de la sondilo Chang'e-5 (maldekstre, sube): Ĉinio ankaŭ donacis al Brazilo miniaturon de la sondilo Chang'e-5, uzita por kolekti la lunan grundon donacitan al Brazilo. Konstruita laŭ la skalo 1:28, la miniaturo mezuras 43x23x23 centimetrojn.\n\nVazo de Cloisonné (meze): Farita en Pekino, la vazo donacita al prezidento Lula estas arta verko nomita \"Aspiro al Sinergio Transiras Montojn kaj Marojn\". Cloisonné estas nemateria kultura heredaĵo de Ĉinio, kaj la temo de la vazo estas la antikva Silka Vojo kaj la Mara Silka Vojo. Ĝi estas ornamita de montoj, maroj, nuboj kaj artaj elementoj de Dunhuang, krom metalaj teniloj en formoj de elefanta kapo kaj grimpema planto.\n\nFilmo: La brazila registaro ricevis DVD-on de la filmo \"Tapiŝo el Legenda Lando\", produktita de China Film Co., Ltd kaj China Oriental Performing Arts Group. La filmo estis lanĉita dum la Nacia Tago de Ĉinio en oktobro kaj entenas tradiciajn dancon, muzikon kaj literaturon. Ĝi rakontas travivaĵojn de esploristo, kiu studas la faman pentraĵon\n\nMil Lioj da Riveroj kaj Montoj\n\nde Song-dinastio.\n\nTeo (dekstre, supre): Janja Lula da Silva, edzino de prezidento Lula, ricevis de la ĉina registaro teon en skatolo speciale ornamita celebre al la 50-jariĝo de diplomatiaj rilatoj inter Brazilo kaj Ĉinio. La teo Pu'er estis kolektita de antikva arbo en Malipo, Wenshan de la provinco Yunnan, kaj estas produkto ligita al la kampara revigliĝo de Ĉinio. Sur la skatolo estas la flagoj de Brazilo kaj Ĉinio kaj vortojn, kiuj aludas al la 50-jariĝo de diplomatiaj rilatoj inter la du landoj.\n\nPorcelanaĵoj (dekstre, malsupre): La ĉina registaro donacis al Janja ankaŭ kompleton da porcelanaĵoj kun la temo \"floroj pompas en printempo\". La motivoj sur la porcelanaĵoj estis manpentritaj laŭ la tradicia ĉina tekniko kaj prezentas bildon de vigla printempo.\n\nRedaktis: Rafael Henrique Zerbetto\n\nFonto: https://www.gov.br/\n\n<span style=\"font-family: \"times new roman\"; font-size: 20px;\">E-kursoj okazas en diversaj lokoj de Ĉinio - esperanto.china.org.cn</span>\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-11/27/content_117570193.htm", "title": "Celo kaj direkto de fremdlingva edukado en la 21a jarcento", "published": "2024-11-27 00:00:00", "content_text": "Laŭ-historia tendenco de la fremdlingva edukado\n\nI. Diplomatio – registaro (postvivado)\n\nLaŭ historia vidpunkto, fremdlingva edukado komenciĝis fare de la ŝtato pro ĝia bezono. La ŝtato bezonis ĝin por diplomatio inter landoj. Tiutempe, fremdlingva edukado rekte rilatis al postvivado de la lando. Se iu lando malsukcesas aŭ eraras je diplomatio, tio signifis militon. Pro tio, en tiu tempo la celo de fremdlingva edukado estis postvivado de la ŝtato mem.\n\nⅡ. Komercado – kompanio (profitado)\n\nEn la dua etapo de la historio de fremdlingva edukado, ĝi estis gvidata de kompanioj kaj celis profiton. Tio ne signifas, kompreneble, ke tiam tute finiĝis la ŝtata gvidado de la eduko. Sed la gvidrajto de la eduko transiris de la ŝtato al kompanioj kaj edukaj instancoj. En tiu ĉi etapo, la plej grava celo de fremdlingva edukado estas monprofito. La kompanioj bezonis fari internacian komercadon kun fremdaj landoj, kaj pro tio ili bezonis kreskigi fremdlingvan homforton.\n\nⅢ. Komunikado – individuo (ĝuado)\n\nNun estas la lasta etapo, la tempo de la 4-a industria revolucio, kiam la ĉefa celo de la fremdlingva edukado estas komunikado, ne diplomatio, nek komercado. Ankaŭ diplomatio kaj komercado povas esti specoj de komunikado, sed jen mi diras pri la individuaj, privataj komunikadoj. Kaj la gvidan rolon de la fremdlingva edukado prenas ne la ŝtato nek la kompanio, sed la individuo. Hodiaŭ fariĝas ĝenerala tendenco, ke ĉiuj individuoj memvole kaj memgvide lernas fremdajn lingvojn. Multaj homoj nun lernas fremdajn lingvojn pere de interreto. Troviĝas diversaj apoj kaj retejoj de fremdlingva lernado, kaj ili estas tre facilaj kaj senpagaj.\n\nMaŝino solvas lingvan problemon\n\nNi vivas nun en la epoko de AI, la epoko de la 4-a industria revolucio. Kaj la lingva problemo estas problemo ne plu de eduko, sed de teknologio kaj maŝino. Iusence ni estas tute embarasitaj kaj havas tre senhelpan senton. La epoko postulas al ni radike ŝanĝi nian pensmanieron. Ni vivas nun en la tempo, kiam ni devas tute ŝanĝi la aliron kaj manieron solvi ĉiujn problemojn. La lingva problemo ne plu estas en la sfero de nia scio, edukado kaj lernado, sed en la sfero de teknologio kaj ĝia uzado. Je tiu granda transiro de pensmaniero povas ekzisti malfaciloj kaj kontraŭstaroj. Povas ekzisti homoj, kiuj malŝatas tian solvon kaj ne povas sekvi ĝin. Sed la granda fluo de la tempo jam komenciĝis kaj neniu povas kontraŭflosi ĝin.\n\nJen mi prezentas la maŝinajn tradukojn de AI. Mi ekzamenis ĝian tradukkapablon per du materialoj el la modern-korea versio de Hun Min Jeong Eum (la originalo de korea alfabeto) kaj ĵurnalnovaĵo pri nuntempaj domprezoj. La cellingvoj estas la angla, Esperanto kaj la ĉina. La rezulto estas sufiĉe bona. Nur po unu loko estas erara pro la speciala uzo de la originala vorto. Ĝi estas la nuna nivelo de AI-traduko. Kaj mi pensas, ke ĝi pli progresos kaj solvos tian eraron en proksima estonteco. Jen mi volas mencii unu aferon, ke la tradukoj de Esperanto kaj la ĉina verŝajne fariĝis surbaze de la angla traduko. Tio aperos kiel grava problemo de AI-traduko en la estonteco.\n\nEn la novaĵartikolo de la tagĵurnalo Dong-A, de la 19-a de aprilo, 2023, oni povas legi, ke okazis debata konkurso inter AI kaj homa debata ĉampiono, kaj tie venkis la homo. Oni diris, ke la ĉefa kialo de homa venko estis tio, ke homo povis tuŝi la koron de la aŭdantaro per emociaj reagoj kiel ĝustmomentaj ridoj kaj grimacoj. Kvankam AI superis je la kampo de logiko kaj tekniko, ĝi ne povis superi homojn je la kampo de emocio. Jen ni eltrovas unu esperon. Almenaŭ je la kampo de emocio ni ne devas esti venkitaj de AI. Ĝi estas la propra kaj tute ne forcedebla kampo de homo.\n\nValoro de fremdlingva akiro en la epoko de AI en la 21-a jarcento\n\nĜis nun ni nur klopodis altigi nian nivelon de fremdaj lingvoj, sed nun ni devas koncentriĝi, kion ni faros per tiu lingvo. Alivorte la tempo ŝanĝiĝis de la epoko de metodo al la epoko de celo de fremdlingva lernado -- la ĉefa intereso de fremdlingva eduko transiris de \"lerno\" al \"konsumo\". Ne plu ni bezonas cerbumi \"kiel mi povas plialtigi la lingvonivelon?\", sed cerbumi \"kion mi povas fari per la lingvo?\"\n\nJen estas la ekzemplo de aŭto. Ĝis nun la plej granda intereso rilate al aŭto estis \"kien mi iru\". Sed nun ĝi ŝanĝiĝas al \"kion mi faru per la aŭto\". Tion klare montras la statistiko de aŭtokundivida kompanio. Ne malmultaj homoj veturis nenien per pruntita aŭto. Ili iris nenien, kaj restis nur en la aŭto. La baza celo de la aŭto ne plu estas iri ien per la aŭto, sed fari ion en la aŭto. Se populariĝos memvetura aŭto, tia tendenco multe pli fortiĝos. Nun la aŭto ne plu estas ilo de veturado, sed ilo de vivado.\n\nKion ni do faros per fremdaj lingvoj en la epoko de maŝina tradukado? Kiel mi jam diris en la komenco, en tia epoko la plej bezonata por ni estas la homa kontakto, vidalvida komunikado. Por tiaj rektaj kaj emociaj komunikadoj ni devas lerni fremdajn lingvojn kaj bone kompreni la kulturon de la lingvo. Tiamaniere ni devas ĝui per la lingvo.\n\nEn pluvego, kio estas la afero plej bezonata de ni? Trinkebla akvo. Tre ironie, ĉu ne? En la situacio de akvopleno ĝuste tiam la plej bezonata estas akvo… La  problemo de fremdlingva edukado estas ĝuste tia sama afero nun. Ĉirkaŭ ni plenplenas fremdlingvaj edukoj. Nun vi provu per via poŝtelefono. Vi ekscios, ke troviĝas tre diversaj lingvolernaj apoj. Verdire ne plu necesas edukado kaj lernado, sed nur necesas utiligo de maŝintradukaj apoj. Ĝuste en nuna momento ni povas utiligi la lingvolernajn apojn, nome Memlingo, Duolingo, LingoDeer+, Tandem ktp, kaj ankaŭ diversajn maŝintradukajn apojn.\n\nSed necesas ekzameni, ĉu la lingvo estas vere utila. Kio do estas la utileco? Tio estas la sumo de la profito, kiun mi ricevas, kiam mi bone posedas ĝin. Eĉ se multaj homoj diras, ke iu lingvo estas utila, ĝi tamen ne estas ĉiam utila por mi. Kvankam la angla lingvo estas tre utila, se mi ne bone posedas ĝin, ĝi estas nenio al mi. En fremdlingvaj universitatoj troviĝas diversaj fakoj, inter kiuj ekzistas ŝajne ne tiel utilaj fakoj laŭ nia vido. Sed por la studentoj kaj la profesoroj de tiuj fakoj la lingvo estas la plej utila lingvo. Por ili ĝi estas dumviva armilo.\n\nEn mia kazo mi speciale studis gramatikojn de la korea kaj Esperanto, kaj akiris doktoran diplomon per la disertacio\"Studo pri la morfologia kontrasto de la korea kaj Esperanto\". Por mi Esperanto estas dumviva armilo. Mi pensas, ke ni ĉiuj devas havi ĉi tian dumvivan fremdlingvan armilon po unu. La maŝina traduko povas solvi momentajn bezonojn, sed ne tiel facile akirebla estas la lingvoarmilo, kiu donas al mi dumvivan profiton kaj ebligas al mi veran interhoman kontakton. Ni bezonas ĝin.\n\nLa internacia helplingvo Esperanto estas tre bona lingvo por tia bezono. Ĝi ankoraŭ ne estas tiel forta lingvo, sed ĝi estas la ununura internacia artefarita lingvo en la mondo, kiun oni efektive uzas. UN kaj EU havas grandan intereson pri ĝi kaj kunlaboras kun UEA (Universala Esperanto-Ascocio). Ankaŭ en interreto ĝi estas vaste uzata. La lingvo havas tre bonan internacian organizan reton kaj en preskaŭ ĉiuj grandaj urboj de la mondo troviĝas delegitoj lokaj kaj fakaj. Troviĝas ankaŭ la internacia gastiga sistemo, nomata Pasporta Servo. Rilate al internacia vojaĝo ĝi estas la plej bona ilo. Ĝi ebligas al ni havi veran internacian vojaĝon, viziti surlokajn hejmojn kaj havi homecajn komunikadojn kun tieaj popoloj. Ni ne plu ŝatas tiajn vojaĝojn, kie ni sekvas nur la turismoflagojn. La lingvo Esperanto ne estas simpla ilo por komunikado, sed tre unika speciala ilo, kiu faras kaj peras al ni amikojn internacie.\n\nJen mi prezentas miajn personajn spertojn de internacia vojaĝo kiel esperantisto. En la jaro 1980, kiam koreoj ankoraŭ ne rajtis libere vojaĝi al eksterlando, mi vojaĝis al Japanio por partopreni en la 67-a kongreso de japanaj esperantistoj en Jokohamo. Kaj poste al Usono kaj Kanado por partopreni en Esperanto-kongresoj en 1984, kaj al Finnlando kaj kelkaj eŭropaj landoj en 1995. Nun tre multaj koreaj esperantistoj ofte vojaĝas al fremdaj landoj pere de Esperanto, sed en tiu tempo internacia vojaĝo ne estis tiel facila. Ĉiukaze, kiam mi vizitis fremdajn landojn, mi tre ofte vizitis la hejmojn de lokaj esperantistoj. Tio estas ja vera internacia vojaĝo, ĉu ne?\n\nPost kiam mi eklernis Esperanton en la jaro 1973, la plej granda ŝanĝiĝo por mi estis la ŝanĝiĝo de mondkoncepto. Tiam la Korea Respubliko estis tre fermita lando kaj ne facilis kontaktoj kun komunismaj kaj socialismaj landoj. Sed en tiu tempo mi korespondadis kun esperantistoj de tiaj landoj kaj ricevadis leterojn kaj librojn de ili. Per tio multe ŝanĝiĝis kaj vastiĝis miaj pensoj pri la mondo. Tiam la libroj kaj leteroj skribitaj en Esperanto ne estis kontrolitaj de poŝtocenzuristoj, kaj mi povis sekure ricevi ilin. Dank' al tio mi ekhavis multajn amikojn en tiaj socialismaj landoj, kaj larĝiĝis mia vidkampo, do tiel grandiĝis mia mondo.\n\nKonkludo\n\nKio do estas la celo de fremdlingva eduko dum la AI-epoko en la 21-a jarcento? Kiel mi jam klarigis en la komenco, nun la celo de la fremdlingva eduko estas individua ĝuado, ne la ŝtata diplomatio, nek la kompania profitado. Nun ĉiu individuo \"konsumas\" fremdajn lingvojn por sia feliĉo. Ĝis nun la celo de fremdlingva edukado estis solvo de ia problemo, sed nun ne plu. Nun ĝi estas ĝuado de interhomaj kontaktoj, surbaze de bona kompreno kaj komuniko kun alikulturaj homoj. Mi substrekas, ke nun pli gravas solidareco ol solvipoveco.\n\nEn kiu direkto do devas iri la fremdlingva eduko por atingi tian celon? Unue ĝi devas plenumiĝi pere de individua elekto, ne laŭ la tutsocia portempa etoso, nek laŭ la kolektivisma kaj por-ekzamena bezono. Ĉiu individuo devas mem havi certan celon per la lernado kaj devas ĝui ĝin. Por aliaj malpli gravaj celoj ni povas ricevi helpon de AI, la maŝina traduko. La fremdlingva eduko devas iri la vojon, ke ĉiu individuo mem elektas la lingvon. Ni ne plu bezonas kolekti multajn lernantojn en unu ĉambro kaj instrui al ili la lingvojn plej popularajn en tiu tempo.\n\nDue, ĝi devas plenumiĝi en la direkto de emocia komunikado. Ĝi ne devas plenumiĝi tiel, ke la instruisto unudirekte instruas en klasĉambro aŭ en interreto, sed tiel en la cirkonstanco, kie okazas emocia komunikado inter la instruanto kaj la lernanto. Espereble la instruanto estu denaskulo.\n\nTrie, por tia emocia komunikado ni bezonas kompreneble fizikan kontakton en la edukado. Ne plu la edukado per libroj kaj videoj, sed per vidalvida renkontiĝo de la instruanto kun la lernanto. La mondo multe ŝanĝiĝis, kaj tial ne estas klara distingo inter aktualeco kaj virtualeco. Tial mi ne scias, ĝis kiu grado ni devas agnoski la vidalvidan renkontiĝon, sed ĉiukaze ni devas \"vidi kaj senti\" unu la alian ĉe la komunikado.\n\nEsperanto estas ĝuste la lingvo, kiu garantias tian edukadon kaj kiu estas tuj efektivigebla nun. Kompreneble vi povas lerni ĝin surrete. Sed ĝi estas la lingvo, kiu dekomence grave taksis rektan renkontiĝon de homoj, kaj tial ankoraŭ daŭras la etoso de rekta renkontiĝo. Multaj esperantistoj ŝatas renkontiĝi vidalvide. En la tuta mondo ofte okazas diversformaj renkontiĝoj de plenaĝuloj, junuloj kaj eĉ infanoj. Ili ĉiuj parolas nur unu lingvon, kaj tial la renkontiĝoj estas tre bruaj, kontraste al aliaj internaciaj renkontiĝoj, kie oni emas silenti pro la malbona komuniko-kapablo perbuŝa. En Esperanto-renkontiĝoj ni povas certe senti, ke jen vere renkontiĝas homoj kun homoj. Kiel agrabla sento ĝi estas!\n\nMi, kiel lingvisto, bone scias, ke lingvo estas rimedo de homa komunikado. Sed Esperanto estas pli ol tio, kaj tion mi forte sentas kaj konscias. Ĝi estas unu sola lingvo, kiu protektas la homecon de homoj kaj povas fari nin homaranoj en tiu ĉi tempo de la 4-a industria revolucio kaj en la epoko de AI.\n\nVerkis BAK Giwan (Koreio), profesoro de Esp-fako de Zaozhuang-a Universitato, Ĉinio\n\nRedaktoro: Sheng Min\n\n<span style=\"font-family: \"times new roman\"; font-size: 20px;\">La donacoj interŝanĝitaj de Lula kaj Xi - esperanto.china.org.cn</span>\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-11/27/content_117572145.htm", "title": "Kunveno pri Esperanta instruado en Hohhot", "published": "2024-11-27 00:00:00", "content_text": "La 12-an de oktobro okazis kunveno pri Esperanta instruado en la Kolegio de Arto kaj Scienco Hongde de la Interna Mongolio, Ĉinio. Liu Dawei, prezidanto de la Ĉina Esperanto-Ligo, kaj gvidantoj de lokaj E-grupoj ĉeestis en la kunveno. En la kunveno, reprezentantoj parolis kaj diskutis pri instruado de Esperanto en Ĉinio. Dum la evento la Ĉina Esperanto-Ligo kaj la kolegio kune establis la Bazon por Esperanto-instruado kaj Internacia Interŝanĝo por subteni Esperanto-kurson kaj agadon en la kolegio.\n\nRedaktoro: Gou Xinyue\n\nCelo kaj direkto de fremdlingva edukado en la 21a jarcento - esperanto.china.org.cn\n\nEl Popola Chinio", "author": null, "categories": ["E"], "audio_links": null}
{"url": "http://esperanto.china.org.cn/2024-11/29/content_117575130.htm", "title": "Tri ĉinaj klasikaĵoj eldonitaj en la portugala lingvo", "published": "2024-11-29 00:00:00", "content_text": "Posttagmeze de la 26-a de novembro en Pekino estis lanĉitaj novaj portugallingvaj tradukoj de tri ĉinaj klasikaĵoj,\n\nDao De Jing\n\n,\n\nAnalektoj de Konfuceo\n\nkaj\n\nZhuangzi\n\n. La librojn tradukis la fama brazila sinologo Giorgio Sinedino, profesoro de la Universitato de Makao, kiu delonge sin dediĉas al la studado de tiuj verkoj, kaj eldonis Fremdlingva Eldonejo.\n\nInter 2005 kaj 2014, Sinedino laboris kiel diplomato ĉe la brazila ambasadorejo en Pekino, sed tiom enamiĝis de la ĉina kulturo, ke li decidis forlasi sian karieron de diplomato por sin dediĉi al sinologio. Fluparolanto de la ĉina kaj la kantona, li transloĝiĝis al la Makaa Speciala Administra Regiono, kie li okupis gravajn postenojn en la kabineto de la loka registaro antaŭ ol fariĝi profesoro. Li estas membro de la Internacia Konfuceisma Federacio, de la Monda Konsilio de Sinologoj kaj de la Ĉina Asocio de Tradukistoj, kaj intense kontribuas por antaŭenigi interkomprenon inter la popoloj de Ĉinio kaj portugallingvaj landoj.\n\nEn sia parolo Gao Anming, ĉefredaktisto de la Ĉina Internacia Komunika Grupo, komentis pri la vizito de ĉina prezidanto Xi Jinping al Brazilo pasintsemajne, kiam la gvidantoj de ambaŭ landoj altigis la dulandajn rilatojn al la nivelo de komunumo de komuna estonteco por pli justa mondo kaj pli daŭripova planedo. En tiu tre speciala kunteksto, Gao taksis la lanĉon de la tri libroj kiel grava kultura donaco feste al la 50-jariĝo de diplomatiaj rilatoj inter Brazilo kaj Ĉinio.\n\nGao ankaŭ klarigis pri la influo de tiuj tri verkoj en la penso de prezidanto Xi Jinping. Fama frazo de Dao De Jing, \"regi grandan landon estas aktivaĵo same delikata kiel friti malgrandan fiŝon\" estis uzata de prezidanto Xi por esprimi sian sintenon pri regado; dum la frazo \"ĉiuj homoj sub la ĉielo estas fratoj\" el\n\nAnalektoj de Konfuceo\n\n, klarigas la naturon de la rilatojn inter la popoloj de Ĉinio kaj Brazilo; kaj la frazo \"ĉielo kaj tero kunekzistas kun mi, kaj la universo kaj mi estas unu\" el\n\nZhuangzi\n\nreprezentas la koncepton de harmonio inter homoj kaj naturo.\n\nBárbara Policeno, ĉefo de la sektoro pri publika diplomatio, amaskomunikado kaj kulturo de brazila ambasadorejo en Pekino, diris, ke la publikigo de tiu ĉi libro alportas brilon al la 50-jariĝo de diplomatiaj rilatoj inter Brazilo kaj Ĉinio. \"Ni konstruis partnerecon, kiu transiras ekonomion kaj politikon, atinginte la plej valoran aferon en la kampo de internaciaj rilatoj: kultura interŝanĝo kaj interkompreno.\"\n\nZhang Minfen, profesoro de la Ŝanhaja Universitato pri Internaciaj Studoj, konsideras la tradukojn de Sinedino kiel modelojn de sinologia esplorado kaj traduko de ĉinaj klasikaĵoj. \"Surbaze de la principoj de rigora fideleco kaj erudicio, lia traduko de la analektoj, ekzemple, prezentas la interpretojn de renomaj specialistoj, de Zhu Xi al Yang Bojun, de antikveco al nuna epoko, sume pli ol 200 referencaj verkoj,\" karigis Zhang, aldonante, ke Sinedino \"precize komprenas la profundajn konotaciojn de ĉinaj filozofiaj klasikaĵoj kaj ilin transprenis al la tradukoj en sia denaska lingvo.\"\n\nLa veterana ĉina tradukisto Wei Ling, kiu de jardekoj tradukis gravajn brazilajn kaj ĉinajn verkojn, konis Sinedino en 2010, kiam li ankoraŭ estis diplomato en Pekino. Post ok jaroj, ŝi renkontis lin en Makao, en la unua premidona ceremonio de la ĉin-brazila premio pri literatura traduko. \"Tiam mi komprenis, ke la diplomato, kiun mi konis antaŭ multaj jaroj, fariĝis akademiulo, kiu lerte regas sian denaskan lingvon kaj ankaŭ la ĉinan kaj la kantonan.\"\n\nGiorgio Sinedino, kiu tradukis la librojn, rememoris siajn preskaŭ 20 jarojn en Ĉinio, substrekis la helpon kaj kuraĝigon ricevitan de pluraj ĉinaj aimkoj. \"Brazila akademia rondo ekkomprenas la gravecon studi ĉinajn klasikaĵojn. Kiel membro de tiu ĉi komunumo, mi volas plu fari etajn kontribuojn, kiel tiu ĉi, por helpi miajn samlandanojn kompreni la ĉinan kulturon laŭ objektiva, viveca kaj pozitiva maniero.\"\n\nRaportis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Jim Rogers: Ne ekzistas venkinto en komerca milito inter Ĉinio kaj Usono - esperanto.china.org.cn</span>\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-12/03/content_117583284.htm", "title": "Brazilanoj pli atentas pri Ĉinio kaj Xi Jinping", "published": "2024-12-03 00:00:00", "content_text": "En 2011 usona prezidento Barack Obama faris ŝtatan viziton al Brazilo. Li vizitis la ĉefurbon Braziljo kaj ankaŭ la urbon Rio-de-Ĵanejro. Ajna homo, kiu estis en Brazilo en tiu epoko, certe memoras detaloj de tiu vizito, ĉar ĝi furoris en brazilaj amaskomunikiloj. Monaton antaŭ la vojaĝo, gazetaro kaj televido komencis diskuti pri la signifo kaj atendotaj atingoj de lia vizito, kaj dum la vizito estis ne nur vasta atento pri lia tagordo, sed ankaŭ pri banalaĵoj, kiel lia vizito al vidindejoj de Rio-de-Ĵanejro.\n\nXi kaj Lula mampremas en la palaco Alvorada en Brazilo.\n\nLa obsedo pri Obama estis tiom granda, ke televidkanalo Globo, la ĉefa en Brazilo, ofte interrompis sian ordinaran programon por vive informi senutilaĵojn, ekzemple, ke Obama tagmanĝis kaj revenis al la hotelo por iom ripozi. Estis zorgoj pri lia sento rilate al la lando kaj ĉu li ŝatis brazilan manĝaĵon kaj la lokojn vizititajn de li. Kompreneble ne mankis raportoj pri manĝaĵoj de Obama en restoracioj.\n\nLa usona delegitaro, siavice, ne zorgis, kion brazilanoj opinias pri Usono aŭ Obama. Ili estis en Brazilo nur por subskribi paperojn kaj plenumi diplomatiajn ritojn. Kun Obama venis el Usono granda nombro da akompanantaj gardistoj kaj fakuloj pri sekureco. Mi ne memoras ajnan flankan aktivaĵon por montri la usonan kulturon al brazilanoj.\n\nEn 2014 mi estis en Fortalezo, kiam Xi Jinping alvenis en la urbo por pinktkunveno de BRICS, kaj de tie li iris al Braziljo por ŝtata vizito al prezidento Dilma Rousseff. Tiam esperantistoj el la tuta mondo estis survoje al Fortalezo por partopreni IJK-on, kaj mi iris kun kelkaj samideanoj al vasta parko por spekti koncerton de ĉina orkestro venigita al Brazilo kun prezidanto Xi por montri iom de la ĉina kulturo al la brazila popolo. Krom tradiciaj ĉinaj muzikaĵoj, ili ankaŭ prezentis brazilan kanzonon el la muzikstilo Lambada, populara en la nordoriento, kie ni estis. La publiko ŝategis.\n\nKiom granda kontrasto inter la vizitoj de Xi kaj Obama! Ĉinio kaptis la okazon de la vizito de Xi por prezenti la ĉinan kulturon al la brazila popolo: la orkestro kaj ankaŭ aliaj artistoj de Ĉinio sin prezentis en pluraj brazilaj urboj.\n\nXi Jinping alvenas al la palaco Alvorada en Brazijio.\n\nBrazilaj amaskomunikiloj, tamen, malmulte atentis pri la vizito de prezidanto Xi: oni rapide komentis pri lia vizito en televidĵurnaloj, informoj pri lia vizito aperis en gazerato, sed pli diskrete. Ne estis intereso de gazetaro klarigi kion Xi manĝis, nek estis intervenoj en la ordinara programo de televidkanalo por vive raporti pri lia tagordo en Brazilo.\n\nKompreneble gravas klarigi, ke la situacioj ne estis samaj: Obama iris al Brazilo ekskluzive por ŝtata vizito en epoko, kiam ne estis gravaj politikaj eventoj okazantaj en la mondo, nek en Brazilo, kaj tio kontribuis por videbligi lian viziton. La ŝtata vizito de Xi okazis tuj post BRICS-pintkunveno, kiam pluraj ŝtatestroj estis en Brazilo samtempe. Iel ajn, necesas agnoski, ke nek la brazila gazetaro, nek la brazila popolo, donis al la gvidanto de la ĉefa komerca partnero de Brazilo la atenton, kiun li meritis. Sufiĉus pridemandi la nomon de ĉina prezidanto al ordinaraj homoj surstrate: ili ne sciis, nek sciis, ke Ĉinio jam tiutempe estis la celo de plejparto de brazilaj eksportoj.\n\nPost jardeko, Xi revenis al Brazilo, ĉi-foje por partopreni en pintkunveno de G20 kaj ankaŭ fari ŝtataferan viziton celebre al la 50-jariĝo de dulandaj diplomatiaj rilatoj. El Ĉinio mi akompanis la tagordon de G20 per brazilaj amaskomunikiloj kaj konstatis, ke la bildo de brazilanoj pri Xi kaj Ĉinio multe ŝanĝiĝis.\n\nUnue, Xi Jinping famiĝis en Brazilo. Antaŭ jardeko li estis konata nur kiel \"prezidanto de Ĉinio\". En la lasta jardeko, ĉinaj firmaoj kreis postenojn kaj konstruis infrastrukturojn por brazilanoj; Instituto Konfuceo faris tre bonan laboron pri diskonigo kaj popularigo de la ĉina kulturo en la lando; kaj signife kreskis interŝanĝoj inter Brazilo kaj Ĉinio en pluraj areoj, aparte kadre de kulturo kaj edukado.\n\nDue, kreskis la publika konscio pri la graveco de Ĉinio por Brazilo. Antaŭ jardekoj, ĉinoj estis la ĉefaj aĉetantoj de brazilaj eksportaĵoj, sed tio ne kaptis atenton de la popolo, ĉar ne rilatas al la ĉiutaga vivo de ordinaraj homoj. Nur post kiam ĉinaj firmaoj eniris la brazilan merkaton, kreante postenojn kaj provizante produktojn kaj servojn al brazilanoj, homoj eksentis la efikon de Ĉinio sur la disvolvado de la lando.\n\nPor la unua fojo ĉina prezidanto kaptis pli da atento ol gvidantoj de aliaj landoj dum granda internacia evento en Brazilo.\n\nTrie, la profundaj geopolitikaj ŝanĝiĝoj en la mondo dum la lastaj jaroj kontribui por alproksimigi la tutmondan sudon. Pri tiu ĉi temo, kiam mi alvenis en Ĉinio mi surprize konstatis, ke en ĉinaj amaskomunikiloj homoj ofte uzis la vortumojn Oriento kaj Okcidento, kun ekonomia kaj politika debato fokusante sur Azio, Eŭropo kaj Nordameriko. Nur pasintjare la esprimo tutmonda sudo populariĝis en Ĉinio kaj ĉinoj komencis paroli pri nordo kaj sudo. En pluraj paroladoj de prezidanto Xi Jinping, mi trovis frazojn pri subteno, partnereco, amikeco ktp inter Ĉinio kaj tutmonda sudo, sed la parolado de prezidanto Xi en Rio-de-Ĵanejro, dum la pintkunveno de G20, estis la unua, inter tiuj de mi konataj, en kiu li klare diris, ke Ĉinio apartenas al la tutmonda sudo.\n\nLa ŝtata vizito de prezidanto Xi al prezidento Lula estis la pinta momento. Homoj familiaraj kun la lando scias, ke preskaŭ ĉiuj ŝtataj vizitoj okazas en la palaco Planalto, kiu estas la laborejo de brazila prezidento, planita ĝuste por ŝtataferaj kunvenoj kaj ceremonioj. Sed prezidento Lula akceptis lin en la palaco Alvorada, la loĝejo de brazila prezidento. Nur la plej karajn amikojn oni invitas al sia hejmo. Kompreneble Alvorada ankaŭ estas taŭga palaco por ŝtataj kunvenoj kaj eventoj, sed la etoso estas pli intimeca, kaj prezidanto Xi alvenis eskortita de speciala taĉmento de kavalerio, konataj kiel Drakoj de Sendependiĝo, la sama taĉmento, kiu estis eskortanta la princon Petro, kiam li proklamis la sendependiĝon de Brazilo el Portugalio. Xi estis bonvenigita per pompa ceremonio, kun partopreno de 450 soldatoj de honora gardio, kaj brazila kantistino prezentis ĉinan kanton al li. Cetere, ŝtataj vizitoj kutime ne daŭras tre longe, sed Lula dediĉis tutan tagon al Xi, kiu alvenis al la palaco Alvorada je la 10-a matene kaj pasigis la tagon tie. Poste ili du vespermanĝis en la palaco Itamaraty, sidejo de la Ministerio pri Eksteraj Rilatoj. Tiu vespermanĝo estis festa evento celebre al la 50-jariĝo de diplomatiaj rilatoj inter la du landoj, kiam ambaŭ gvidantoj interŝanĝis donacojn. Krom la subskribitaj dokumentoj, kiuj estas ja la efektivaj atingoj de la vizito de Xi al Brazilo, necesas rimarki ankaŭ la detalojn pri ŝanĝiĝo de la percepto pri Ĉinio en Brazilo kaj pri la nekutime pompa kaj grandioza akcepto al prezidanto Xi. Tiuj detaloj rivelas, ke tiu ĉi vizito de Xi al Brazilo inaŭguras novan epokon por la rilatoj inter ambaŭ landoj.\n\nVerkis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Tri ĉinaj klasikaĵoj eldonitaj en la portugala lingvo - esperanto.china.org.cn</span>\n\nEl Popola Chinio", "author": "Rafael Henrique Zerbetto", "categories": ["Ekonomio"], "audio_links": null}
{"url": "http://esperanto.china.org.cn/2024-12/04/content_117584087.htm", "title": "Mirinda Makao en pasintaj 25 jaroj", "published": "2024-12-04 00:00:00", "content_text": "Ĉi-jare estas 25-jariĝo de reveno de Makao al patrujo ekde 1999. Per sia senprecedenca disvolva miraklo, Makao pruvis al la mondo la sukceson de \"unu lando, du sistemoj\" kun makaaj trajtoj.\n\nDank' al la ampleksa kaj preciza efektivigo de la politiko \"unu lando, du sistemoj\", la ŝancoj alportitaj de la ekonomia prospero de la lando kaj la komunaj klopodoj de la loka registaro kaj ĉiuj rondoj de la loka socio, la pasintaj 25 jaroj estas la plej rapida kaj altkvalita evoluperiodo en la historio de Makao.\n\nMakao, kun loĝantaro de pli ol 600 mil homoj, ĉiujare akceptas dek milionojn da turistoj. Dum la pasintaj 25 jaroj, la kunligita komerco de \"turismo +\" de Makao rapide disvolviĝis, prezentante la diversecan ĉarmon de la regiono kiel \"kreiva urbo de bongustaĵoj\", \"kultura urbo de Orienta Azio\", \"la plej bona kongreseja urbo en Azio\" kaj \"la plej bona urbo por komercado\".\n\nMakao estas unu el la urboj kun la plej multaj mondaj kulturaj heredaĵoj, kiel Ruino de Sankta Paŭlo kaj Lumturo Guia. Ĝi enhavas pli ol 20 historiajn konstruaĵojn, kiuj estas kunligitaj de ĉirkaŭaj stratoj kaj placoj, formante la historian urbocentron kiun oni enlistigis kiel monda heredaĵo. La registaro kaj la lokanoj de Makao atente protektas la historiajn trajtojn kaj diversaj kulturoj harmonie kunekzistas.\n\nRigardante al la estonteco, Makao brilos pli!\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Brazilanoj pli atentas pri Ĉinio kaj Xi Jinping - esperanto.china.org.cn</span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-12/04/content_117586105.htm", "title": "Sri-Lanko partoprenis en la 2-a Ĉina Internacia Provizĉen-ekspozicio", "published": "2024-12-04 00:00:00", "content_text": "Lastatempe la 2-a Ĉina Internacia Provizĉen-ekspozicio okazis en Pekino, kaj en ĝi partoprenis pli ol 620 kompanioj kaj institucioj el 69 landoj kaj regionoj.\n\nDum la ekspozicio, srilanka ambasadejo en Ĉinio organizis diskonigon pri srilankaj produktoj. Estis ĉefe prezentitaj loka industrio, markaj avantaĝoj, oportunaj politikoj ktp. Partoprenantoj konis la reprezentajn produktojn, ekzemple, cejlona teo, cejlona cinamo, ananaso, krabo kaj gemoj.\n\nAmbasadoro Majintha Jayesinghe parolas en la evento.\n\nMajintha Jayesinghe, ambasadoro de Sri-Lanko en Ĉinio, dankis la ĉinan registaron pro ĝia helpo. Li diris, ke Ĉinio fariĝis allogega merkato por tutmondaj kompanioj pro siaj multnombraj konsumantoj, rapide kreskanta MEP kaj bona komerca medio. La ekspozicio kun apartaj produktoj de Sri-Lanko plibonigos tutmondan provizĉenon kaj industrian ĉenon.\n\nNalika Kodikara prezentas cejlonan cinamon.\n\nChen Ji kaj Jiang Limin donacas la Esperantan version de Kuriero al Nalika Kodikara.\n\nCejlona teo\n\nRimarkinde, ke al la diskonigo estis invitita ankaŭ la Ĉina Esperanto-Ligo. Ĝiaj ĝenerala sekretario Chen Ji kaj vicsekretario Jiang Limin interŝanĝis opiniojn kun Nalika Kodikara, komerca reprezentanto de srilanka ambasadejo en Ĉinio. Ili diskutis pri la komerca kunlaboro kaj estonta plano inter Sri-Lanko kaj Ĉinio, la rolo de Esperanto en internacia ekonomio kaj komerco, kaj UNESKO-Kuriero eldonata de\n\nEl Popola Ĉinio\n\n.\n\nRedaktoro: Sheng Min\n\n<span style=\"font-family: \"times new roman\"; font-size: 20px;\"><span style=\"font-family: \"times new roman\"; font-size: 20px;\">Mirinda Makao en pasintaj 25 jaroj - esperanto.china.org.cn</span></span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-12/05/content_117589031.htm", "title": "Printempa Festo enlistiĝis kiel nemateria kultura heredaĵo de UNESKO", "published": "2024-12-05 00:00:00", "content_text": "La 4-an de decembro UNESKO enskribis Printempan Feston -- socia agado de la ĉina popolo celebre de la tradicia novjaro -- en la Reprezentan Liston de la Nemateria Kultura Heredaĵo de la Homaro. Ĝis nun Ĉinio havas entute 44 programojn en la listo kaj okupas la unuan en la mondo.\n\nLa Printempa Festo estas la tradicia ĉina festo kun la plej profunda signifo, plej riĉa enhavo, plej grandnombro da partoprenantoj kaj plej vasta influo. Ĉe la festo ĉinoj tra la tuta mondo adiaŭas la malnovan kaj bonvenigas la novan, petas feliĉon kaj kunestas kun familianoj. Por miloj da jaroj la festo konservas la ligojn inter individuoj kaj familioj kaj ludas gravan rolon en la ĉina civilizacio. Kun kreskanta disvastigo, la festo jam fariĝis la ĉina kultura simbolo, kiu estas ĝenerale akceptita, agnoskita kaj aprezata de la mondo.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Mirinda Makao en pasintaj 25 jaroj - esperanto.china.org.cn</span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-12/05/content_117589185.htm", "title": "Wang Yi faris videoparoladon en Pekin-Tokia Forumo", "published": "2024-12-05 00:00:00", "content_text": "La 4-an de decembro Wang Yi, membro de la Politika Buroo de la Centra Komitato de la Komunista Partio de Ĉinio (KPĈ) kaj direktoro de la Oficejo de la Komisiono pri Eksterlandaj Aferoj sub la Centra Komitato de KPĈ, faris videan paroladon en la 20-a Pekin-Tokia Forumo.\n\nWang Yi diris, ke Ĉinio kaj Japanio estas gravaj landoj en Azio kaj en la mondo. La historio de interŝanĝoj inter Ĉinio kaj Japanio dum pli ol 2 000 jaroj kaj la historio de rilatoj de pli ol 50 jaroj post la normaligo de diplomatiaj rilatoj inter la du landoj multfoje pruvis tion, ke ĉin-japanaj rilatoj kun ĝusta direkto ne nur profitos la du landojn kaj dulandajn popolojn, sed ankaŭ havas grandan kaj pozitivan signifon por la paca disvolviĝo de la regiono kaj la mondo. Antaŭ nelonge, ĉina prezidanto Xi Jinping kaj japana ĉefministro Shigeru Ishiba unuafoje renkontiĝis en la kunveno de APEK, ili konsentis kunlabori por ĉiuflanke antaŭenigi la strategiajn kaj reciproke utilajn rilatojn inter Ĉinio kaj Japanio konforme al la principoj starigitaj en la kvar politikaj dokumentoj inter Ĉinio kaj Japanio. La du flankoj konstruos strategiajn dudirekte profitajn rilatojn laŭ la postuloj de la konstruaj kaj stabilaj ĉin-japanaj rilatoj.\n\nWang Yi diris, ke li esperas, ke la forumo daŭre helpos formi sincerajn interŝanĝojn kaj komunan konsenton, liveros konsilojn kaj sugestojn por la rilatoj inter Ĉinio kaj Japanio, kaj faros novajn kontribuojn por konstrui la dulandajn rilatojn laŭ postuloj de la nova epoko.\n\nLa Pekin-Tokia Forumo estas grava platformo inter Ĉinio kaj Japanio. Ĝi okazas ĉiujare ekde sia fondiĝo en 2005. La temo de ĉijara forumo estas \"internacia paca ordo sub la plurflanka kadro antaŭenpuŝata de Ĉinio kaj Japanio\".\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Mirinda Makao en pasintaj 25 jaroj - esperanto.china.org.cn</span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-12/05/content_117589207.htm", "title": "Ekranteknologio disvolvata de ĉina firmao", "published": "2024-12-05 00:00:00", "content_text": "Situanta en la Disvolva Zono de Huai'an-distrikto de la urbo Huai'an en Jiangsu-provinco de Ĉinio, la firmao Jiangsu-a Shengtang-a Ekranteknologi-kompanio Limigita sin dediĉas al esplorado kaj fabrikado de tekonogio por ekranoj, kaj fabrikas ekranojn laŭ diversaj normoj por malsamaj aplikoj. Granda parto de ĝia produktado estas eksportata. Laŭ klarigo de fakulo, LED-ekranegoj disvolvitaj de la firmao konsistas el kunigo de pluraj malgrandaj pecoj, tiel ke se unu peco difektiĝas, oni povas rapide, facile kaj malaltkoste anstataŭi ĝin. Alia avantaĝo de tiu sistemo estas, ke ĝi ebligas muntadon de ekranoj laŭ malsamaj formoj kaj grandecoj. La ekranoj estas disponeblaj en malsamaj rezolucioj por kontentigi postulojn de malsamaj klientoj pri prezo kaj kvalito.\n\nTablo por kunvenoj kun ekranoj kaj mikrofonoj, disvolvita de la firmao\n\nĈambro por spertado de virtuala realo farita el LED-paneloj\n\nMalantaŭa flanko de LED-panelo\n\nEblas rearanĝi la pozicion de LED-paneloj por ŝanĝi la formon de la ekrano\n\nRaportis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Mirinda Makao en pasintaj 25 jaroj - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-12/11/content_117600490.htm", "title": "Invito de la 1-a Deklama Konkurso de \"Ruĝa Folio\" en Esperanto!", "published": "2024-12-11 00:00:00", "content_text": "La 9-an de decembro, komenciĝis la 1-a Deklama Konkurso de \"Ruĝa Folio\" en Esperanto, organizita de Ĉina Esperanto-Ligo,\n\nEl Popola Ĉinio\n\nkaj Zhejiang-a Komunikada Universitato. En la konkurso estas du kategorioj: internacia grupo kaj ĉina grupo. La internacia grupo estas por ne-ĉinaj esperantistoj. Jen detaloj:\n\nTemo\n\n: Bela Ĉinio, Bela Mondo\n\nLingvo\n\npor internacia grupo\n\n: Esperanto aŭ la ĉina\n\nPremioj\n\npor internacia grupo\n\n:\n\nUnua premio (nur unu persono): librokupono valora je 1000 juanojn\n\nDua premio (du personoj):  librokupono valora je 500 juanojn  por ĉiu premiito\n\nTria premio (kvin personoj): librokupono valora je 300 juanojnpor\n\nĉ\n\niu premiito\n\nNoto: La librokuponoj nur povas esti uzataj en reta librovendejo de Ĉina Esperanto-Ligo. La gajnontoj ricevos ankaŭ paperajn atestilojn de la konkurso.\n\nPri la konkursaĵo\n\n: Kanditatoj preparu horizontale filmitan videon kun maksimuma da\n\nŭro de\n\n5 minutoj, en Esperanto aŭ la ĉina, kun la temo Bela Ĉinio, Bela Mondo. La deklama\n\nĵ\n\no estas libere elektota. En la video, kanditato devas montri sian vizaĝon, vestiĝi taŭge, kaj la voĉo devas esti aŭdata klare.\n\nLa video devas esti sendita al la retadreso elpopolachinio@126.com kiel aldonaĵo en formato MP4. En la retpoŝta mesaĝo, necesas aldoni la jenajn informojn: nomon, ŝtatanecon, stud/laborejon, okupo, teksto kaj aŭtoro de la deklamaĵo, enhavo kaj fonto de la teksto.\n\nLimdato: 12-a de januaro 2024.\n\nRedaktoro: Sheng Min\n\n<span style=\"font-family: \"times new roman\"; font-size: 20px;\">Bashar al-Assad eltiris sin el prezidenteco kaj forlasis Sirion - esperanto.china.org.cn</span>\n\nEl Popola Chinio", "author": null, "categories": ["E"], "audio_links": null}
{"url": "http://esperanto.china.org.cn/2024-12/11/content_117600521.htm", "title": "Katedralo Nia Damo de Parizo remalfermita al la publiko", "published": "2024-12-11 00:00:00", "content_text": "Vespere de la 7a de decembro ĉe Sejno la katedralo Nia Damo de Parizo okazigis ceremonion pri sia remalfermiĝo post incendio en 2019 kaj kvin-jara restaŭro.\n\nEn la ceremonio franca prezidento Emmanuel Macron en sia parolado esprimis profundan dankemon al ĉiuj, kiuj savis, helpis kaj rekonstruis la konstruaĵon. Li diris, ke la incendio en 2019 estis detrua bato al la katedralo, tamen la franca popolo elektis volon kaj esperon. Ĉiuj rondoj man-en-mane unuiĝis kaj realigis la celon rekonstrui pli belan katedralon Nia Damo de Parizo ene de kvin jaroj.\n\nLa 15an de aprilo 2019 tegmento kaj spajro de la katedralo estis bruligitaj en incendio, kaj la ĉefa parto de la konstruaĵo estis konservita. La katedralo, unu el la plej reprezentaj antikvaj konstruaĵoj en Francio, estis ekkonstruita en la 12a jarcento.\n\nRedaktoro: Liu Zijia\n\n<span style=\"font-family: \"times new roman\"; font-size: 20px;\">Bashar al-Assad eltiris sin el prezidenteco kaj forlasis Sirion - esperanto.china.org.cn</span>\n\nEl Popola Chinio", "author": null, "categories": ["Kulturo,Scienco kaj Sporto"], "audio_links": null}
{"url": "http://esperanto.china.org.cn/2024-12/12/content_117603780.htm", "title": "Ruĝaj folioj en Nankino", "published": "2024-12-12 00:00:00", "content_text": "Venas tempo de ruĝaj folioj. Lastatempe, pro la malaltiĝo de temperaturo, Qixia-monto en Nankino de Ĉinio, konata pro siaj belaj aceroj, eniris en la plej buntan sezonon de la jaro. La koloraj folioj montras helflavon, helruĝon, rozecon kaj aliajn kolorojn, kiel buntajn oleajn pentraĵojn, altirante multajn turistojn.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Katedralo Nia Damo de Parizo remalfermita al la publiko - esperanto.china.org.cn</span>\n\nEl Popola Chinio", "author": null, "categories": ["Naturo kaj Mediprotekto"], "audio_links": null}
{"url": "http://esperanto.china.org.cn/2024-12/13/content_117603788.htm", "title": "Lagoj kaj montoj en Anhui-provinco", "published": "2024-12-13 00:00:00", "content_text": "Vintre la arboj de Yushanhu-parko en Ma'anshan-urbo, Anhui-provinco de Ĉinio, pleniĝas je koloroj. La lagoj kaj montoj formas belajn pejzaĝojn.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Invito de la 1-a Deklama Konkurso de \"Ruĝa Folio\" en Esperanto! - esperanto.china.org.cn</span>\n\nEl Popola Chinio", "author": null, "categories": ["Naturo kaj Mediprotekto"], "audio_links": null}
{"url": "http://esperanto.china.org.cn/2024-12/16/content_117605669.htm", "title": "Martin Jacques: Al la mondo kion alportos la vojo de Ĉinio al modernigo?", "published": "2024-12-16 00:00:00", "content_text": "Paralela forumo titolita \"Komprenado de la Ĉina Etnaro: Unueco en Diverseco por Komuna Disvolvado\" okazis lastatempe en la 8-a Konferenco pri Kompreno de Ĉinio en Kantono, Guangdong-provinco de Ĉinio. Kiel gastoparolanto, Martin Jacques, vizitanta profesoro de Universitato Tsinghua, iama profesoro de Universitato de Kembriĝo kaj specialisto pri ĉinaj aferoj, diskonigis sian opinion pri la vojo de Ĉinio al modernigo.\n\nMartin Jacques rimarkigis, ke la vasta teritorio kaj rimedoj de Ĉinio nutris harmoniajn etnajn kulturojn dum la civilizacia disvolviĝo. Li emfazis, ke Ĉinio estas \"civilizacia lando\", tiusence, dum sia longa historio, Ĉinio estas pli tolerema.\n\nĈina modernigo liveras novajn ŝancojn por tutmonda disvolviĝo. \"La sinteno de Ĉinio al la resto de la mondo estas tute malsama ol tiu de la okcidentaj fortoj,\" Martin Jacques deklaris, diskutante pri la ĉina moderniga vojo kaj ĝia tutmonda efiko.\n\nLi diris, ke Okcidento preferas koloniigi kaj malhelpas la evoluon de siaj kolonioj aŭ uzas evoluon de kolonioj por siaj propraj celoj, dume, la modernigo de Ĉinio estas tute alia. Ĉinio celas esti parto de tio, kio helpas aperigi pli vastan disvolviĝon tra la mondo, certigante, ke ĝi ne plu estu nur por malgranda grupo, sed por la vasta plimulto.\n\nLi citis la iniciaton \"La Zono kaj Vojo\" kiel ekzemplon por klarigi, kiel Ĉinio antaŭenigas tutmondan modernigon faciligante infrastrukturan disvolviĝon kaj investon. \"La opinio de Ĉinio pri tio estas dividi kaj proponi al evoluantaj landoj manieron de rapida ekonomia kresko kaj modernigo per infrastrukturo, kio estas bazita sur la spertoj de la lando,\" li diris.\n\n\"Kion Ĉinio proponas al la evoluanta mondo kiel publika bono estas la ebleco de modernigo,\" li emfazis, ke la okcidenta modernigo malhelpis la disvolviĝon de sudaj landoj. Cetere, la modernigo de Ĉinio ebligante al aliaj moderniĝi markas decidan historian diferencon.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Lagoj kaj montoj en Anhui-provinco - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-12/16/content_117606198.htm", "title": "Andrea Scaldaferri: Ŝanhajo estas tre vigla urbo", "published": "2024-12-16 00:00:00", "content_text": "La spertoj kaj defioj rilate al vivo kaj laboro eksterlande estas revo de multaj fakuloj tra la mondo, kaj tiu revo venigis la brazilan manaĝeron Andrea Scaldaferri al Ŝanhajo, kie ŝi estras la nuran agentejon de Banko de Brazilo en Ĉinio.\n\nEn sia libera tempo, Andrea ŝatas legi librojn en biblioteko.\n\nAndrea estis elektita por labori en Ĉinio ĉefe pro sia sperto de pli ol 15 jaroj en la estraro pri interna kontrolado de la banko, kaj ŝi ekprepariĝis por tiu defio en sia kariero ok jarojn antaŭ ol esti elektita por ŝia nuna posteno: \"Mi faris mian laboron, disvolvis mian karieron, pretiĝis por esti aprobita en la kvalifika ekzameno por havi tiun sperton pri aliaj merkatoj, aliaj kulturoj, aliaj manieroj fari negocoj, precipe per Banko de Brazilo, kiu havas plurajn braĉojn eksterlande kaj klopodas internaciiĝi.\"\n\nPro la pandemio de KOVIM-19, Andrea kaj ŝia edzo eksekvis la protokolojn pri hejma izoliĝo kaj kvaranteno jam en Brazilo, por esti kvalifikitaj por vojaĝi al Ĉinio. Ili alvenis en Ŝanhajo en marto 2022, unu semajnon antaŭ la amasenfermiĝo en la urbo. Pro tio, la paro pasigis siajn unuajn 93 tagojn en Ĉinio vivantaj en hotelĉambro, kaj atestis la ekaperon de forta reto de solidareco inter la loĝantoj de la urbo dum tiu malfacila momento. Sen la ebleco reveni hejmen dum la amasenfermiĝo, la funkciuloj de la hotelo restis loĝantaj en la laborejo kaj kore helpis la gastojn pri ĉio, kion ili bezonis. Adaptiĝantaj al la vivo en Ĉinio, Andrea kaj ŝia edzo kalkulis je la helpo de funkciuloj de Banko de Brazilo en Ŝanhajo por akiri manĝaĵojn kaj trinkaĵojn pli taŭgajn por sia kutimo.\n\nPost la amasenfermiĝo, komenciĝis la nova rutino: pro la malsameco de horzonoj inter Ĉinio kaj Brazilo, krom tuttaga laboro en la agentejo de Banko de Brazilo en Ŝanhajo, Andrea vespere partoprenas retkunvenojn kun siaj kolegoj en Brazilo. Kvankam la rutino estas laciga, tamen ŝi tute ne pentas pri sia elekto: \"Tio estas planita, estas realigo de revo kaj familia plano: mia edzo akceptis tion kaj ni estis bone informitaj pri la situacio ĉi tie, estis ĉio bone planita kaj interkonsentita antaŭ la veno al Ŝanhajo, kaj mi tre ŝatas mian laboron.\"\n\nKrom esti bakalaŭro pri juro, Andrea ankaŭ havas diplomon pri fizika edukado kaj ŝategas sportojn. Kiel atleto, ŝi dum pluraj jaroj disputis ultradistancajn kuradojn kaj triatlonajn konkursojn, kaj en Ŝanhajo ŝi klopodas por konservi ekzercan rutinon. \"Ĉi tie estas multaj ekzercejoj, ne nur por fortikigi muskolojn, sed ankaŭ por gimnastiko, dancado, do ne gravas, kiun sporton vi volas praktiki, ĉi tie vi havos ŝancon tion fari.\"\n\nAndrea partoprenas kuradon en Ŝanhajo la 21-an de aprilo 2024.\n\nKiel distra somera aktivaĵo, ŝi ŝatas bicikli tra la urbo per biciklo lupruntebla per poŝtelefona apo. \"Estas tre varme, sed ni sukcesas luprunti biciklon kaj promeni tra la urbo, kie troviĝas multaj interesaj lokoj por viziti, ĝi estas internacia urbo kun multego da elektebloj, de regionaj restoracioj ĝis tiuj internaciaj. Mi rekomendas: lupruntu biciklon kaj malkovru Ŝanhajon!\"\n\nLaŭ la tempopaso, la brazila paro amikiĝis kun homoj el Ĉinio kaj aliaj landoj kaj deklaras senti sin bonvena en la urbo, kie oni havas oportunojn interagi kun homoj el la tuta mondo. \"Ni spertas intensan kulturan interŝanĝon kaj multe lernas de tio,\" klarigas Andrea, \"pro tio mi diras, ke vivo en Ŝanhajo ebligas al iu ne nur koni Ĉinion, sed ankaŭ koni la kulturojn de multaj aliaj landoj per interagado kun homoj el aliaj landoj.\"\n\nŜi opinias, ke Ŝanhajo estas urbo tre moderna, bela, bone organizita, pura, malferma kaj pintnivela, kaj deklaras, ke se ŝi estus petita refoje elekti landon por vivi, ŝi refoje elektus Ĉinion. \"Mi tre ŝatas Ŝanhajon, eĉ pro tio, ke ĝi tre similas al mia devenurbo, kiu estas San-Paŭlo. Kaj Ŝanhajo estas la negoca centro de Ĉinio, dum San-Paŭlo estas la negoca centro de Brazilo. Estas similaĵoj inter ambaŭ urboj.\"\n\nSabate, reveninte el sportejo post trejnado, Andrea ŝatas frekventi la bibliotekon, kiu troviĝas en la sama konstruaĵo, kie ŝi loĝas. Tie ŝi pasigas horojn leganta librojn. Ŝi klarigas, ke en Ŝanhajo estas facile aĉeti librojn en fremdaj lingvoj, kaj en librejoj kaj en interreto, kaj estas granda diverseco de publikaĵoj disponeblaj. Ŝi aldonas, ke ĉinaj poŝtelefonaj apoj estas tre konvenaj por aĉetado de ajna produkto kaj faciligas la ĉiutagan vivon. \"Ŝanhajo estas urbo plena je vigleco, kie vi povas trovi ĉion kaj havas ĉion proksime de vi. Ja indas loĝi ĉi tie.\"\n\nIntervjuis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Invito de la 1-a Deklama Konkurso de \"Ruĝa Folio\" en Esperanto! - esperanto.china.org.cn</span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-12/17/content_117613133.htm", "title": "Malnova urbozono en novan vivon", "published": "2024-12-17 00:00:00", "content_text": "La bela urbo Makao estas ne nur loko, kie la orientaj kaj okcidentaj kulturoj kunfandiĝas, sed ankaŭ urbo, kie tradicio kaj moderno kunfandiĝas. Ĝi ankaŭ estas vigla loko de sukcesa realigo de \"unu lando, du sistemoj\".\n\nEn la 25 jaroj post sia reveno al la patrujo, la terareo de Makao pligrandiĝis de 21.45 kvadrataj kilometroj al 33.3 kvadrataj kilometroj, kaj ĝi evoluis de malgranda ĉemara urbo al internacia metropolo. Ĝia MEP altiĝis de 51.9 miliardoj da makaaj patakoj en 1999 (1 makaa patako egalas proksimume 0.12 usonan dolaron) ĝis 379.5 miliardoj en 2023... Ĉio tio vive pruvas al la mondo la avantaĝojn de \"unu lando, du sistemoj\".\n\nLa unika kulturo kaj historio de Makao altiris homojn el la tuta mondo, formante ĝiajn unikajn kutimojn, arkitekturon, lingvokutimon kaj manĝkutimojn. Makao aranĝas pli ol 20 festoprogramojn kun malsamaj kutimoj ĉiujare, inkluzive de tradiciaj ĉinaj festivaloj ekzemple la Printempa Festo kaj Drakboata Festo kaj okcidentaj festivaloj ekzemple Pasko kaj Kristnasko. Makao ankaŭ gastigas multajn novajn festival-projektojn, kiuj riĉigas la kulturan vivon de lokanoj kaj antaŭenigas internaciajn interŝanĝojn, kunlaborojn kaj reciprokan lernadon inter civilizacioj.\n\nLa plej unika karaktero de Makao estas, ke ene de ĝi formiĝis en harmonio la komunuma spirito por malsamaj etnoj, kulturoj kaj religioj. La hodiaŭa Makao estas plena de tradicio kun moderno, kaj la malnova urbo revigliĝas. La registaro daŭre konstruas la historian areon de Makao kiel unikan kulturan turismejon, atingante integran disvolviĝon de rilataj kampoj kondukitan de kulturo.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Andrea Scaldaferri: Ŝanhajo estas tre vigla urbo - esperanto.china.org.cn</span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-12/17/content_117613150.htm", "title": "Ĉin-Brazila Kultura Festivalo unuigas kulturojn en Ŝanhajo", "published": "2024-12-17 00:00:00", "content_text": "De sambo al la portugala lingvo, la unua Ĉin-Brazila Kultura Festivalo de Universitato de Ŝanhajo transformis la kampuson en gaja mikso de ritmoj, kulturoj kaj kreemo. Okazinta de la 20-a ĝis la 24-a de oktobro, la festivalo celebris la 50-jariĝon de diplomatiaj rilatoj inter Ĉinio kaj Brazilo.\n\nKunorganizita de Universitato de Ŝanhajo kaj Federacia Universitato de Bahio (UFBA) de Brazilo, la evento kunigis studentojn, profesorojn kaj artistojn de ambaŭ landoj per aro da interagaj aktivaĵoj. En la Fremdlingva Lernejo de Universitato de Ŝanhajo, instruistoj de UFBA enkondukis la portugalan lingvon al ĉinaj studentoj.\n\nAntaŭ ol partopreni en ateliero pri la brazila kulturo, 23-jara Wang Jialin, postdiploma studento pri fremdaj lingvoj kaj literaturoj, konis Brazilon ĉefe pro futbalo, sed dum la evento ŝi malkovris la buntecon de la brazila kulturo. \"Kiam ili sin prezentis, ili diris 'mi ŝatas danci' kaj post unu minuto ili estis dancantaj,\" deklaris ŝi, emfazante, ke brazilanoj montras pasion en ajna momento.\n\nWen Zixia, 23-jara studento pri francaj lingvo kaj kulturo, priatentis similaĵojn inter Brazilo kaj Ĉinio: \"En ambaŭ landoj vivas multaj etnoj, ambaŭ kulturoj entenas spiriton de malfermeco kaj emo al interŝanĝoj.\" Ŝi diris: \"Instruistoj demandis al ĉiu el ni pri niaj devenurboj, kaj mi interesiĝis pri vizito al ili en estonteco.\"\n\nMuziko estas alia tre potenca kultura perilo. Guan Keyang, postdiploma studento pri muzika edukado, partoprenis gitaratelieron sub la gvido de la brazila muzikisto Mário Ulloa, kaj estas impresita de la riĉa muzika sceno de Brazilo. \"Brazilo estas konata pro sambo, kaj tiu sperto konfirmis tion,\" diris Guan.\n\nŜi rememoris interesan momenton dum amassesio, kiam lokaj artistoj estis invititaj aliĝi al Ulloa. \"Kiam ili kunludis kun instruisto Ulloa, mi estis kortuŝita de tio, ke kvankam ili venis el malsamaj partoj de la mondo, iliaj koroj estis profunde ligitaj en tiu momento,\" diris ŝi.\n\nLa festivalo ankaŭ montris brazilajn prezentartojn al ĉinaj studentoj. En la Ŝanhaja Kinakademio de la universitato, atelieroj prezentis esprimteknikojn entenantajn la vidpunktojn de la ĉinaj studentoj. \"La atelieroj havis liberigan naturon, ekzemple uzi ŝtonojn kiel ornamaĵojn kaj sin prezenti nudpiede,\" klarigis Liu Xinrui, postdiploma studento pri vidartoj.\n\nLaŭ Zhu Ying, 18-jara studento pri prezentartoj, la sperto estis bona por korpo kaj menso. \"Ni moviĝis laŭ malsamaj rapidecoj aŭ libere dancis laŭ la ritmo de sambo, kaj tiel ni povis konscie senti kaj aktivigi niajn korpojn. Tio estis revigliga sperto,\" klarigis ŝi. Tiu nova perspektivo ankaŭ instigis Zhu repensi la limojn de sia propra kreemo: Laŭ Zhu, ordinara leciono pri aktorado komencas per scenoj antaŭplanitaj, sekve venas disdono de roloj, scenejoj kaj tempoplanado. Sekve oni disvolvas kaj prezentas la teatraĵon. Sed dum ateliero de la festivalo, oni duopigis la studentojn kaj donis al ĉiu duopo la taskon komuniki sen vortoj, surbaze nur de okulkontakto kaj gestoj. \"Estis magneta interagado inter ni, kiu inspiris kreadon de kelkaj rakontoj surbaze de nia imagopovo,\" klarigis ŝi. Zhu kredas, ke tiaj eventoj helpas la studentojn retaksi sian propran sciaron kaj siajn metodojn por arta kreado. \"Tio stimulas nin eliri de nia rutino kaj esplori nian kapablon novigi,\" ŝi diris.\n\nWen Zixia substrekis, ke kvankam la festivalo daŭris nur kvar tagojn, tiu merga sperto estis valora kaj kleriga. \"Rekte interagi kun iu el Brazilo helpas nin vere ligiĝi al ĝia kulturo. Tion oni ne povas anstataŭi per legaĵo en interreto,\" ŝi diris.\n\nShi Yanbing, 23-jara postdiploma studento pri fremdaj lingvoj kaj literaturoj, sin dediĉis al diskonigado pri la evento en la kampuso kaj emfazis la gravecon de kulturaj interŝanĝoj. \"Kompreni la kulturon de aliulo kontribuas por redukti miskomprenojn kaj antaŭjuĝojn,\" deklaris ŝi. \"Tiel ni povas pli bone kundividi niajn tradiciojn kaj ideojn.\"\n\nTradukis: Rafael Henrique Zerbetto\n\nFonto: portuguese.shanghai.gov.br\n\nAndrea Scaldaferri: Ŝanhajo estas tre vigla urbo - esperanto.china.org.cn\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-12/18/content_117613193.htm", "title": "Ŝanĝiĝoj de Makao en pasintaj 25 jaroj", "published": "2024-12-18 00:00:00", "content_text": "Antaŭ 25 jaroj Makao finfine revenis al la brakumo de la patrujo la 20-an de decembro 1999. Dum la pasintaj 25 jaroj, \"unu lando, du sistemoj\" estis plene efektivigita en Makao, kiu kaptis al la altrapidan evoluon de la patrujo kaj brilas nuntempe kun nova vigleco.\n\nEn 1999 la Ŝtata Konsilantaro de Ĉinio donacis la skulptaĵon \"Lotuso en Prospero\" al la registaro de la Speciala Administra Regiono de Makao. La skulptaĵo altas je 6 metroj kaj la maksimuma diametro de la floro estas 3.6 metroj, simbolante la prosperon de Makao. (La maldekstra bildo farita en 1999, kaj la dekstra farita en 2024)\n\nBirdrigarde al Makao (La supra bildo farita en 1999, kaj la malsupra en 2024)\n\nRuinoj de Sankta Paŭlo (La supra bildo farita en 1999, kaj la malsupra en 2024)\n\nTemplo de A-Má (La supra bildo farita en 1999, kaj la suba en 2024)\n\nLumturo Farol da Guia kaj Preĝejo Capela de Nossa Senhora da Guia (La maldekstra bildo farit en 1999, kaj la dekstra en 2024)\n\nBiblioteko Bajiaoting (La supra bildo estis farita en 1999, kaj la malsupra en 2024)\n\nLa granda ponto Ponte Flor de Lótus kaj Hengqin (La supra bildo farita en 1999, kaj la malsupra en 2024)\n\nPejzaĝo sur Songshan-monteto (La supra bildo farita en 1999, kaj la malsupra en 2024)\n\nLa 8-an de aŭgusto 2024 buso veturis sur la ponto Ponte Governador Nobre de Carvalho en Makao.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Andrea Scaldaferri: Ŝanhajo estas tre vigla urbo - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-12/18/content_117613253.htm", "title": "5-jariĝos la propono de la \"karbonaj celoj\", kian novan mekanismon Ĉinio starigos?", "published": "2024-12-18 00:00:00", "content_text": "En la 11-a kaj la 12-a de decembro okazis en Pekino la Centra Ekonomi-labora Konferenco, kiu emfazis la kunordigan ekonomi-kreskon, redukti karbon-ellason, mildigi poluadon kaj pliigi verdan kreskon. 2025 estos la 5-a datreveno de la celo \"atingi karbonan pinton en 2030 kaj karbonan neŭtraligon en 2060\" proponita de ĉina prezidanto Xi Jinping. Kaj estas ankaŭ la decidiga jaro por starigo de nova mekanismo por la ampleksa transformo de energikonsuma regado al karbon-ellaso. Fakuloj diris, ke necesas akceli la ampleksan verdan transformadon de ekonomia kaj socia disvolviĝo, plue profundigi la reformadon de la eko-amika sistemo.\n\nUnue, oni devas antaŭenigi la verdan kaj malaltkarbonan transformon de energio. Sub la energia sekureco, oni akcelos la konstruadon de novaj energiaj sistemoj kaj aktive disvolvos fotovoltaan kaj ventan centralojn. Kunordigi la lokan energi-konsumon kaj dissendajn kanalojn de nova energio, kaj plibonigi la akcept-kapaciton de la elektroreto. Indas establi nulkarbonajn industri-parkojn, doni prioritatojn al novaj industrioj kun malalta energikonsumo, malmulta poluo kaj alta aldonvaloro, maksimumigi la uzon de pura energio kaj minimumigi karbon-ellason en la produktado, funkciado kaj administrado de la industriparkoj.\n\nDue, oni devas rapidigi la konstruadon de la landa karbona merkato. Necesas plibonigi la komercan sistemon de karbona ellaso, konstante vastigi tian industrion, riĉigi komercajn specojn kaj metodojn, kaj konstrui pli efikan, dinamikan kaj internacie influpovan karbonan merkaton; plue vastigi la subtenadon al libervola karbon-ellasa redukt-komerca merkato, kaj helpi realigi la valoron de eko-amikaj produktoj.\n\nTrie, oni devas plie disvolvi la verdajn industriojn. Necesas fortigi la konkurencivajn povojn de tiaj industrioj, krei sanan evoluon por ili, kaj kultivi novajn kreskopunktojn, ekzemple verdaj konstruaĵoj; pliigi la transformon de tradiciaj industrioj per verdaj kaj ciferecaj teknikoj, kaj novigi energiŝparan, malaltkarbonan kaj puran teknikojn kaj ekipaĵojn.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Andrea Scaldaferri: Ŝanhajo estas tre vigla urbo - esperanto.china.org.cn</span>\n\nEl Popola Chinio", "author": null, "categories": ["Ekonomio"], "audio_links": null}
{"url": "http://esperanto.china.org.cn/2024-12/18/content_117615684.htm", "title": "ĈEL okazigas eventon Kanti ĉinajn kantojn Esperante!", "published": "2024-12-18 00:00:00", "content_text": "En la 15-a de decembro,  la Zamenhofa Tago, interrete okazis la unua kantprezentado \"Kanti ĉinajn kantojn Esperante\"organizita de la Ĉina Esperanto-Ligo (ĈEL). Al la prezentado ĉeestis sinjorino Zhao Jun, ĉefo de la kontrola komitato de ĈEL, Wang Hanping, vicprezidanto de ĈEL, kaj pli ol 120 esperantistoj de Pekino, Tianjin, Ŝanhajo, Chongqing kaj aliaj lokoj de la lando. Chen Ji, ĝenerala sekretario de ĈEL, prezidis la aktivadon.\n\nDepost la ekvarbado de la evento, lokaj asocioj kaj E-organizoj kuraĝigis kaj helpis esperantistojn kaj E-amikojn partopreni. En la prezentado aperis 38 muzikaj videoj de Esperantigitaj ĉinaj kantoj prezititaj de E-sekcio de Ĉina Radio Internacia, Xiamen-a Esperanto-Instituto, E-organizo de Kunming-a Profesia Arta Kolegio, E-grupo de bazlernejo Dongfang en la urbo Changzhou, E-kurso de Taikang-maljunulejo, E-grupo de Zhejiang-a Komunika Universitato kaj aliaj. La temoj de la kantoj inkludas esprimon de patriotismo kiel\n\nMi kaj Mia Patri'\n\nkaj\n\nMi Amas Vin, Patrio\n\n, kaj popolkantojn kun diversaj trajtoj kiel\n\nJasmeno\n\n,\n\nOndoj de Gulang-insulo\n\n. La kantoj kun malsamaj stiloj montras al ni la ĉarmecon kaj riĉecon de ĉina kulturo.\n\nDum la prezentado, la etoso estis arda, spektantoj ĉiam restis en la beleco de la klasikaj ĉinaj kantoj\"reverkitaj\"per la internacia lingvo. La kantoj estas ankaŭprezentadoj pri kunfandiĝo de orienta kaj okcidenta kulturoj.\n\nRaportita de ĈEL\n\n<span style=\"font-family: \"times new roman\"; font-size: 20px;\">5-jariĝos la propono de la \"karbonaj celoj\", kian novan mekanismon Ĉinio starigos? - esperanto.china.org.cn</span>\n\nEl Popola Chinio", "author": null, "categories": ["E"], "audio_links": null}
{"url": "http://esperanto.china.org.cn/2024-12/19/content_117617663.htm", "title": "Makao pretas por festado!", "published": "2024-12-19 00:00:00", "content_text": "Por celebri la 25-an datrevenon de la reveno de Makao al la patrujo, Makao ornamadis konstruaĵojn kaj stratojn. Lokanoj gaje ĝuas la festan etoson.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Trump estos oficiale deklarita kiel sekva prezidento de Usono - esperanto.china.org.cn</span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-12/19/content_117617674.htm", "title": "Lokanoj de Makao arde bonvenigis Xi Jinping", "published": "2024-12-19 00:00:00", "content_text": "En la 18-a de decembro ĉina prezidanto Xi Jinping alvenis al Makao. Lokanoj arde bonvenigis lin en flughaveno.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Trump estos oficiale deklarita kiel sekva prezidento de Usono - esperanto.china.org.cn</span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-12/19/content_117617683.htm", "title": "Ĉina prezidanto Xi Jinping alvenis al Makao", "published": "2024-12-19 00:00:00", "content_text": "Posttagmeze de la 18-a de decembro ĉina prezidanto Xi Jinping alvenis al Makao por ĉeesti la kunvenon celebrantan la 25-an datrevenon de la reveno de Makao al la patrujo kaj la inaŭguran ceremonion de la sesa registaro de la Speciala Administra Regiono de Makao. Li ankaŭ inspektos la Specialan Administran Regionon de Makao.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Trump estos oficiale deklarita kiel sekva prezidento de Usono - esperanto.china.org.cn</span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-12/20/content_117619991.htm", "title": "Ĉina prezidanto Xi Jinping faris paroladon en bankedo por la 25-a datreveno de reveno de Makao al patrujo", "published": "2024-12-20 00:00:00", "content_text": "La 19-an de decembro ĉina prezidanto Xi Jinping ĉeestis la bonvenigan bankedon por la kunveno festanta la 25-an datrevenon de la reveno de Makao al la patrujo, kaj faris paroladon. Li alte taksis la Makaan Specialan Administran Regionon pro ĝiaj atingoj dum la lastaj kvin \"eksterordinaraj\" jaroj. Sub la fono de akcelo de tutmondaj ŝanĝiĝoj ne viditaj en jarcento, la makaa registaro gvidis la homojn de ĉiuj sektoroj en Makao alfronti la defiojn, certigis konstantan ekonomian resaniĝon kaj atingis progreson en ĉiuj entreprenoj. Dum la lastaj kvin jaroj, Makao faris novan progreson en ekonomio, kaj atingis novan nivelon en plibonigo de popola bonfarto.\n\nXi Jinping diris, ke Makao ĝuas la unikajn avantaĝojn de \"unu lando, du sistemoj\" kaj metis solidan bazon por disvolviĝo. Makao aktive akordiĝis kun landaj disvolvaj strategioj kaj klopodis ludi pli grandan rolon sur la internacia scenejo.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Ĉina prezidanto Xi Jinping alvenis al Makao - esperanto.china.org.cn</span>\n\nEl Popola Chinio", "author": null, "categories": ["Socia Vivo"], "audio_links": null}
{"url": "http://esperanto.china.org.cn/2024-12/20/content_117619995.htm", "title": "Ĉina prezidanto Xi Jinping ĉeestis al oficĵuro de nova administra ĉefo de Makao", "published": "2024-12-20 00:00:00", "content_text": "Ĉina prezidanto Xi Jinping, ankaŭ ĝenerala sekretario de la Centra Komitato de la Komunista Partio de Ĉinio kaj prezidanto de la Centra Milita Komisiono, la 20-an de cecembro en Makao ĉeestis al la oficĵuro de Sam Hou Fai, nova administra ĉefo de la Makaa Speciala Administra Regiono.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Lokanoj de Makao arde bonvenigis Xi Jinping - esperanto.china.org.cn</span>\n\nEl Popola Chinio", "author": null, "categories": ["Novaĵoj"], "audio_links": null}
{"url": "http://esperanto.china.org.cn/2024-12/23/content_117623986.htm", "title": "Inaŭguriĝis la 8-a Glaci-neĝa Turisma Karnavalo ĉe la lago Sayram en Xinjiang de Ĉinio", "published": "2024-12-23 00:00:00", "content_text": "La 21-an de decembro estis inaŭgurita la 8-a Glaci-neĝa Turisma Karnavalo ĉe la lago Sayram en Xinjiang-a Ujgura Aŭtonoma Regiono de Ĉinio.\n\nEn la malferma ceremonio estis mirindaj kulturaj kaj artaj prezentadoj. Sekve, oficiale okazis la malferma ceremonio de vintra skiado ĉe la lago kaj prezento de konkursantoj en la ĉampioneco pri skiado. Skiantoj de diversaj etnoj el malsamaj regionoj de Xinjiang fulm-rapide skiadis malsupren el la montopinto, ardadis surloke la etoso.\n\nLa lago tiutage havis serenan veteron, kaj ĉirkaŭaj neĝkovritaj montoj kun majesteco estis spegulitaj de la blua akvo kun ondetoj. La tuta pitoreskejo estis plena de turistoj kaj la avenuo ĉirkaŭ la lago estis plena de veturiloj kun turistoj. Tie vizitantoj povas ĝui diversajn glaciajn kaj neĝajn sportojn, kiel motorsledo kaj ski-tubo.\n\nLa karnavalo estas kulturplena, montrante la belajn vintrajn pejzaĝojn kaj riĉajn etnajn kutimojn. Ĝi havigas al turistoj riĉajn kaj diversajn spertojn de sportado. Tio ne nur plifortigas la popularecon kaj influpovon de la lago kaj altiras pli da turistoj, sed ankaŭ aldonas pli da vigleco al la disvolviĝo de vintra turismo kaj glaci-neĝa ekonomio en Xinjiang.\n\nEstontece, la loko daŭre disvolvos glaci-neĝan turismadon, efektivigos la disvolvan koncepton de Xi Jinping \"glacio kaj neĝo ankaŭ estas montoj de oro kaj arĝento\", utiligante siajn geografiajn avantaĝojn por pli bone servi al turistoj, por ke ili sentu la unikajn ĉarmon kaj tradiciojn de Xinjiang.\n\nFotita kaj raportita de Wang Hanping kaj Jiang Yihan\n\n<span style=\"font-family: \"times new roman\"; font-size: 20px;\">Ĉina prezidanto Xi Jinping ĉeestis al oficĵuro de nova administra ĉefo de Makao - esperanto.china.org.cn</span>\n\nEl Popola Chinio", "author": null, "categories": ["Novaĵoj"], "audio_links": null}
{"url": "http://esperanto.china.org.cn/2024-12/23/content_117624018.htm", "title": "Novigaj kaj praktikaj solvoj por plibonigi publikajn servojn", "published": "2024-12-23 00:00:00", "content_text": "La 16an de decembro mi partoprenis en la programo The Point with Liu Xin en CGTN kaj havis interesan fruktodonan diskuton pri novigaj kaj praktikaj solvoj por defioj alfrontataj de publikaj servoj kaj spertoj pri urba regado, kun fokuso sur Pekino, urbo kiu ĉisemajne gastigas forumon pri tiu temo. Apartan fokuson oni donis al la servo 12345, la telefonnumero, per kiu oni povas fari sugestojn aŭ raporti problemojn al la registaro. Antaŭe la urbo havis 64 malsamajn telefon-numerojn kun tiu celo, kiuj estis kunigitaj en unu nuran numeron. Kompreneble estas malfacile, el teknika vidpunkto, mergi tiom da malsamaj servoj en unu numeron, sed por la popolo estas multe pli bone, ĉar evitas konfuzon inter malsamaj numeroj kaj la nuna numero estas facile parkerebla.\n\nMia propra sperto en Brazilo, kie troviĝas malsamaj numeroj por malsamaj servoj, estas bona ekzemplo: Kiam mi estis universitata studento, hundo mortis inter la du vojoj de avenuo antaŭ mia hejmo, mi vokis la servon pri trafiko de la urba registaro, sed ili diris, ke ili nur prizorgas bestojn, kiuj kaŭzas ĝenon al trafiko, kaj ke tio estus respondeco de fajrobrigado. Mi telefonis al fajrobrigado kaj aŭdis, ke ili savas vivantajn bestojn kaj ne respondecas pri tiuj mortaj. Estis granda ĝeno solvi tiun problemon.\n\nLa servo de 12345 estas disponebla en pluraj lingvoj, kaj oni havas la devon sekvi la traktadon de ĉiu problemo raportita ĝis kiam ĝi estis kontentige solvita. Kvankam mi delonge scias pri la ekzisto de tiu servo, tamen mi neniam uzis ĝin, ĉefe pro tio, ke mi neniam trovis situacion, kiun mi taksis raportinda aŭ kiu postulus peradon por esti solvita. Mi tamen atentigis, ke mankas al eksterlandanoj, eble ankaŭ al ĉinoj, pli detalajn klarigojn pri la situacioj, kiam 12345 povas esti utila. Mi mem neniam vokis tiun linion, ĉar mi neniam sentis, ke la problemo, kiun mi rimarkis aŭ spertis, estas raportinda, aŭ ke 12345 povus helpi min solvi ĝin. Dum la programo, mi informiĝis, ke ja eblas telefoni al 12345 por raporti malgrandajn problemojn, kiaj bezono de riparo en trotuaro, malĝustan aŭ misgvidan informon sur ŝildo aŭ manko de loko por parki biciklon. Ili ankaŭ povas helpi en solvado de konfliktoj kun najbaroj, interalie.\n\nZoon Ahmed Kahn, la alia eksterlandano, kiu estis kun mi en la programo, atentis pri tio, ke krom 12345, oni ankaŭ povas kontakti la respondeculojn de la loka komunumo pri lokaj temoj, kaj ili ĉiam estas helpemaj. Mi kaj Zoon ĉiam preferis tiun solvon, homoj preferas trakti rekte kun homoj de ili konataj. Necesas atentigi la fakton, ke multego da homoj laboras ĉiutage por solvi niajn problemojn kaj certigi pli efikan administradon de ĉinaj urboj, kaj gravas danki kaj agnoski la gravecon de ilia laboro.\n\nLa invititaj gastoj de la programo, dekstrumen, Rafael Henrique Zerbetto, Wang Xiaohan, Xia Lu, Zoon Ahmed Kahn\n\nMi substrekis, ke en Ĉinio estas, krom la registaro, ankaŭ la Komunista Partio de Ĉinio, kiu sin organizas en komitatoj tra la tuta lando. Dum vojaĝoj mi konstatis, ke en ajna loko, eĉ en kamparaj vilaĝoj, oni trovas lokan komitaton, kies membroj konas la realon de la loko kaj de la loka popolo, konas la malfacilojn kaj bezonojn spertatajn de ĉiu lokano en la ĉiutaga vivo kaj klopodas helpi la homojn realigi siajn revojn. Tiusence, la regado de Ĉinio tre kontrastas kun tiuj de aliaj landoj: Ekster Ĉinio homoj bezonas mem esplori manieron enkonduki problemon por ke la registaro solvu ĝin, dum en Ĉinio loka komitato mem informiĝas pri eblaj problemoj kaj ne nur solvas tiujn ekzistantajn, sed ankaŭ klopodas por preventi novajn problemojn.\n\nBedaŭrinde tempomanko malebligis al ni profundigi tiun diskuton, mi ŝatus ankaŭ atentigi, ke la laboroj de lokaj komitatoj kaj ankaŭ de teamoj respondecaj pri publikaj servoj kiel 12345 estas esenca parto de la tutproceza popola demokratio, kiu emfazas la partoprenon de la popolo en la tuta procezo de regado de la lando. Kiam vi transdonas vian sugeston aŭ plendon al koncernulo kaj poste ricevas reagon, vi sentas, ke oni aŭdis vian peton kaj laboris por solvi vian problemon, kaj vi sentas sin respektata kaj aprezata.\n\nVerkis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Ĉina prezidanto Xi Jinping ĉeestis al oficĵuro de nova administra ĉefo de Makao - esperanto.china.org.cn</span>\n\nEl Popola Chinio", "author": "Rafael Henrique Zerbetto", "categories": ["Novaĵoj"], "audio_links": null}
{"url": "http://esperanto.china.org.cn/2024-12/24/content_117623910.htm", "title": "Qingcheng-palaco ĉe Xiannongtan-templo malfermita al publiko", "published": "2024-12-24 00:00:00", "content_text": "Qingcheng-palaco ĉe Xiannongtan-templo de Pekino estis malfermita al la publiko. Kun historio de pli ol 560 jaroj, tiu palaco estis unuafoje malfermita al publika vizito. Origine nomita Zhaigong, Qingcheng-palaco estis uzata de imperiestroj dum fasto antaŭ ilia preĝado en Xiannongtan-templo, unu el la 15 kulturaj heredaĵoj ĉe la centra akso de Pekino.\n\nTradukis: Rafael Henrique Zerbetto\n\nFonto: Global Times\n\n<span style=\"font-family: \"times new roman\"; font-size: 20px;\">Ĉina prezidanto Xi Jinping ĉeestis al oficĵuro de nova administra ĉefo de Makao - esperanto.china.org.cn</span>\n\nEl Popola Chinio", "author": null, "categories": ["Novaĵoj"], "audio_links": null}
{"url": "http://esperanto.china.org.cn/2024-12/24/content_117624155.htm", "title": "Zhou Enlai, la unua ĉefministro de nova Ĉinio", "published": "2024-12-24 00:00:00", "content_text": "Naskiĝinta la 5-an de marto 1898 en Huai'an de Jiangsu-provinco en Ĉinio, Zhou Enlai estas unu el la plej elstaraj figuroj de nova Ĉinio kaj daŭre estas modelo kaj inspiro por homoj, kiuj priesploras vojon por disvolvi sian landon kaj plibonigi la vivon de sia popolo.\n\nBronza statuo de Zhou Enlai antaŭ la konstruaĵo, kie oni povas viziti imitaĵon de lia oficejo en Zhongnanhai Xihuating en Pekino\n\nEn Huai'an la memorigejo pri la vivo de Zhou Enlai kun areo de 400 mil kvadrataj metroj havas interesan arkitekturon, kiu kombinas ĉinan kaj okcidentan tradicion, spegulas la influon de ĉina kaj okcidenta kulturoj en la penso de Zhou, kiu komencis siajn studojn en privata lernejo en Huai'an, sekve li iris al Tianjin por diplomiĝi en Nankai-lernejo, kaj de tie iris al Japanio kaj Francio por daŭrigi siajn studojn, fariĝinte homo tre klera kun kapablo transiri inter la pensmanieroj de malsamaj kulturoj.\n\nSpertinte malfacilaĵojn en sia infaneco, Zhou Enlai decidis pasie sindediĉi al studado kun la celo kontribui por levi Ĉinion. En juneco li engaĝiĝis en la Movado de 4-a de Majo, kaj dum lia tempo en Eŭropo li lernis pri malsamaj sistemoj pri regado kaj faris detalan komparadon inter ili, konkludinte, ke komunismo estus la plej taŭga sistemo por Ĉinio. Zhou fariĝis unu el la plej fruaj membroj de la Komunista Partio de Ĉinio (KPĈ) kaj en 1924 li fariĝis direktoro de la politika departemento de Huangpu-a Armea Akademio. Li sukcese gvidis la Popolribelon de Ŝanhajaj Laboristoj kaj la Nanchang-an Popolribelon, aliĝis al la Longa Marŝado en 1934 kaj konstruis solidan karieron, montrante sin tre kapabla gvidanto, kiu akumulis malsamajn postenojn kaj faris ŝlosilajn kontribuojn por la venko de la ĉina popolo en la agresmilito kontraŭ japanaj invadantoj kaj la revolucio, kiu fondis novan Ĉinion en 1949.\n\nĈiĉerono klarigas pri la vivo de Zhou Enlai al vizitantoj en la ekspozicio pri li.\n\nĈefministro Zhou Enlai multe klopodis por popularigi la ĉinan koncepton de paca diplomatio kaj antaŭenigi la kvin principojn de paca kunekzisto, kiuj estas reciproke respekti suverenecon kaj teritorion de aliaj landoj, reciproka neagresemo, reciproka neenmiksiĝo en internaj aferoj de aliaj landoj, egaleco kaj reciproka profito, kaj paca kunekzisto.\n\nEn la memorigejo ankaŭ estas reproduktita la oficejo de Zhou Enlai en Zhongnanhai en Pekino, kie li laboris kiel ĉefministro. En juneco, Zhou forlasis sian devenurbon por neniam plu reveni, sed Huai'an neniam forgesis tiun knabon, kiu en sia infaneco tutkore sin dediĉis al studado, kredante, ke nur tiel li estus kapabla fari etan kontribuon por solvi la problemojn de sia lando. La vivo de Zhou Enlai, markita de la idealo servi al la socio kaj la deziro prosperigi sian landon kaj la mondon, estas inspiro por ajna bonvolemulo.\n\nLa ĉefa konstruaĵo de la memorigejo. Ĝia enirejo estas inspirita de la ideogramo Zhou (周), lia familia nomo\n\nLa memorigejo havas subskribon de Deng Xiaoping, kaj ĝi estas desegnita de Qi Kang kaj havas tri etaĝojn en la ĉefa konstruaĵo, alta je 26 metroj. En la unua etaĝo troviĝas ekspozicio, kiu prezentas lian vivon kaj atingojn per fotoj, dokumentoj kaj objektoj. En la dua etaĝo estas memorhalo, kaj en la tria troviĝas platformo, el kie oni povas panorame rigardi la ĉirkaŭaĵojn. La desegno de la ĉefa konstruaĵo simbolas, ke Zhou Enlai sin dediĉis al servado al la popolo kaj neniam plendis dum sia tuta vivo. La kvar 22-metr-altaj kolonoj, kiuj tenas la tegmenton, simbolas la antaŭenigon, fare de Zhou Enlai, de kvar modernigoj de Ĉinio.\n\nKrom la du gravaj konstruaĵoj -- ĉefa konstruaĵo kaj la imitaĵo de Zhongnanhai Xihuating en Pekino, kie troviĝis la oficejo de Zhou Enlai -- la memorigejo ankaŭ havas tri artefaritajn lagojn, kiuj kune okupas 70% de la tuta areo, kaj verdajn areojn ĉirkaŭ ili, unu memorinsulon kaj ankaŭ bronzan statuon de Zhou Enlai.\n\nElstaraj homoj ne estas eternaj, sed iliaj ideoj, idealoj kaj ekzemploj ja estas. Nuntempaj ĉinoj daŭre inspiriĝas en la vivo kaj ekzemplo de Zhou Enlai, kaj akademiuloj kaj politikofarantoj daŭre studas liajn ideojn en serĉado de inspiro por solvi nunajn problemojn. Eĉ en labortago oni povas konstati, ke multaj ĉinoj venas el aliaj urboj por viziti la memorigejon pri Zhou Enlai.\n\nVerkis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Novigaj kaj praktikaj solvoj por plibonigi publikajn servojn - esperanto.china.org.cn</span>\n\nEl Popola Chinio", "author": null, "categories": ["Novaĵoj"], "audio_links": null}
{"url": "http://esperanto.china.org.cn/2024-12/24/content_117626804.htm", "title": "Okazis la 42a Komuna Seminario inter Ĉina, Japana, Korea kaj Vjetnama Junularoj", "published": "2024-12-24 00:00:00", "content_text": "La 21an kaj la 23an de decembro 2024 okazis en Suwon, la Korea Respubliko, la 42a Komuna Seminario inter Ĉina, Japana, Korea kaj Vjetnama Junularoj (KS). KS de 2024 estis gastigita de Korea Esperanto Junularo (KEJ). La temo de la KS estas \"Komune Seminarion\". Aliĝis al la aktivado 30 homoj el 5 landoj, nome la Korea Respubliko, Ĉinio, Japanio, Vjetnamio kaj Indonezio.\n\nKomuna foto\n\nVolontuloj de KS de 2024\n\nEn la inaŭguro, So Jinsu, estrarano de UEA, donis salutmesaĝon al la aktivado kaj faris prelegon \"Komuna Seminario Historie\". Prezidanto de Vjetnama Esperantista Junulara Organizo (VEJO) Tran Hoan faris prelegon \"La 81a IJK\". La inaŭguron prezidis Heeyeon OH, prezidanto de KEJ.\n\nĈinaj ĉeestantoj\n\nZhao Wenqi kaj Sheng Min donacis la gazeton UNESKO-Kurieron al So Jinsu\n\nZhao Wenqi prelegis\n\nDek ĉinoj ĉeestis la ĉijaran KS, ili profunde impresis la partoprenantojn. Reprezendanto de Ĉina Junulara Esperanta Asocio (ĈJEA) Zhao Wenqi dividis sian interesan vojaĝon laŭ la Granda Muro, li prezentis la historion kaj belecon de la Granda Muro, kio altiris la atenton de partoprenantoj kaj vekis ilian intereson ekkoni Ĉinion. Ankaŭ Sheng Min, redaktoro de\n\nEl Popola Ĉinio\n\n, prezentis la gazeton UNESKO-Kurieron eldonatan de\n\nEl Popola Ĉinio\n\nkaj la 1-an Deklaman Konkurson de \"Ruĝa Folio\" en Esperanto organizitan de la Ĉina Esperanto-Ligo. Multaj ĉeestantoj laŭdis la revuon kaj esprimas sian volon partopreni en la konkurso.\n\nEn ĉi tiu KS, partoprenantoj vidis la vidpunktojn, memfidojn kaj amikecon de aziaj junuloj. Por la estonteco kaj disvolviĝo de KS, ili esprimis la ideojn uzi KS kiel la platformon por kunlabore antaŭenigi la interŝanĝojn de kulturoj en diversaj landoj, kaj helpi la evoluon de Esperanto.\n\nRedaktoro: Sheng Min\n\n<span style=\"font-family: \"times new roman\"; font-size: 20px;\">Zhou Enlai, la unua ĉefministro de nova Ĉinio - esperanto.china.org.cn</span>\n\nEl Popola Chinio", "author": null, "categories": ["Novaĵoj"], "audio_links": null}
{"url": "http://esperanto.china.org.cn/2024-12/27/content_117632103.htm", "title": "Blankkapa maraglo estis oficiale agnoskita kiel nacia birdo de Usono", "published": "2024-12-27 00:00:00", "content_text": "La 24-an de decembro usona prezidento Joseph Biden subskribis leĝproponon de usona kongreso, kiu agnoskas la blankkapan maraglon kiel la nacia birdo.\n\nLaŭ la retejo de la usona registaro, ses jarojn post la publikigo de la Usona Deklaro de Sendependiĝo, usonaj kongresanoj elektis blankkapan maraglon kiel la ĉefan bildon sur la nacia emblemo. Ekde tiam, la blankkapa maraglo aperis en multaj lokoj kiel la nacia birdo de Usono. Kvankam multaj usonanoj delonge agnoskas ĝin kiel la nacian birdon, tamen nur nun tio estis oficiale agnoskita.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Okazis la 42a Komuna Seminario inter Ĉina, Japana, Korea kaj Vjetnama Junularoj - esperanto.china.org.cn</span>\n\nEl Popola Chinio", "author": null, "categories": ["Novaĵoj"], "audio_links": null}
{"url": "http://esperanto.china.org.cn/2024-12/27/content_117632114.htm", "title": "Kristnaska dekoracio en Pekino", "published": "2024-12-27 00:00:00", "content_text": "La 24-an de decembro ĉe la kristnaska vespero bela festa dekoracio allogis multajn homojn en Pekino. La vigla etoso de Kristnasko daŭre kontribuas por plivigligi komercajn areojn de Pekino kaj alportas al homoj la oportunon ĝui la belan kaj buntan dekoracion, servojn kaj butikumadon.\n\nTradukis: Rafael Henrique Zerbetto\n\nFonto: Global Times\n\n<span style=\"font-family: \"times new roman\"; font-size: 20px;\">Okazis la 42a Komuna Seminario inter Ĉina, Japana, Korea kaj Vjetnama Junularoj - esperanto.china.org.cn</span>\n\nEl Popola Chinio", "author": null, "categories": ["Novaĵoj"], "audio_links": null}
{"url": "http://esperanto.china.org.cn/2024-12/27/content_117633165.htm", "title": "Kiel ĉinoj celebras Kristkaskon?", "published": "2024-12-27 00:00:00", "content_text": "Por homo naskiĝinta en lando kiel Brazilo, kun kulturo kaj sociaj tradicioj profunde enradikiĝintaj en kristanaj valoroj, estas tre malfacile eĉ imagi, kiel oni festas Kristnaskon en landoj kiel Ĉinio, antikva civilizacio kun tradicioj kristaliĝintaj antaŭ jarmiloj. Sed sperti Kristnaskon en Ĉinio povas esti mirinda sperto: en mondo pli kaj pli plena je maltoleremo, ni urĝe bezonas ekzerci nian kapablon analizi la mondon el aliaj perspektivoj por tiel disvolvi empation kaj lerni aprezi la belecon kaj valoron de la riĉa civilizacia diverseco de la homaro.\n\nLa unua Kristnaskarbo, kiun mi vidis en Ĉinio, fotita en 2015\n\nEventoj kaj dekoracio\n\nMi alvenis en Ĉinio en oktobro 2015 kaj ekde tiam pasigis multajn Kristnaskojn en la lando. Decembre de tiu sama jaro mi vizitis kristnaskan bazaron en Pekino. Tio estas eŭropa tradicio, tre simila al brazila kermeso, kiu populariĝis ankaŭ en Ĉinio. Tiuj bazaroj estas oportunaj por aĉetado de kristnaskaj dekoracioj, manĝaĵoj kaj trinkaĵoj. Ankaŭ estas facile rimarkebla la mikso de okcidentaj kristnaskaj tradicioj kun la ĉina tradicio de la Printempa Festo: Kristnaska viro kaj kristnaskarboj estas troveblaj apud bestoj de la ĉina zodiako, kristnaskecaj lumoj miksiĝas kun tradiciaj ĉinaj lanternoj, kaj tiu bela nokta lumigo daŭras ĝis la Lanterna Festo, kiam finiĝas la Printempa Festo.\n\nĈinino pozas por kristnaska foto kun pomo en la mano.\n\nMunti kristnaskarbon hejme kaj diskonigi ĝiajn fotojn en sociaj retejoj fariĝis populara aktivaĵo inter ĉinaj gejunuloj. Kompreneble multaj el ili ne konas la originon nek la simbologion malantaŭ tiu tradicio, sed ili tre ŝatas tion fari. Multaj homoj ankaŭ ŝatas ornami siajn hejmojn kaj personajn posedaĵojn kun kristnaska dekoracio. Alia interesa trajto de Kristnasko en Ĉinio estas la vestaĵoj: aparte inter la gejunuloj, estas popularaj vestaĵoj, koltukoj kaj kapuĉoj kun temoj de Kristnasko. Kelkaj ĉinaj virinoj ŝatas ornami sian hararon per pupetoj en formo de kristnaska viro aŭ cerva korno. Sed aparte interesa afero estas la populariĝo de tradiciaj vintraj ĉinaj vestaĵoj, kiuj aspektas simile al la vestaĵo de la kristnaska viro!\n\nKristnaska manĝaĵo\n\nRenkonti amikojn kaj parencojn por kunmanĝi en la nokto antaŭ Kristnasko ankaŭ fariĝis modo en Ĉinio. Komence tio estis nur imitado de la okcidenta tradicio, sed iom post iom kreiĝas tradicio ĉirkaŭ la dato, surbaze de la koncepto manĝi kune kun ŝatataj homoj. Varma vino, tre populara en Brazilo dum junio, estas facile trovebla en ĉinaj restoracioj en la kristnaska epoko kaj populara inter ĉinoj dum tiuj tagoj. Ĉi-jare mi unuafoje estis invitita manĝi kun ĉinaj amikoj en la nokto antaŭ Kristnasko, kaj ni elektis ĝuste tion por drinki.\n\nKion ĉinoj manĝas dum kristnaska bankedo? Surbaze de specialaj menuoj de pekinaj restoracioj por tiu dato kaj ankaŭ de fotoj, kiujn amikoj afiŝis en sociaj retejoj, mi konkludis, ke Ĉinio ekdisvolvas propran tradicion pri tio, kiu miksas la okcidentan kristnaskan tradicion, kiun ĉinoj supraĵe konas el interreto, filmoj kaj dramserioj, kun la simbola valoro de tipaj ĉinaj pladoj, inkluzive de tiuj konsumataj dum la Printempa Festo. Spageto preparita laŭ la itala stilo, ekzemple, estas ofta plado en ĉinaj kristnaskaj bankedoj, ĉar ĝi miksas la okcidentan kuirarton kun la ĉina koncepto, kiu ligas longan nudelon al la bondeziro pri longa vivo. Alia populara plado estas jiaozi, kiu simbolas prosperon pro ĝia ingota formo. La 25-an de decembro estis jiaozi-o en la menuo de la manĝejo de mia laborejo. Ĉu koincido?\n\nDonacoj kaj kristnaskaj kartoj\n\nLa kutimo interŝanĝi donacojn kaj kartojn okaze de Kristnasko ne estas tiom populara en Ĉinio. En tiom da Kristnaskoj en la lando, mi nur unufoje gajnis kristnaskan karton kaj ĝi ne entenis ajnan bondeziran mesaĝon propramane skribitan de la donacinto, kiel ni kutime faras en Brazilo.\n\nPomo fariĝis simbolo de Kristnasko en Ĉinio.\n\nPri interŝanĝo de donacoj, Ĉinio havas tre interesan kaj unikan kristnaskan tradicion: En la antaŭkristnaska nokto, homoj donacas pomojn al amikoj kaj familianoj. \"Antaŭkristnasko\" en la ĉina lingvo estas konata kiel \"ping'an ye\", paca nokto. Ĉar la vorto paco, \"ping'an\" sonas simile al pomo, \"pingguo\", ĝi fariĝis \"poma nokto\". Pro tio, pomo fariĝis konata simbolo de Kristnasko en Ĉinio.\n\nSignifo de Kristnasko en Ĉinio\n\nPor milionoj da kristanoj, kiuj vivas en Ĉinio, la signifo de Kristnasko ne estas malsama ol tiu, kiun ni trovas inter brazilaj kristanoj. La katolika eklezio en Pekino okazigas ne nur plurajn ĉinlingvajn mesojn, sed ankaŭ kelkajn mesojn en fremdaj lingvoj por eksterlandanoj. Protestantaj preĝejoj same kutimas provizi diservojn en la ĉina kaj aliaj lingvoj, por faciligi partoprenon de alilandanoj. Tamen, por plejparto de la ĉinoj, la celebrado de Kristnasko estas klopodo sperti kaj kompreni fremdajn kulturojn. Tiu fenomeno ja havas komercan trajton, tre bone ekspluatatan de butikcentroj, drinkejoj kaj restoracioj, sed ĝi ja entenas sinceran deziron de ĉinoj dialogi kun la okcidenta civilizacio.\n\nEn tiu klopodo por dialogo, simboloj de Kristnasko gajnas novajn signifojn kaj interpretojn surbaze de la tradicia ĉina kulturo kaj estas riĉigataj de elementoj de tradiciaj ĉinaj festoj, kiel lanternoj, interdonacado de fruktoj kaj renkontiĝo kun familianoj kaj amikoj. Fine, la esenco de Kristnasko estas festi la vivon kun homoj de ni amataj, ĉu ne? Ĝuste tion ĉinoj atingis, sed per malsama vojo.\n\nVerkis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Kristnaska dekoracio en Pekino - esperanto.china.org.cn</span>\n\nEl Popola Chinio", "author": "Rafael Henrique Zerbetto", "categories": ["Novaĵoj"], "audio_links": null}
{"url": "http://esperanto.china.org.cn/2024-12/30/content_117632355.htm", "title": "620-jariĝis antikva urbo Tianjin", "published": "2024-12-30 00:00:00", "content_text": "La 23-an de decembro oni festis la 620-an datrevenon de la fondiĝo de la urbo Tianjin. Tio signifas, ke en la sama tago de la jaro 1404 komenciĝis la konstruado de la urbo Tianjin, kiu prosperis pro akvotransportado, kio siavice prosperigis komercadon, kiu daŭras ĝis nun, kaj Tianjin iĝis prospera industria kaj komerca urbego.\n\nHodiaŭ, post 620 jaroj, Tianjin estas la urbo kun altnivela ekonomia malfermeco, kiu klopodas fariĝi internacia centro pri konsumado. Ĝi klopodas por fariĝi elstara kultura turisma celo per urba renovigo celante revigligi siajn historiajn konstruaĵojn.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Okazis la 42a Komuna Seminario inter Ĉina, Japana, Korea kaj Vjetnama Junularoj - esperanto.china.org.cn</span>\n\nEl Popola Chinio", "author": null, "categories": ["Novaĵoj"], "audio_links": null}
{"url": "http://esperanto.china.org.cn/2024-12/30/content_117632359.htm", "title": "Finkostruita Shunde-pontego de Guangdong-provinco", "published": "2024-12-30 00:00:00", "content_text": "La 24-an de decembro estis sukcese finkostruita la pontego Shunde de Shunde-distrikto, Foshan-urbo de Guangdong-provinco en suda Ĉinio. Shunde-pontego estas grandega ŝtal-betona staja pendoponto kun ĉefa interspaco de 626 metroj kaj la turoj altaj je 204 metroj kaj 151 metroj respektive. Post la finkonstruado de la pontego, ĝi efike integriĝos en la \"unuhoran trafikrondon\" de la Granda Golf-areo Guangdong-Hongkongo-Makao.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Okazis la 42a Komuna Seminario inter Ĉina, Japana, Korea kaj Vjetnama Junularoj - esperanto.china.org.cn</span>\n\nEl Popola Chinio", "author": null, "categories": ["Novaĵoj"], "audio_links": null}
{"url": "http://esperanto.china.org.cn/2024-12/30/content_117632556.htm", "title": "Eldonejo de Oksforda Universitato publikigis Vorton de 2024: Cerba Putro", "published": "2024-12-30 00:00:00", "content_text": "Lastatempe la Eldonejo de Oksforda Universitato publikigis la Vorton de 2024: cerba putro. La rezulto estis voĉdonita de pli ol 37 000 homoj tutmonde, montrante la disvolviĝantajn rilatojn inter la homaro kaj teknikoj.\n\nCerba putro signifas plimalboniĝon de mensa aŭ intelekta stato de homo, precipe la rezulto de tro da foliumoj de enuigaj aŭ malaltkvalitaj retaj enhavoj.\n\nIu ĉina retano diris en socia retejo: \"Ĉu temas pri mi? Precipe en la kuranta jaro mi ne sentas min bona – interrompo de penso, malfortiĝo de memorkapablo, malatentemo kaj senintereso pri aferoj.\n\n\"Se vi konsumas horojn senkonscie legi telefonajn enhavojn aŭ rigardi la mallongajn videojn en viaj telefonoj, eble vi fariĝos cerb-putrulo.\"\n\nLaŭ dokumentoj de la unuiversitato, la unua uzo de \"cerba putro\" estis farita de Henry David Thoreau en 1854 en lia libro Walden. Thoreau demandis: \"Kiam Anglio klopodas kuraci la putron de terpomoj, ĉu neniu klopodos kuraci la cerban putron – kiu estas tiom pli vasta kaj fatala?\"\n\nĈi-jare estas la 20a datreveno de la Vorto de la Jaro. La vortoj voĉdonitaj de homoj el la tuta mondo emfazas la lingvojn, kiuj influas nian ĉiutagan komunik-manieron, kulturajn ŝanĝiĝojn kaj modojn kaj sentojn.\n\nRedaktoro: Liu Zijia\n\n<span style=\"font-family: \"times new roman\"; font-size: 20px;\">Blankkapa maraglo estis oficiale agnoskita kiel nacia birdo de Usono - esperanto.china.org.cn</span>\n\nEl Popola Chinio", "author": null, "categories": ["Novaĵoj"], "audio_links": null}
{"url": "http://esperanto.china.org.cn/2024-12/31/content_117632373.htm", "title": "Oni konstruas unuaklasan Grandan Golf-areon Guangdong-Hongkongo-Makao", "published": "2024-12-31 00:00:00", "content_text": "La konstruado de la Granda Golf-areo Guangdong-Hongkongo-Makao estas ne nur provo por antaŭenigi la ampleksan pordmalfermon en la nova epoko, sed ankaŭ praktiko por la disvolviĝo de \"unu lando, du sistemoj\".\n\nDum la lastaj kvin jaroj, post la publikigo de la disvolv-projekto por la Granda Golf-areo Guangdong-Hongkongo-Makao, la ekonomia sumo de la regiono altiĝis de pli ol 10 duilionoj da juanoj al pli ol 14 duilionoj da juanoj. Tiu ĉi regiono, kun areo de 56 mil kvadrataj kilometroj, estas unu el la lokoj kun plej granda ekonomia malfermeco kaj vigleco en Ĉinio. Ĝi estas la loko kun la plej alta kvalito de ekonomia disvolvado.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Okazis la 42a Komuna Seminario inter Ĉina, Japana, Korea kaj Vjetnama Junularoj - esperanto.china.org.cn</span>\n\nEl Popola Chinio", "author": null, "categories": ["Novaĵoj"], "audio_links": null}
{"url": "http://esperanto.china.org.cn/2024-12/31/content_117632386.htm", "title": "Miloj da migrobirdoj en Guizhou de Ĉinio", "published": "2024-12-31 00:00:00", "content_text": "La Nacia Natur-rezervejo Caohai situas en la gubernio Weining de la urbo Bijie en la provinco Guizhou de Ĉinio. Ĝi estas tipa altebenaĵa malsekejo kun kompleta ekosistemo kaj unu el la ĉefaj travintrejoj por nigrakolaj gruoj, naci-nivele protektita besto. En la lastaj jaroj la loka registaro klopodis por protekti la rezervejon, kaj la nombro de la nigrakolaj gruoj pliiĝis jaron post jaro. Nun pli ol 2 500 nigrakolaj gruoj jam venis al Caohai, kaj ankaŭ alvenis birdoj de aliaj specoj, kiel ordinara gruo, strikapa ansero kaj aliaj. La totala nombro de migrobirdoj atingis 100 000.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Okazis la 42a Komuna Seminario inter Ĉina, Japana, Korea kaj Vjetnama Junularoj - esperanto.china.org.cn</span>\n\nEl Popola Chinio", "author": null, "categories": ["Novaĵoj"], "audio_links": null}
{"url": "http://esperanto.china.org.cn/2024-12/31/content_117638031.htm", "title": "La 10 plej gravaj okazaĵoj en Esperantujo en 2024", "published": "2024-12-31 00:00:00", "content_text": "1. Afriko unuafoje gastigis UK-n\n\nLa sukcesa okazigo de la 109-a Universala Kongreso de UEA (UK) en Aruŝo, Tanzanio, de la 3-a ĝis la 10-a de aŭgusto, estis realigo de malnova revo de afrikaj esperantistoj kaj deziro de la Esperanta komunumo, ĉar ĝi markas la unuan fojon, ke UK okazis en afrika lando. Tio estas historia momento por Esperantujo kaj espereble stimulos pluan disvolvadon de afrika movado. Kadre de la kongresa programo, sub la gvido de la Ĉina Esperanto-Ligo, okazis la aktivaĵo Ĉina Tago, kun klarigoj pri la disvolvado de la lando kaj foto-ekspozicio titolita \"Bela Ĉinio, Bela Tanzanio\".\n\n2. IJK unuafoje okazis en balta regiono\n\nLa 80-a Internacia Junulara Kongreso (IJK) de TEJO okazis en Ŝventojo, Litovio, de la 18-a ĝis la 25-a de aŭgusto. Ĝi estis la unua IJK okazinta en balta regiono, organizita de la Litova Esperantista Junulara Organizo (LEJO) sub la gvido de TEJO. Dum la komitatkunveno de TEJO en la 19-a de aŭgusto estis aprobita la Manifesto de Ŝventojo, kun la celo plifortigi rilatojn inter TEJO kaj Unesko kaj konfirmi Esperanton kiel internacian lingvon taŭgan por semi pacon kaj justecon inter popoloj.\n\n3. 70-jariĝis la unua Unesko-rezolucio pri Esperanto\n\nLa rezolucio akceptita de la Ĝenerala Konferenco de Unesko la 10-an de decembro 1954 en la urugvaja ĉefurbo Montevideo estas unu el la plej gravaj atingoj de UEA ĉe Unesko. La rezolucio agnoskis la rezultojn atingitajn de Esperanto en intelekta interŝanĝo kaj alproksimigo de la popoloj de la mondo, kaj ke tiu atingoj kongruas kun la celoj kaj idealoj de Unesko. La 10-an de decembro 2024, UEA festis en la parlamenta palaco en Montevideo la kunlaboron kun Unesko sub la slogano \"UNESKO kaj Esperanto: 70 jaroj da kunlaboro pri lingvaj homaj rajtoj\".\n\n4. Kjara ricevis prestiĝan premion FAME\n\nFAME-fondaĵo por stimulado de internaciaj kompreniloj kaj la urbo Aalen en Germanio anoncis la esperantistan muzikiston Kjara (Chiara Raggi) el Italio kiel gajninton de ĉi-foja eldono de ĝia kulturpremio por distingi personojn aŭ organizojn, kies plurjara engaĝo antaŭenigis internacian kompreniĝon. La Kulturpremio estas aljuĝata ĉiun duan jaron.\n\n5. Stela Besenyei-Merger elektita Esperantisto de la Jaro 2024\n\nLa 15-an de decembro en Zamenhof-tago \"La Ondo de Esperanto\" anoncis ĉi-jaran laŭreaton de la premio Esperantisto de la Jaro. Eszter (Stela) Besenyei-Merger, 37-jara denaska esperantistino el Hungario, kiu en 2021 iniciatis la literaturan projekton Bobelarto, estis elektita Esperantisto de la Jaro 2024. Ŝi kuraĝigas homojn legi Esperantan literaturon kaj ankaŭ verki en Esperanto, ekzemple, kadre de MoVeMo (Monda Verk-Monato) aŭ INK (Internacia Novel-Konkurso), en kiu ŝi estas sekretario.\n\n6. 12 esperantistoj premiitaj en la Panteono de Edukado.net\n\nOkaze de la 23a naskiĝtago de la paĝaro Edukado.net kaj de la Zamenhof-tago, Edukado.net premiis 12 elstarajn esperantistojn, kies agado en tiu ĉi jaro aŭ dum vivlongo multe kontribuis al la instruado kaj disvastigo de nia lingvo. La ĉi-jaraj premiitoj estas Michael Farris (Pollando), Nicolau Dols (Hispanio), Sabine Fiedler (Germanio), Derek Roff (Usono), Jouko Lindstedt (Finnlando), Daniel A. C. Garcia (Argentino), Jérémie Sabiyumva (Burundo), Manirakiza A. Patrick (Burundo), Ivan Bujdosó (Hungario), Ahmad Reza Mamduhi (Irano), Ikuko Kitagawa (Japanio) kaj Nedeljka Ložajić (Serbio).\n\n7. Forpasoj en 2024\n\nKelkaj elstaraj esperantistoj forpasis en 2024, inter ili estas Christvit Ngongo Mbuangi, konata samideanino el Demokratia Respubliko Kongo; hungara tradukisto kaj redaktoro Péter Rados; elstara litova esperantisto Petras Čeliauskas, honora membro de UEA; elstara instruisto, arkivisto kaj aktivulo Claude Gacond, honora membro de ILEI, UEA kaj SES kaj ankaŭ la unua laŭreato de la premio FAME. Krom tiuj menciitaj, pluraj aliaj esperantistoj, ĉu famaj aŭ ne, forlasis nian mondon en 2024, kaj daŭrigi la laboron por Esperanto estas la plej bona omaĝo, kiun ni povas fari al ili ĉiuj.\n\n8. EU-estro respondis al peto igi Esperanton oficiala lingvo de EU\n\nLa japana samideano Etsuo Miyoshi, konata pro sia reklamkampanjo por popularigi Esperanton en Eŭropa Unio (EU), sendis leterojn, kunsubskribitajn de Seán Ó Riain, Renato Corsetti kaj Martin Haase, al eŭropaj aŭtoritatoj, inkluzive de Ursula von der Leyen, prezidanto de Eŭropa Komisiono. Kvankam la komisiono ne havas povon por decidi pri tiu temo, ĝi tamen deklaris, ke Esperanto-agadoj rajtas ricevi subvenciojn de EU pere de la programoj Erasmus+ kaj Kreema Eŭropo. Intertraktado daŭras por ke Esperanto estu agnoskata kiel nemateria kultura heredaĵo de EU.\n\n9. Ĉina Esperanto-Ligo okazigis la retan eventon \"Kanti ĉinajn kantojn Esperante\"\n\nLa 15-an de decembro, celebre al Zamenhof-tago, Ĉina Esperanto-Ligo okazigis la eventon “Kanti ĉinajn kantojn Esperante”, kun reta partopreno de pli ol 120 esperantistoj el pluraj urboj de Ĉinio. La eventon prezidis Chen Ji, ĝenerala sekretario de la Ĉina Esperanto-Ligo. Pluraj esperantistoj registris filmetojn kantante ĉinajn kantojn en Esperanto, kaj aparte menciinda estas la kanto \"Mi kaj mia Patri'\", prezentita de la koruso de la Ĉina Esperanto-Ligo.\n\n10. Vinilkosmo kaj Eurokka fariĝis mezaĝaj\n\nEsperanto Rok-Asocio (Eurokka) estis fondita en 1988. Origine kreita por okupiĝi pri rokmuziko, ĝia agadkampo ampleksiĝis kaj ĝi fariĝis asocio okupiĝanta pri Esperanta muziko. Unu el la plej gravaj atingoj de Eurokka estis la starigo de la muzikeldonejo Vinilkosmo, nuntempe la ĉefa eldonejo de Esperanta muziko en la mondo.\n\nRedaktoro: Rafael Henrique Zerbetto\n\n<span style=\"font-family: \"times new roman\"; font-size: 20px;\">Finkostruita Shunde-pontego de Guangdong-provinco - esperanto.china.org.cn</span>\n\nEl Popola Chinio", "author": null, "categories": ["Novaĵoj"], "audio_links": null}
