Demisiis la prezidanto de TEJO
[2018-01-02]
http://esperanto.china.org.cn/2018-01/02/content_50185097.htm

Dum la komitata kunsido de TEJO en Szczecin surprize anoncis sian demision la prezidanto de TEJO, Enric Baltasar. Li estis elektita por unujara mandatperiodo en aŭgusto 2017.

Laŭ informoj ricevitaj de Libera Folio, Enric Baltasar demisiis pro personaj kialoj kaj rekomendis kiel sian posteulon la duan vicprezidanton de la asocio, Francesco Maurelli.

Enric Baltasar.

– Bedaŭrinde la amplekseco de la agado en la posteno de TEJO-prezidanto ne plu kongruas kun la persona situacio de Enric. Mi ankoraŭ elkore esperas ke eblos trovi iun solvon kiu ebligu al li plu plenumi sian postenon anstataŭ iri en la direkton de novaj balotoj, klarigis Michael Boris Mandirola, la eksa prezidanto de TEJO, responde al demando de Libera Folio.

Enric  Baltasar mem konfirmis al Libera Folio sian demision, kaj promesis baldaŭ publikigi sian demisian leteron.

La demisio estis anoncita dum la komitata kunsido de TEJO en Junulara Esperanto-Semajno, kiu ĉi-jare okazas en Szczecin, Pollando. La aranĝo daŭros ĝis la 2-a de januaro 2018, kaj en ĝi okazos ankoraŭ unu kunsido de la komitato de TEJO, kie povos esti elektita nova prezidanto de la asocio.

Laŭ ĉeestintoj la komitato la 31-an de decembro unue ricevis proponon, laŭ kiu Enric Baltasar ekloĝu en Roterdamo por kunordigi la laboron de la volontuloj, kaj TEJO pagu liajn vivelspezojn tie. La proponon subtenis interalie Francesco Maurelli kaj Michael Boris Mandirola. Ĝi tamen estis malakceptita de la komitato per 10 voĉoj kontraŭ 9.

– Nun ni devas cerbumi pri alia solvo, mi esperas ke venos proponoj el ĉiuj, kaj aparte el tiuj kiuj voĉdonis kontraŭ la solvo proponita (pozicio kiun mi respektas, sed kiu en si mem ne alportas solvon, se ne estas ankaŭ konstrua fazo), skribis Francesco Maurelli poste en la Telegram-kanalo de TEJO.

Al la komitato finfine dum la Junulara Esperanto-Semajno supozeble estos prezentita ankaŭ la spezokonto (financa raporto) de la jaro 2016, kiu laŭ la regularo devus esti prezentita jam en januaro 2017. La unua versio de la raporto estis sendita al la komitata listo antaŭ nur kelkaj tagoj, sed ĝi daŭre estis ne preta. Interalie mankis en ĝi la tre grava informo pri la sumo de la membrokotizoj ricevitaj dum 2016.

La kasisto de TEJO asertis, ke la informo mankas ĉar la Centra Oficejo de UEA ne informis pri ĝi, sed efektive ĝi jam aperis eĉ tute publike en la junia numero de la revuo Esperanto, kie legeblas, ke la membrokotizoj ricevitaj de TEJO estis sume 1773,89 eŭroj.

Laŭ la unua versio de la financa raporto, TEJO dum la jaro 2016 havis profiton de 4203,98 eŭroj. Tamen en la sekva tago aperis nova informo, laŭ kiu la asocio tute ne atingis profiton, sed male havis deficiton de 41.255,70 eŭroj.

Kompare kun la planata deficito de UEA dum 2018, 140.000 eŭroj, la financa malsukceso de TEJO dum 2016 povas ŝajni negranda. Konsiderante la membrokvanton de TEJO – tiujare entute 353 – la deficito tamen estas enorma, pli ol 115 eŭroj por ĉiu membro.

La deficito de TEJO en 2016, kompare kun la membrokvantoj, efektive egalus al deficito de ĉirkaŭ 450.000 eŭroj ĉe UEA, do proporcie ĝi estas trioble pli granda ol la planata rekorda deficito de la plenkreskula asocio. Feliĉe la deficito de TEJO jam ne povos ĝeni UEA, ĉar TEJO nun estas jure sendependa asocio.

Redaktoro：Gao Shuyuan

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

103-a Universala Kongreso de Esperanto, 28 julio–4 aŭgusto 2018 Lisbono, Portugalio
[2018-01-03]
http://esperanto.china.org.cn/2018-01/03/content_50187730.htm

· Clay Magalhães

La

ŭ

Clay Magalhães, Konstanta Kongresa Sekretario:

La preparoj de la UK iras tre aktive. La kongreso okazos en tri malsamaj konstruaĵoj. En la Rektorejo de la Universitato de Lisbono okazos la komitataj kunsidoj, vesperaj artaj aranĝoj kaj Solena Fermo. En la Fakultato pri Juro de la Universitato de Lisbono estos la giĉetoj, budoj, Libroservo, okazos diversaj kunsidoj. Ambaŭ konstruaĵoj troviĝas ĉe Alameda da Universidade, Cidade Universitária, Lisboa (metrohaltejo Cidade Universitária). Ĉe Coliseu dos Recreios okazos la Solena Inaŭguro kaj Nacia Vespero. Ĝi estas unu el la plej antikvaj partoj de la urbo.

La oferto de la loĝado estos tre varia kaj inkluzivos hotelojn 5-, 4- kaj 3-stelajn, junulargastejojn kaj amasloĝejon ĉe lernejo. La hotelo plej proksima de la universitato troviĝas je 800 metroj, laŭ la ebena vojo. Aliaj hoteloj kaj junulargastejoj troviĝas je piedira distanco aŭ/kaj estas facile atingeblaj pere de publika transporto. La hotelo plej kosta, kaj la plej proksima de la universitato, proponas unulitan ĉambron por 144 eŭroj/tage, dulitan ĉambron por 78 eŭroj/tage p.p. Ĉambrojn en 5-stela hotelo eblos mendi por 127 eŭroj/tage por unu persono kaj 70 eŭroj/tage p.p. en dulita ĉambro. Ĉambrojn en 3-stela hotelo eblos mendi ekde 78 eŭroj/tage por unu persono kaj 43 eŭroj/tage p.p. en dulitaj ĉambroj. Litoj en junulargastejoj kostos ekde 17,50 eŭrojn/tage (kun matenmanĝo). Baldaŭ aperos ankaŭ la prezoj por la amasloĝejo.

La oferto de la ekskursa programo estos ege riĉa. Portugalio estas tre alloga lando por turismi. La organizantoj negocadas, por ke la prezoj kaj itineroj estu la plej avantaĝaj por la kongresanoj.

La bankedo kaj balo okazos en la kvartalo Belém, en moderna konstruaĵo kun la vido al la rivero.

Sekvu la informojn pri ĉiuj ofertoj en la oficiala retejo de UEA http://uea.org.

La Loka Kongresa Komitato havas 15 membrojn, el kiuj la prezidanto estas José Martins, la sekretario kaj kongresejestro estas Antonio Martins, Eksteraj Rilatoj Miguel Faria de Bastos, la kasisto estas Vitor Marques, Bankedo kaj Balo Wilson Brigído, Junularo Marta Martins.

Por profiti la bonan kongresan kotizon, ni sugestas al tiuj, kiuj ankoraŭ ne aliĝis, fari tion laŭeble pli frue (vidu la aliĝperiodojn en la retejo de UEA). La vojaĝoj, ĉu buse, trajne aŭ aviadile ĝis Lisbono estas pli malmultekostaj, se oni aĉetas la bileton kelkajn monatojn antaŭ la vojaĝo. Se oni havas tempon kaj deziron vidi iom de la portugala pejzaĝo antaŭ/post la kongreso, povas esti, ke la flugoj al/el Porto (norde de Lisbono) aŭ Faro (sude de Lisbono) havos malpli altajn prezojn. El tiuj urboj eblas trajni kaj busi ĝis Lisbono dum ĉirkaŭ 3-hora vojaĝo.

El la alvoko al artistoj rezultis granda sukceso kaj ni atendas la lim daton por povi fari la malfacilan taskon – decidi kiuj estos akceptitaj por prezenti sian artaĵon al la publiko de la UK en Lisbono.

Malkovru Lisbonon ankaŭ vi!

Redaktoro：Gao Shuyuan

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Buller volas novan teamon
[2018-01-05]
http://esperanto.china.org.cn/2018-01/05/content_50195744.htm

La eksa ĝenerala direktoro de UEA, Osmo Buller, ne plu fidas ke la nuna estraro sukcesos solvi la krizon de la asocio. Tion li publike deklaris en la diskutejo de la komitato. Al Libera Folio li diras, ke li povus mem eniri novan estraron.

Post sia emeritiĝo la multjara ĝenerala direktoro de UEA reiris al sia politika kariero en Finnlando kaj ne multe videblis en la diskutoj de la komitato de UEA, en kiu li membras kiel komitatano C.

Li ankaŭ ne komentis publike la laboron de sia posteulo, Veronika Poór, kiu ĵus devis forlasi sian postenon pro gravaj problemoj en la Centra Oficejo.

La lastatempe akriĝintaj financaj problemoj de la asocio, kun enormaj deficitoj, lige kun la decido, ke la sekva ĝenerala direktoro laboros ekster la Centra Oficejo, tamen ŝajne iĝis la lasta guto por li.

Dum komitata diskuto pri laborgrupo, kiu plibonigu la financojn de UEA, li replikis, ke nenia provizora laborgrupo kapablus eltrovi solvon por la financa krizo, en kiu UEA nun troviĝas.

–Tute fantazie estas kredi, ke ĝi scius fari tion en tri monatoj kaj eĉ pli fantazie, ke tio eblus dum semajnfino en Roterdamo.

Jam pli frue en la komitata diskuto Edvige Tantin Ackermann postulis la demision de la estraro kaj novajn elektojn. Nun Osmo Buller ŝajnas subteni la proponon, kvankam li ne precizigas, kiam la ŝanĝo de la estraro devus okazi:

– Mi ne kredas, ke la nuna Estraro kapablus konduki UEA sur pli firman grundon. Kiel ĝi nun subite iĝus kapabla je tia miraklo? Ĝis nun ĝi eĉ ne kapablis plenumi multajn el siaj plej elementaj taskoj aŭ faris tion kun granda prokrasto aŭ tute ignoris ilin.

Nur tute nova estraro laŭ li povus komenci solvi la problemojn de UEA:

– Mia espero estas en nova teamo, kiu povos laŭgrade elkonduki nian asocion el la financa kaj organiza marasmo kaj restarigi ĝian reputacion ĉe esperantistoj. Venis tempo ekdirekti nin al la konsistigo de tia teamo. Laŭbezone mi estos preta partopreni en ĝi.

Libera Folio petis la eksan ĝeneralan direktoron precizigi, ĉu li do mem kandidatas por nova estraro.

Osmo Buller: La ĉefa afero estas trovi homojn, kiuj havas la necesajn kompetentojn, entuziasmon kaj tempon por dediĉi sin al la gvidado de UEA. Mi volonte disponigos mian konon de movadanoj por konsistigi tian teamon. Mi pretas ankaŭ mem iĝi estrarano, sed tio ne estas mia celo.

Libera Folio: Ĉu eble do vi eĉ pretus iĝi la sekva prezidanto de UEA?

– Eĉ por tio mi pretas, sed tion mi celas eĉ malpli ol iĝi ordinara estrarano. Se mi enirus la estraron, mia rolo dependus de la kompetentoj, emoj kaj disponebla tempo de la ceteraj membroj. Mi restos ankoraŭ pli ol tri jarojn prezidanto de mia urbo kaj mi ne povus riski tian kroman ŝarĝon, ke tiu tasko povus suferi.

Redaktoro: Kang Caiqi

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Belartaj Konkursoj de UEA en 2018
[2018-01-08]
http://esperanto.china.org.cn/2018-01/08/content_50203515.htm

La Sekretario de la Belartaj Konkursoj de UEA, unu el la plej gravaj kaj jam klasikaj manifestiĝoj de la E-kulturo, invitas verkemulojn al partopreno en ilia 68-a okazigo. La rezultojn oni anoncos kadre de la 103-a Universala Kongreso en Lisbono.

Kiel kutime, partopreno estas libera al ĉiuj kaj ne ligita al aliĝo al la UK. La konkursaĵoj devas esti neniam antaŭe publikigitaj en ajna formo, krom en la branĉo Infanlibro de la Jaro. Oni rajtas sendi maksimume tri konkursaĵojn por sama branĉo aŭ subbranĉo. Endas sekvi jenajn regulojn:

·Poezio：maksimuma longo ne fiksita.

·Prozo: maksimuma longo 200 x 65 karaktroj (kvino da paĝoj).

Prozo, subbranĉo mikronoveloj: (maksimuma longo 100 vortoj). Aljuĝata estas nur unu premio, kiu nomiĝas Premio Paula Adúriz.

·Teatraĵoj: maksimuma longo ne fiksita.

·Teatraĵoj, subbranĉo monologoj (unupersonaj teatraĵoj) kaj skeĉoj (unu- aŭ divers-personaj): daŭro inter 10 kaj 15 minutoj. Aljuĝata estas nur unu premio, kiu nomiĝas Premio María Cuevas.

·Eseo: teme ligita kun Esperanto aŭ kun la kongresa temo, proksimuma longo 400 x 65 karaktroj (deko da paĝoj). La unua premio nomiĝas Premio Luigi Minnaja.

·Infanlibro de la Jaro: originala aŭ tradukita libro por infanoj presforme aperinta en 2017. Aljuĝata estas nur unu premio.

La absoluta limdato por ricevo de konkursaĵoj estas la 31-a de marto 2018.

Oni sendu po unu ekzempleron de ĉiu konkursaĵo – krom en la branĉo Infanlibro – al Belartaj Konkursoj de UEA, ĉe Miguel Gutiérrez Adúriz, prefere retpoŝte al la adreso:

sciosfero@gmail.com; aŭ, se tio ne eblas, papere al la adreso: los Coteros 1-C, 2 Izda, 390600 Muriedas; Cantabria; Hispanio, indikante la elektitan pseŭdonimon por gardi la anonimecon de la aŭtoro. Por la branĉo Infanlibro oni sendu unu ekzempleron de la koncerna libro al la adreso de Miguel Gutiérrez Adúriz kaj tri ekzemplerojn al Ionel Oneț, Centra Oficejo de UEA, Nieuwe Binnenweg 176, NL-3015 BJ Rotterdam, Nederlando.

Premioj: en la branĉoj Poezio, Prozo, Teatraĵoj kaj Eseo: unua premio 260 €, dua premio 182 €, tria premio 104 €; Nova Talento 182 €. En la branĉo Infanlibro de la Jaro 546 €. En la du subbranĉoj Mikronoveloj kaj Monologoj kaj skeĉoj po 125 €.

Noto: Kiel konstateblas, ĉi-jare eksplice konkretiĝas la ideo diversmedie manifestita de la Prezidanto kaj la Sekretario de la Belartaj Konkursoj de UEA, ke ili volas potencigi tri ĝenrojn: mikronovelon aŭ mallongan rakonton, ene de la branĉo Prozo, kaj skeĉon kaj monologon (unupersonan ordinare mallongan teatraĵon), ene de la branĉo Teatraĵoj. Unue, por ke la E-beletro ne fremdu al la furoro spertata de tiuj ĝenroj kadre de etnaj literaturoj. Due, ĉar ĉi-ĝenraj kreaĵoj konsistigas materialon plej interesan kaj oportunan por ludado kuntekste de niaj kongresoj kaj renkontiĝoj. Trie, por malfermi la BK-pordojn al kiel eble plej diversa konkursantaro. Atentu tamen, ke la ĉi-jaran enkondukon de ambaŭ subbranĉoj ni faras nur prove. Ilia definitiva aligo al la BK-fakoj dependos de la reago far la BK-partoprenantoj.

Detala regularo troviĝas en la retejo de UEA. La verkoj de la Belartaj Konkursoj, premiitaj en 2017, legeblos en la volumo Belarta rikolto 2017, eldonota de Mondial. La premiolistoj ekde la komenco de la Belartaj Konkursoj en 1950 troviĝas ĉi tie: http://esperanto.net/literaturo/bk/index.html .

Redaktoro：Gao Shuyuan

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Kio estas JES? Kaj kiel la 9-a JES aspektas?
[2018-01-09]
http://esperanto.china.org.cn/2018-01/09/content_50206829.htm

JES (Junulara E-Semajno) estas aranĝo unusemajna, prizorgata de la Pola kaj la Germana Esperanto-Junularoj, kunorganizata de internacia rondo de geamikoj.

Ekde 2009 JES sekvas ĉiujare dum la jarŝanĝa periodo en landoj de la Meza Eŭropo.

La 9-a JES okazis de la 26-a de decembro 2017 ĝis la 2-a de januaro 2018 en Szczecin (Pollando).

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Verdas Poploj Esperante: la 5-a Esperanto-Semajno de la Elementa Lernejo Baiyangshujie
[2018-01-11]
http://esperanto.china.org.cn/2018-01/11/content_50215440.htm

La 18-an de decembro, en la Elementa Lernejo Baiyangshujie (Esperante: Popla Strato) de la provinco Shanxi, Ĉinio, okazis la 5-a Esperanto-Semajno. La Esperanto-Semajno estis la plej grava festo de la lernejo en tiu ĉi vintro koincide kun tio, ke tutmondaj esperantistoj celebris diversmaniere la Zamenhofan Feston.

Esperanto kaj la ĉina lingvo estis alterne uzataj en la inaŭguro. Ĉiuj lernantoj bone sciis, ke la Esperanto-Semajno estas la plej solena aranĝo de la lernejo en tiu ĉi semestro, ili do aktive sin preparis por bonvenigi ĝin. La infanoj de ĉiuj klasoj staris kun kolora flageto, kolora rubando, floreto aŭ baloneto en la mano, kaj ili surhavis ankaŭ specialan glumarkon pri Esperanto sur la vango.

Sekve s-ro Wei Yubin, direktoro de la lernejo, konigis la temon kaj la enhavon de la ĉi-foja kultura semajno kaj instigis la lernantojn lerni, kompreni kaj disvastigi Esperanton kun pozitiva sinteno, bonkoreco kaj diligenteco. Li esprimis sian esperon, ke ĉiuj lernantoj aktive partoprenos en la Esperanto-Semajno.

Dum la kultura semajno, la matena interleciona gimnastikado cedis sian tempon al Esperanto. Esperanto-instruistoj preparis por la lernantoj programerojn, kiuj montras la ĉarmon de la Esperanta kulturo. Ĉiutage la infanoj lernis novajn vortojn kaj frazojn de Esperanto. Tagmeze la Esperanto-disaŭdigo elsendis deklamojn de poemetoj kaj infanaj fabeloj en Esperanto, aŭ konigojn pri la lingvo. En la programeroj estis aŭdeblaj ankaŭ voĉoj de infanoj mem. En la ĉi-foja Esperanto-Semajno la nedeviga kursaro kiu okazis posttagmeze havis multajn temojn, kiuj altiris al si multajn lernantojn. Ekzemple, en iu kurso instruistino ŝajnigis sin saĝa kuniklo-patrino, kaj ŝi kompreneble estis ĉirkaŭitaj de petolemaj kunikletoj. Ili kantis kaj dancis, kaj per ripetado lernis Esperantajn vortojn: "antaŭe, malantaŭe, dekstre kaj maldekstre".

La lernejo Baiyangshujie persistas en Esperanto-instruado de multaj jaroj, kaj en la ĉi-foja Esperanto-Semajno oni invitis gepatrojn de la lernantoj al la lernejo. Ili sidis kune kun siaj gefiloj en la klasĉambro por sperti la etoson de Esperanto. Post la leciono iu patrino, kiu estas ankaŭ instruistino, eĉ faris prelegeton pri tio, ke Esperanto ŝanĝis ŝiajn vivon kaj instru-metodon. Ŝi mem lernis Esperanton kune kun sia filino kaj ekamis la lingvon. En la someraj ferioj lastjare ili iris al Seulo por partopreni en la 102-a Universala Kongreso de Esperanto.

En la 22-a de decembro okazis la ferma ceremonio de la Esperanta Semajno. S-ro Wei Yubin donis specialan premion al iu knabino pro ŝia amo al Esperanto, kaj diligenteco en lernado.

Raportita de Jatina

Redaktoro: Xie Ruifeng

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Ludoj por renkontiĝoj kaj paroligi lernantojn - Académie des activistes de TEJO
[2018-01-11]
http://esperanto.china.org.cn/2018-01/11/content_50215492.htm

Mysterium

En Mysterium unu persono rolas kiel fantomo. La aliaj ludantoj estas psikaj esploristoj kiuj devas per la “vidoj” donataj de la fantomo (bildkartoj) diveni kiu murdis la fantomon, kie kaj per kio. Kelkaj eblaĵoj jam estas sur la tablo, do la ludantoj devas kunlabori kaj interparoli por decidi, kiu karto pli taŭgas laŭ la indikaj kartoj.

Dixit

Dixit havas belajn bildkartojn! Unu ludanto elektas karton kaj donas unuvortan aŭ unufrazan indikon pri la temo de tiu karto. La aliaj ludantoj elektas el sia kartaro karton kun tiu temo. Poste ĉiuj kartoj estas montrataj, kaj ĉiuj devas voĉdoni por la karto pri kiu ili pensas, ke ĝi apartenas al la elektanto de la temo. Poste la sekva ludanto en la rondo elektas temon ktp.

Hanabi

En Hanabi oni ne rajtas rigardi siajn proprajn kartojn. La aliaj ludantoj vice povas doni informon pri aŭ la numero aŭ la koloro de karto, aŭ elektas ludi aŭ forĵeti karton. La ludantoj devas kunlabori, por ke la plej multaj kartoj estu surtable en la ĝusta loko.

Codenames

En Codenames: Pictures oni rolas kiel spiono, kiu devas trovi la lokon de alia spiono. Sur la tablo estas 20 bildkartoj kaj la ĉefspiono devas doni unuvortan indikon (laŭ mapeto) por diri al sia teamo kie troviĝas la samteamaj spionoj. Ekzemple, la indikilo “Vestaĵoj, 3” diras ke estas 3 kartoj kiuj montras iajn vestaĵojn. Se la teamo malĝuste divenas, eble ili trovos la lokon de fremda spiono aŭ eĉ de atencisto! La unua teamo kiu trovas ĉiujn siajn spionojn gajnas.

Verkita de Joanne Johns kaj aperinta en Movada Rubriko (Kontakto 2017:2).

Redaktoro：Gao Shuyuan

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

En Germanio okazis LUMINESK'
[2018-01-12]
http://esperanto.china.org.cn/2018-01/12/content_50220070.htm

Fotita de Alfred Schubert

De la 27-a de decembro 2017 ĝis la 3-a de januaro 2018 okazis la aranĝo LUMINESK', kiun okazigis la Germana Esperanto-Asocio. Ĉirkau 50 samideanoj el Germanio, Francio, Belgio, Nederlando, Rusio, Svislando, kaj elmigrintoj el Ĉinio kaj Japanio, veturis al la urbeto Haltern am See en la Ruhr-regiono proksime al Monastero (Münster) por partopreni la la aranĝon. La ĉefa organizanto Andreas Diemel sukcese engaĝis kompetentan teamon por prezenti tuttagan programon allogan kaj buntan. Abundis videofilmoj kaj fotoj el la vasta mondo, de Ĉinio ĝis Argentino.

Fotita de Andreo Grossmann

S-ro Ulrich Brandenburg, eks-diplomato, prelegis pri la kriza politiko de la Eŭropa Unio - ĝiaj historio kaj estonto.

S-ro Alfred Schubert, prezidanto de la Tutmonda Esperantista Ĵurnalista Asocio (TEĴA) kontribuis per bildoprelego pri la solenaĵo omaĝe al la 100-jara datreveno de la morto de Zamenhof okazinta en Varsovio. Sekve li rakontis pri la 35 mil Rotari-kluboj en la mondo, el kiuj du uzas nian lingvon.

S-ino Liu Jun gaje parolis pri sia vivo kun Esperanta gusto, kaj ankaŭ montris filmon en kiu ŝi kuiras svisan fonduon, kaj multajn fotojn pri E-renkontiĝoj. Ŝia edzo Dieter Rooke rakontis pri sia scivolemplena vizito al la Demokratia Popola Respubliko de Koreio

helpe de esperantistoj de Pekino kaj la urbo Dandong, kaj li parolis ankaŭ pri la konferenco pri unuiĝo de la Korea Duoninsulo okazinta dum la UK en Seulo.

S-ino Tatjana Loskutova rakontis pri sia vojaĝo en Nepalo akompanata de tieaj E-istoj. En la lando ankoraŭ videblas spuroj de la granda tertremo, ŝi diris. Ŝi planas denove fari grandan vojaĝon, ĉi-foje trans-siberian, post la UK en Finnlando.

La antaŭ-meznoktan programeron kun la nomo "gufujo" preparis Dieter Kleemann kun sia edzino.

Fotita de Andreo Grossmann

La silvestra vespero estis surpriza: S-ino Barbara Brandenburg organizis kuiristan konkurson kun la titolo "majstra kuiristo". Fine la premion gajnis s-ino Liu Jun per salato el fruktoj kaj diversaj aliaj ingrediencoj.

Dum la vespero antaŭ la balo ĉiuj entuziasme kantadis la konatan refrenon: "Vivu, vivu la verda stel`".

Senĉesaj bondeziroj kaj interkisado portis la ĉeestantojn al la nova prospera jaro 2018.

Ĝis revido en la venonta LUMINESK' en Germanio!

Raportis: Dieter Rooke

Redaktoro: Xie Ruifeng

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

ILEI kaj Edukado manenmane
[2018-01-15]
http://esperanto.china.org.cn/2018-01/15/content_50228510.htm

RITE (Reta Instruista Trejnado de Esperanto )，programo de www.edukado.net，celas doni eblon spertiĝi pri metodiko, teoria kaj praktika kaj akirigi instruspertojn al tiuj personoj, kiuj ne povas vizitadi ĉeestan kurson, trejnadon, aŭ pere de la reto volas refreŝigi siajn konojn kaj sub gvidado riĉigi sian ilaron kaj teknikojn por interese kaj moderne gvidi Esperanto-kursojn. Kadre de la studoj RITE disponigas ne nur metodikajn konojn kaj spertojn, sed la kursanoj studos kaj ekzameniĝos ankaŭ pri aliaj, komplementaj studobjektoj, ligitaj al pedagogio, al la internacia lingvo kaj al ties kulturo.

Esperanto-Instruista Trejnado EIT de ILEI

ILEI kunlabore kun Katalin Kovats, redaktoro de edukado. net proponas intensan trejniĝon pri instruado de Esperanto dum la 51-a ILEI-kongreso en Madrido.

D-ino Katalin Kovats konsentis meti je dispono parton de tiu vasta programo kaj doni fortan rabaton al la partoprenantoj.

La reta teoria kurso baziĝas je mallongigita kursmaterialo de RITE, je ties 26 lecionoj pri metodiko kaj 14 leciona gramatika kurso. Je ambaŭ studobjektoj la unuoj konsistas el teorita parto, testo kaj hejmtaskoj, kiuj estas individue analizataj kaj taksataj. La lastaj lecionoj de metodiko preparas la studantojn al la dumkongrese prezentota modelleciono.

La sukcesintoj ricevos diplomon de ILEI pri la instruado de Esperanto.

Ĉiuj informoj troviĝas en la paĝaro de ILEI:www.llei.info

El: Esperanto kaj vikipedio

Redaktoro: Kang Caiqi

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

En Chongqing, Ĉinio okazos la 36-a KS
[2018-01-17]
http://esperanto.china.org.cn/2018-01/17/content_50235721.htm

Ĉiujara Komuna Seminario inter Ĉina, Japana, Vjetnama kaj Korea Junularoj okazos en Chongqing, Ĉinio.

■Informaro

(1)Dato：

De la 6-a ĝis la 11-a de Marto, 2018

(2)Kongresejo/Tranokto ：

Yudu Hotel Chongqing

(3)Programeroj *parte

Laŭtaga programo

①　la 6-a de Marto

09:00- 18:00  Por anonci sin alvenon kaj pagi kotizon.

18:00-19:30  Vespermanĝo en hotelo ( 7 etaĝo )

20:00-21:30  Interkonatiĝa Vespero ( 7 etaĝo)

②　 Merkredo, la 7-a de Marto

07:00-8:00  Matenmanĝo ( 7 etaĝo )

08:30-11:00  Inaŭguro de la KS ( 7 etaĝo )

12:00-13:00 Tagmanĝo ( 7 etaĝo )

14:00-17:00 Unu taga vizito ĉirkaŭ urbcentro (la Granda Halo de Chongqing-a Popolo / Muzio / la antikva strato Ciqikou )

18:00-19:30  Vespermanĝo (Gustumu Chongqing-an Huoguo-Brogadon)

③　 Ĵaŭdo, la 8-a de Marto

④　Vendredo, la 9-a de Marto

⑤　Sabato, la 10-a de Marto

⑥　Dimanĉo, la 11-a de Marto

(4) Aliĝmaniero

Malfermas baldaŭ

(5) Kotizo :

2,350 juanoj (RMB)

La kotizo inkluzivas: Hotelo / Manĝoj / Vizitoj ĉirkaŭ urbcentro / Vojaĝŝipo al la Tri Montgorĝoj de Yangzi-rivero / asekuro / kaj kunvenaj elspezoj.

(6) LKK-anoj

1.s-ro WANG Ruixiang

Tel: 086 13901374993

2.s-ro JIANG Limin

Tel: 086 13683514349

E-poŝto: lamondo@163.com

3. s-ro ZHAO Dezhi

Tel: 086 1300236485

E-poŝto: cqesperantisto@163.com

4. s-ro CHEN Changhai

Tel: 086 13648310059

5. s-rino MAO Xiaoli

Tel: 086 13368006302

Redaktoro: Kang Caiqi

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Alvoko al partopreno en la Esperantologia Konferenco, Lisbono 2018
[2018-01-22]
http://esperanto.china.org.cn/2018-01/22/content_50270839.htm

La organizantoj de la Esperantologia Konferenco 2018 okazonta en Lisbono, Portugalio, kadre de la 103a Universala Kongreso de Esperanto alvokas ĉiujn fakulojn, sciencistojn kaj aliajn kongresanojn al partopreno en la Esperantologia Konferenco 2018, sub la aŭspicio de Universala Esperanto Asocio (UEA) kaj la Centro de Esploro kaj Dokumentado pri Mondaj Lingvaj Problemoj (CED).

La aranĝo havas kiel specialan temon la vivon kaj verkaron de Detlev Blanke (1941-2016), unu el la fondintoj de la tradicio de Esperantologiaj konferencoj kaj elstara aganto por la evoluigo de Esperantologio dum la lastaj kvardek jaroj.

La konferenco okazos en du partoj: dum la matena sesio oni planas aŭskulti prelegojn de fakuloj kunlaborintaj kun Detlev Blanke, aŭ dezirantaj omaĝi al lia memoro. Ili elstarigos la diversajn kontribuojn de Detlev al lingvoscienco kaj al Esperanto kaj lian eksterordinaran eldonan kaj verkan agadon.

En la dua duono la partoprenantoj denove havos la ŝancon prezenti sian laboron pri plej diversaj kampoj de Esperantologio. La kontribuoj de tiu parto estos prezentitaj ĉu en afiŝoj ĉu per normalaj mallongaj referaĵoj. La organizantoj invitas ĉiujn fakulojn, aparte gejunulojn kaj unuafojajn partoprenantojn, sendi afiŝproponojn aŭ proponojn pri referaĵoj kiel eble plej baldaŭ al ek@kulturo.net. La limdato por la proponoj estos 2018-04-30.

Esperantologio aŭ Esperantoscienco estas la speciala Esperanta lingvoscienco, okupiĝanta pri vortkonstruo, vortkunmeto, vortenkonduko kaj transskribo de internaciaj fakvortoj kaj de propraj nomoj. Esperantologiaj principoj de vortkonstruo estas ekzemple la principoj de neceso kaj sufiĉo kiuj postulas ekvilibradon inter koncizo kaj klaro de l' vorto.

Redaktoro: Zhang Xiaotong

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

La Esperanto-muzeo en Vieno
[2018-01-22]
http://esperanto.china.org.cn/2018-01/22/content_50271509.htm

La Esperanto-muzeo de la Aŭstria Nacia Biblioteko pasintjare havis pli ol 20 000 vizitantojn. Tio estas rekordo por la muzeo, kiu estis fondita antaŭ 90 jaroj, rakontas la estro de la muzeo, Bernhard Tuider.

La Esperanto-muzeo situas en la centro de Vieno, unu el la plej grandaj urboj en Eŭropo. Tial ĝi estas rimarkata de multaj personoj kaj ankaŭ estas tre grava pordo al la publiko. Dum la pasintaj jaroj la nombro de vizitantoj daŭre kreskis. En 2017 rekorda nombro da 21 256 personoj vizitis la Esperanto-muzeon, kompare kun la jaro 2016 (15 937) tio estas rimarkinda plialtiĝo de 33 %, kompare kun la jaro 2006 (5 025) eĉ 323 %.

Inter la vizitantoj estas ne nur personoj el Vieno kaj ĝia ĉirkaŭaĵo, precipe gelernantoj kaj gestudentoj, sed ankaŭ multaj turistoj. Same daŭre venas esperantistoj el diversaj partoj de la mondo en la Esperanto-muzeon, kiu – fondita en 1927 – konservas kaj disponigas mondskale la plej ampleksan kolekton pri Esperanto kaj planlingvoj.

Tiu ege pozitiva evoluo baziĝas precipe sur la pliampleksigo de la deĵorhoroj, la enkonduko de novaj laŭaĝaj atelieroj kaj sur eventoj kun specialaj laŭtemaj gvidadoj.

Ĉiujare la Esperanto-muzeo – kaj la kvar aliaj muzeoj de la Aŭstria Nacia Biblioteko – partoprenas plurajn naci- kaj internacikadrajn kulturajn aranĝojn.

Por lernejaj klasoj la Aŭstria Nacia Biblioteko ofertas aĝospecifajn programojn, la tiel nomatajn “Wissenswelten” (sciomondoj), pro kiuj dum la pasintaj jaroj pli kaj pli da infanoj kaj gejunuloj ĝuis gvidadojn kaj Esperanto-fulmkursojn.

Ankaŭ grupoj de plenkreskuloj – precipe universitatanoj – volonte kaj regule mendas Esperanto-kurson aldone al gvidado.

Tiel ĉiujare inter 40 kaj 50 grupoj ricevas dum 30, 60 aŭ 90 minutoj bazajn konojn pri Esperanto, ili povas efektoplene sperti, ke la lingvo bone funkcias, kaj ili ankaŭ ekscias, ke ĝi estas ĉiutage uzata en nia instituto – de dungitoj kaj de vizitantaj esperantistoj.

Krome vizitantoj povas percepti, ke la Esperanto-muzeo estas ne nur muzeo, sed ankaŭ biblioteko kaj arkivo, kiu nuntempe konservas kaj disponigas jenan havaĵon:

  40.000 faldfolioj

  35.000 volumoj

  25.000 gazeteltondaĵoj, precipe el la tempo 1900–1920

  22.000 fotoj kaj fotonegativoj

  10.000 manuskriptoj kaj aŭtografoj

  3.700 diversaj periodaĵoj

  3.000 muzeaj objektoj

  1.500 afiŝoj

  850 aŭd-vidaj materialoj

  56 antaŭlasaĵoj, postlasaĵoj kaj arkivoj (de asocioj, eldonejoj kaj revuoj)

Pli da informoj troveblas en la retejo de la Esperanto-muzeo.

Bernhard Tuider

Redaktoro: Kang Caiqi

<span style="font-family: "times new roman"; font-size: 18px;">内容</span>

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Informilo de UN-oficejo de Universala Esperanto-Asocio
[2018-01-23]
http://esperanto.china.org.cn/2018-01/23/content_50277541.htm

Numero 32, januaro 2018

Memorigo okaze de la Internacia Tago por Toleremo

Novjorko, 16-a de novembro 2017

. “Je la tago de ĝia kvindeka datreveno, la 16-an de novembro 1995, la membraj ŝtatoj de Unesko akceptis Deklaron de Principoj pri Toleremo. Interalie, la Deklaracio asertas, ke toleremo estas nek indulgo nek indiferento. Ĝi estas respekto kaj apreco de la riĉa diverseco de la kulturoj de nia mondo, niaj formoj de esprimo, kaj niaj manieroj homi. Toleremo rekonas la universalajn homajn rajtojn kaj fundamentajn liberecojn de aliaj personoj. Homoj nature diversas; nur tolero povas garantii la pluvivon de miksitaj komunumoj en ĉiu regiono de la terglobo.

“La

Deklaracio priskribas

toleremon ne nur kiel moralan devon, sed ankaŭ kiel politikan kaj juran devigon por unuopuloj, grupoj kaj Ŝtatoj. Ĝi situigas toleremon en rilaton al la internaciaj homrajtaj instrumentoj formulitaj tra la pasintaj kvindek jaroj, kaj emfazas, ke Ŝtatoj elformulu novajn leĝojn kie tio necesas, por sekurigi egalecon de pritrakto kaj vivoŝanco por ĉiuj grupoj kaj unuopuloj en la socio.

“Rektaj maljusteco kaj perforto estas oftaj formoj de maltoleremo, sed same ankaŭ diskriminacio kaj flankenŝovado. Edukado por toleremo celu rebati influojn kiuj kondukas al la timo de aliuloj kaj ilia ekskludo, kaj helpu la gejunulojn formi kapablojn de sendependa juĝkapablo, kritika pensado kaj etika rezonado. La diverseco de la multaj religioj, lingvoj, kulturoj kaj etnoj ne estas preteksto por konflikto, sed trezoro kiu riĉigas nin ĉiujn.”

Tion deklaras la retejo de Unuiĝintaj Nacioj koncerne toleremon kaj la Internacia Tago por Toleremo, kiun oni festas la 16-an de novembro. Kiel vi praktikas toleremon en via agado por Esperanto? Kiel vi esprimas ĝin en via ĉiutaga vivo?

Ni invitas vin, okaze de la Internacia Tago por Toleremo, dediĉi vin al persona kaj kolektiva toleremo en la spirito de nia lingvo Esperanto!

Esperanto por UN, Novjorko, novembro 2017

Parizo: La Zamenhofa Jaro 2017 atingis sian kulminon

Parizo, 12-a de decembro 2017.

Pli ol 150 personoj direktis sin al la ‘urbo de lumo’ por partopreni la konferencon okazigitan kadre de Unesko en ĝia prestiĝa sidejo, por marki la finon de la Zamenhofa Jaro 2017. La fondinto de Esperanto, d-ro L.L. Zamenhof, mortis antaŭ ĝuste cent jaroj, en 1917, kaj Unesko kaptis la okazon oficiale rekoni liajn kontribuojn al tutmonda interkompreniĝo. La konferenco estis nur unu el inter pluraj aranĝoj en Parizo kaj aliloke. En Parizo ĝin antaŭis trejnseminario por eduki Esperanto-aktivulojn pri la laboro de Unesko. Tiu seminario konsistis el kvar prezentoj – pri la funkciado de Unesko, pri Esperanto kaj Unesko, pri la nemateria mondheredaĵo (kultura programo de Unesko), kaj pri Unesko-Kuriero.

Sekvis la konferencon fruktodona kunsido kun la ĉefredaktoro de

Unesko-Kuriero

.

Inter la partoprenantoj de la konferenco estis juna rumanino, Nicoleta Enache, kiu troviĝas meze de unujara volontulado en la Centra Oficejo de UEA en Roterdamo. Ŝi raportis jene:

“La 11-an de decembro mi havis la ŝancon partopreni la memorkonferencon por la centa datreveno de la forpaso de L.L. Zamenhof. La memorkonferenco Tutmondiĝo, Interreto kaj Unesko-Kuriero okazis en salono de la sidejo de Unesko kaj kunigis pli ol 100 homojn el pluraj landoj. Inter la partoprenantoj estis multaj esperantistoj, reprezentantoj de membro-ŝtatoj de Unesko kaj oficistoj de Unesko.

“La konferenco estis dividita en tri partojn. La malfermo komenciĝis per alparolo de Krystyna Zurek, konstanta delegito de Pollando ĉe Unesko, kiu direktis la atenton de la partoprenantoj al la ĉefa temo de la konferenco kaj substrekis ĝian gravecon. Ni havis ankaŭ la okazon aŭskulti la vortojn de Maryse Wanda Zaleski-Zamenhof, la pranepino de L.L. Zamenhof, kaj la vidpunkton de Stefan MacGill, vic-prezidanto de UEA. Nome de Unesko parolis s-ro Frank La Rue, la Asista Direktoro de Unesko  por Komunikado kaj Informado.”

Sekvis serio de prezentoj pri aspektoj de la konferenca temo. Ili tuŝis la nunan staton de Esperanto kaj la Esperanto-movado, la rolon de modernaj komunikiloj en la disvastigo de Esperanto, kaj la rolon de Esperanto en disvastigo de la celoj de Unesko, interalie per la nove lanĉita Esperanto-eldono de la oficiala revuo de Unesko,

Unesko-Kuriero

.

La Kuriero en Esperanto aprezata

Parizo, 12 decembro 2017

. En kunsido en la sidejo de Unesko en Parizo la 12an de decembro, la ĉefredaktoro de la revuo

Unesko-Kuriero

bonvenigis la ekaperon de Esperanta versio aldone al la ekzistanta familio — la franca, angla, araba, ĉina, hispana, portugala kaj rusa. La kunsido estis konceptita por 10-minuta daŭro, sed la bonvenigo de la esperantistoj estis tiom pozitiva, ke ĝi daŭris 70 minutojn, kun la trakto de tre praktikaj demandoj kaj respondoj. La akceptanta ĉefredaktorino estas s-ino Jasmina Ŝipova, origine el Makedonio. Ŝia nove enpostenigita asistanto estas s-ino Xiaorong Chen el Ĉinio. Ĉe la esperantistoj estis Trezoro Huang Yinbao, lia filino Huang Xiaojuan, François Lo Jacomo, kaj reprezente de UEA, Stefan MacGill. La celoj de la kunsido estis fiksi kontrakton inter Unesko kaj la produktanto de la numeroj, la ĉina firmao Ora Ponto, aranĝi pli rapidan fluon de materialo por ĉiu numero, ebligi aperigon de reklamoj en la unuopaj numeroj, kaj aranĝi retejan kunlaboron. S-ino Ŝipova laŭdis la iniciaton kiu kondukis al apero de la

Kuriero

en Esperanto kaj la inciatinton kaj ĉefan motoron Trezoro Huang Yinbao.

Novjorko: Bruklino Festas la Zamenhofan Jaron

Brooklyn, 11-a de decembro 2017

. Dimanĉon la 10-an de decembro, la Publika Biblioteko de Brooklyn, en la urbo Novjorko, estis kunvenloko de

Ponto el vortoj: 130 jaroj de Esperanto

, kunveno kiu markis la centan datrevenon de la morto de L.L. Zamenhof, kreinto de la 130-jara internacia lingvo Esperanto. Sub sponsoreco de la Pola Kultura Instituto kaj ESF (Esperantic Studies Foundation), la aranĝo prezentis Esther Schor, kiu estas profesoro kaj poeto de la Universitato Princeton University. Ŝi detale prezentis la vivon kaj filozofion de Zamenhof kaj donis superrigardon de la historio kaj kulturo de Esperanto. Aparte notinda estis ŝia analizo de la vivo kaj filozofio de Zamenhof kiel novmaniera pensulo, kaj de lia strebado akordigi siajn apartajn zorgojn kiel juda intelektulo kun la universalista impulso kiun ŝajne entenis la ideo de internacia lingvo. Post ŝia parolado, aliĝis al la debato Humphrey Tonkin, iama prezidanto de Universala Esperanto-Asocio (UEA) kaj reprezentanto de la Asocio ĉe UN, kaj Sebastian Schulman, tradukanto de Esperanto-literaturo. Tiu trio vigle kaj larĝe diskutis pri la hodiaŭa Esperanto-kulturo, tuŝante la pozicion de Esperanto kontraste al la tutmonda angla lingvo, la diversajn manierojn aliĝi kaj partopreni en la Esperanto-komunumo, kaj la formojn de nuntempa Esperanto-kulturo. La ĉeestantoj, mikso de esperantistoj kaj homoj kulture scivolemaj, entuziasme partoprenis.

Romo: Ekspozicio kaj kolokvo honore al Zamenhof

Romo, 11-a de decembro 2017

. La Pola Akademio en Romo estis la kunvenejo de kolokvo festanta la kompletiĝon de la Zamenhofa Jaro. Prezidis Piotr Salwa, direktoro de la Akademio. Inter la parolantoj estis kvar profesoroj el italaj universitatoj, Fabrizio Pennacchietti, Davide Astori, Carlo Minnaja kaj Nicola Reggiani. La direktoro de la Esperanto-Muzeo ĉe la Aŭstria Nacia Biblioteko en Vieno, Bernhard Tuider, traktis la historion kaj disvastiĝon de Esperanto, kaj d-ro Javier Alcalde, el Barcelono, pridiskutis politikajn aspektojn de la lingvo. Inter la parolantoj estis tri vizitantoj el la Universitato "Adam Mickiewicz", en Poznano, Pollando: prof.

Ilona Koutny, d-ro Ida Stria, kaj prof. Alicja Sakaguchi. Fine, prof. Federico Gobbo, profesoro de interlingvistiko kaj Esperanto en la Universitato de Amsterdamo, ekzamenis la rolon

de Zamenhof kiel pensulo kaj filozofo. La aranĝo okazis kelkajn tagojn post pli frua renkontiĝo en la Itala Parlamento kiu festis la malfermiĝon de speciala ekspozicio pri Zamenhof en la parlamentejo – aranĝo kiun ĉeestis parlamentanoj, reprezentantoj de la Itala Esperanto-Federacio, kaj aliaj naciaj figuroj. La Pola Akademio intencas aperigi la dek referaĵojn prezentitajn en la kolokvo. Finis la kolokvon prezento de monologo

Dottor Esperanto

de la aktoro Mario Migliucci, kaj transdono de nove eldonita itala traduko de mallongigita versio de la biografio de Zamenhof de Aleksander Korĵenkov.

Kuracista promeso nun legebla en Esperanto

Trier, Germanio, novembro 2017

. La Monda Medicina Asocio (

World Medical Association

, WMA

) kadre de sia pasinta internacia kunveno en oktobro reviziis kaj kompletigis la proponon pri "Promeso de la kuracisto", kiu estis unuafoje publikigita kadre de la Deklaracio de Ĝenevo en la jaro 1948. Gravaj novaĵoj estas la instigo por gekuracistoj, ke ili atentu ankaŭ la propran sanstaton, kaj akcento al la aŭtonomio de la paciento. Esperanto-versio nun legeblas en la retejo de la esperantista medicina faka asocio

UMEA

:

http://umea.fontoj.net/deklaracio-de-gxenevo

Reprezentanto de UEA alparolis la plenan sesion de la 39-a Ĝenerala Konferenco de Unesko

Parizo, 6-a de novembro 2017

. Hodiaŭ, reprezentanto de UEA faris mallongan paroladon antaŭ dumilo da diplomatoj, aktivuloj kaj oficistoj el la tuta mondo, en la plena sesio de la 39-a Ĝenerala Konferenco de Unesko, okazanta ĉe la sidejo de Unesko en Parizo. Nur dudeko da Internaciaj Neregistaraj Organizaĵoj (NRO-oj) ricevis tian lokon en la tagordo.

La voĉo kaj la vizaĝo de UEA estis tiuj de Rakoen Maertens, juna aktivulo el Belgio kaj komisiito de TEJO pri agado ĉe Unesko, kiu jam akiris spertojn pri eksteraj rilatoj en pluraj internaciaj aranĝoj inkluzive de NRO-Forumo de Unesko okazinta pasintmaje en Riado, Sauda Arabio. Subtenanta lin estis teamo konsistanta el Renée Triolle, François Lo Jacomo, Barbara Despiney, Didier Loison kaj Gilles Tabard.

Dum sia interveno, Maertens emfazis la kernan gravecon de komunikado en la laboro de Unesko. Laŭ li, interkompreniĝo, trovo de komunaj interesoj, partneriĝo kaj kunlaboro ja estas la bazo de la agado. Tamen, en internaciaj medioj, “komunikado ne ĉiam estas, kia ĝi ŝajnas esti. Estas baroj.” Inter tiuj baroj li substrekis “malegalecon en memesprimado, ĉar difinita lingvo povas esti ne agnoskata, dum aliaj jes. Uzi specifan lingvon, apartenantan al specifa kulturo, kreas malegalecon en la komunikado.”

Emfazante ĝian longan kunlaboron kun Unesko, Maertens elstarigis la aktivan engaĝiĝon de UEA por “profunda komunikado, lingva kaj kultura egaleco, lingva diverseco kaj interkultura interŝanĝo.” Li kaptis la okazon ankaŭ por mencii la 100-an datrevenon de la forpaso de Lazaro Ludoviko Zamenhof, solenatan sub aŭspicio de Unesko, kaj la lastatempan aperigon de Unesko-Kuriero en Esperanto, kies ekzempleron li montris dum la parolado.

La parolado finiĝis per inspiraj vortoj kaj bondeziroj por “profunda, signifoplena kaj konstruema dialogo, en malferma interkompreniĝemo”. Maertens krome invitis la ĉeestantojn al solena aranĝo ene de Unesko-konstruaĵo la 11-an de decembro, organizata de la Unesko-teamo de UEA kunlabore kun la pola Unesko-delegacio, por oficiale fermi la Zamenhof-Jaron.

Redaktis Rafael Henrique Zerbetto

El Esperanto por UN

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Deklaro de Universala Esperanto-Asocio okaze de la Tago de Holokaŭsta Memoro
[2018-01-26]
http://esperanto.china.org.cn/2018-01/26/content_50309684.htm

Ĉiujare la 27-an de januaro Unuiĝintaj Nacioj rekonas la Tagon de Holokaŭsta Memoro, la tagon de la liberigo de la ekstermejo Auschwitz-Birkenau kiun starigis la Nazioj kiel parton de sia programo de genocido. Temas pri tago de funebrado, ĉiujara promeso neniam forgesi tiujn kiuj mortis nek la monstrecon de la genocido kiu detruis ilin, kaj tago kiam la popoloj de la mondo estas alvokataj eldiri la vortojn “Neniam Plu” – neniam plu oni permesu ke tiaj barbarismaj agoj okazu.

La Esperanto-movado aparte funebras tiujn kredantojn pri internaciismo kaj internacia kompreniĝo kiuj, ĉu pro sia raso ĉu pro siaj politikaj aŭ aliaj konvinkoj pereis je la manoj de la Nazioj. Inter ili estis ĉiu rekta familia posteulo de L.L. Zamenhof, fondinto de Esperanto, escepte de unu sola transvivanto – kaj inter ili estis multnombraj esperantistoj en Germanio, Pollando, Hungario, Ĉeĥoslovakio kaj aliloke. Ili inkluzivis esperantistajn ŝtatoficistojn, instruistojn, kuracistojn, ĵurnalistojn, poetojn. Kaj inter la travivantoj estis ankaŭ esperantistaj herooj kiuj ŝirmis aliajn for de ekstermiĝo.

Temas ankaŭ pri tago kiam ni memoras tiujn kiuj ne rezistis aŭ ne povis rezisti tiun tiranecon kaj buĉadon; kaj ni promesas, antaŭ la ekzemplo de la Holokaŭsto, kontraŭstari maljustecon kie kaj kiam ajn ĝi okazas. Ni memoras la vortojn de la esperantista poeto Leen Deij, kiu en 1948 esprimis sentojn kiuj rilatas al ĉiuj gentoj kaj ĉiuj religioj.

Al la juda foririnto

Li fermis la kofron, manpremis – adiaŭ!

Sen ia protesto li iris… Hodiaŭ

mi tion komprenas; li povis nur miri,

ke mi, la kristano, lin lasis foriri.

Kun kapo klinita la kofron li portis.

Li iris la vojon al Auschwitz kaj mortis

sen ia protesto… Li povis nur miri,

ke mi, la kristano, lin lasis foriri.

Kaj iam la filo kun filo parolos,

kaj tiu demandos, la veron li volos.

La mia silentos… kaj povos nur miri,

ke mi, la kristano, lin lasis foriri.

Ni sentis kompaton kaj monon kolektis,

dum kelkaj el ni la infanojn protektis.

Sed Auschwitz ekzistis! Nu, kion plu diri?

Ke mi kaj ke vi… ni lin lasis foriri.

Redaktis: Rafael Henrique Zerbetto

El UEA

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Tekunsido de Xinxiang-a Esperanto-Asocio por la Printempa Festo
[2018-02-08]
http://esperanto.china.org.cn/2018-02/08/content_50450980.htm

La 4-an de februaro okazis la tekunsido por la Printempa Festo de la Xinxiang-a Esperanto-Asocio de la provinco Henan, centra Ĉinio.

En la tekunsido Liu Jiahe, prezidanto de la asocio, prezentis la laborplanon por 2018, kiu inkludas la organizadon de la 3-a Esperanto-forumo de 5 provincoj kaj urboj kaj efektivigon de projekto pri Esperanto-filmeto. La asocio decidis antaŭenpuŝi la novkreadon kaj klopodi por pligrandigo de la enspezo, perfektigi la retejon de la asocio kaj diskonigi la civilizacian urbon Xinxiang. Ĝi ankaŭ decidis bone aranĝi prezentadon de la Esperanto-artotrupo. La asocio ankaŭ rekomendos du membrojn partopreni la KER-ekzamenon de UEA okazontan en la 16-a de junio.

Raportita de Liu Jiahe

Fotodonita de Jin Jianxiong

Redaktoro: Xie Ruifeng

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Aleks Kadar nova ĝenerala sekretario de UEA
[2018-02-11]
http://esperanto.china.org.cn/2018-02/11/content_50486428.htm

Per dua voĉdonado la komitato de UEA sukcesis elekti novan ĝeneralan sekretarion. Aleks Kadar anstataŭos Martin Schäffer, kiu iĝis la ĝenerala direktoro de la asocio. Li promesas aparte okupiĝi pri la problema financa situacio de la asocio.

Aleks Kadar, la nova ĝenerala sekretario de UEA.

Aleks KADAR (naskiĝis la 8-an de oktobro 1975) estas franca esperantisto. Li esperantistiĝis en 1999. Post kelkaj jaroj li fariĝis ĝenerala sekretario de TEJO kaj de JEFO. Nun li estas estrarano de Unuiĝo Franca por Esperanto (UFE). Krome li aktiviĝas en Eŭropo - Demokratio - Esperanto (EDE).

En novembro la estraro de UEA anoncis, ke la ĝenerala direktoro de la asocio, Veronika Poór, forlasos sian postenon fine de la jaro 2017. Ŝian postenon transprenis Martin Schäffer, kiu ĝis la jarŝanĝo estis estrarano, komitatano kaj ĝenerala sekretario de UEA.

Lige kun la anoncita ŝanĝo de ĝenerala direktoro la estraro de UEA deziris, ke nova ĝenerala sekretario estu trovita ekster la nuna estraro, ĉar la ceteraj estraranoj jam estas superŝutitaj de taskoj. Pro la sama kialo la estraro proponis, ke estu alelektitaj maksimume du pliaj estraranoj. Ambaŭ deziroj de la estraro estis akceptitaj de la komitato en reta voĉdono.

Por la posteno de ĝenerala sekretario aperis tri kandidatoj: Brunetto (Bruĉjo) Casini, Aleks Kadar kaj Orlando Raola. En la unua reta balotado neniu el ili ricevis sufiĉe da voĉoj por esti elektita. En dua balotado la komitato tial elektis inter la du kandidatoj kiuj ricevis plej multe da voĉoj: Aleks Kadar kaj Orlando Raola.

En la nova balotado Aleks Kadar ricevis 33 voĉojn, Orlando Raola 14, kaj kvar komitatanoj lasis malplenajn balotilojn.

Al la sukceso de Kadar supozeble iom kontribuis la fakto, ke lia kontraŭkandidato Orlando Raola en la komitataj diskutoj ŝajnis serioze konsideri la proponon movi la Centran Oficejon de la asocio for de Roterdamo por ŝpari monon. La komitato ne kutimas favori tiajn radikalajn ideojn kun neantaŭvideblaj rezultoj. Kadar aliflanke atentigis, ke li loĝas en Parizo, je kelkhora distanco de la Centra Oficejo, kaj facile povos vizitadi ĝin.

Tuj kiam la rezulto de la baloto iĝis konata, Libera Folio petis la novan ĝeneralan sekretarion rakonti pri siaj planoj kaj prioritatoj.

Aleks Kadar:

– Kiel regula leganto de Libera Folio, mi plezure respondas viajn demandojn. Mi tre ĝojas, ke la komitato min elektis. Dankon al ĉiuj voĉdonintoj, por kiu ajn ili voĉdonis. Ili montris sian interesiĝon pri la vivo de nia asocio. Mi deziras kontribui al tio, ke UEA estu utila, efika kaj alloga. Mi celas disponigi al UEA mian laboremon, miajn movadajn kaj profesiajn spertojn kaj kapablojn, kaj mian entuziasmon. Kaj esperas bonan kunlaboron kun la ceteraj estraranoj, kun la CO kaj kun la komitato.

Libera Folio: Kiuj estos viaj unuaj paŝoj?

– Unue, estas multe por lerni: pri la taskaro de estrarano, aparte de ĝenerala sekretario, pri funkciado de la asocio, ĉu “surpapere”, laŭ la regularoj, ĉu realvive. Ni devas rapide organizi transdonon de spertoj kaj konoj kun la antaŭa ĝenerala sekretario, Martin Schäffer. Kaj mi ŝatus interkonsiliĝi kun la ceteraj estraranoj pri taskodivido kaj plej urĝaj farendaĵoj. Poste, aŭ eble samtempe, mi eklaboros pri la sekretariaj taskoj, kiuj estis listigitaj en la anonco por la posteno.

– Apartan fokuson mi havos pri la financa situacio de la asocio. Kiel anoncite, mi intencas aktive partopreni la laboron de la laborgrupo pri financoj. La celo estas certigi glatan funkciadon de UEA en ĝiaj kernaj agad- kaj funkci-kampoj.

Kion konkrete vi volas fari pri la financa situacio kaj la Centra Oficejo?

– En la lastaj jaroj kelkaj timis, ke UEA mortos pro malapero de la membroj, sed riĉa, kun abunda kapitalo. Nun iuj timas, ke la financaj deficitoj akcelos la kolapson de UEA. La defio estas do granda kaj grava. Necesas racie, senpasie analizi la kontojn. Serĉi vojojn por ekvilibrigi la kurantajn el- kaj enspezojn. Ĉiuj vojoj estu esplorataj. Mi fidas ke la laborgrupo pri financoj atenteme kaj energie cerbumos kaj proponos realigeblajn ideojn.

– La solvoj ne estas evidentaj, alie ni estus jam trovintaj kaj efektivigintaj ilin. Sed la situacio ankaŭ ne estas senespera. Kiel montris la futbala teamo de TEFA en Seulo, venki eblas.

El: Libera Folio

Redaktoro: Kang Caiqi

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Funkciuloj de la Pekina Esperanto-Asocio vizitis veteranajn esperantistojn
[2018-02-13]
http://esperanto.china.org.cn/2018-02/13/content_50510186.htm

La 11-an de februaro Yu Jianchao, prezidantino de la Pekina Esperanto-Asocio (PEA), Nan Youli, honora prezidanto de PEA, Zhang Yongle, ĝenerala sekretario de PEA kaj Wang Yanjing, eksa vicprezidanto de PEA, kune vizitis veteranajn esperantistojn en Pekino.

Jam daŭras dek kelkajn jarojn tia vizitado de funkciuloj de la asocio al veteranoj antaŭ la Printempa Festo. Ĉiujare ĉirkaŭ la festo pluraj membroj de PEA vizitas veteranajn gesamideanojn, kiuj helpis kaj kontribuis al la loka E-movado, por fari festan gratulon kaj esprimi respekton al la lastaj. Tio jam fariĝis tradicio en la asocio.

Redaktoro: Xie Ruifeng

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Okazis en Changsha la 12-a Ĉina Kongreso de Esperanto
[2018-02-14]
http://esperanto.china.org.cn/2018-02/14/content_50519576.htm

En la 20-a kaj la 21-a de januaro 2018 okazis la 12-a Ĉina Kongreso de Esperanto en la urbo Changsha de la provinco Hunan. En ĝi partoprenis pli ol 140 esperantistoj, inkluzive de Ragnar Baldursson, plenrajtigita konsulo de la ambasadejo de Islando en Ĉinio, kaj fremdlandaj esperantistoj el Irano kaj la Korea Respubliko. Gratule al la kongreso, UEA, ILEI, Japana Esperanto-Instituto, Korea Esperanto-Asocio kaj aliaj organizoj kaj personoj alsendis salutmesaĝojn.

Kiel kutime, la kongreso komenciĝis per ĥora kantado de La Espero. Fang Zhenghui, vicprezidanto de Ĉina Esperanto-Ligo (ĈEL), sendis salutmesaĝon pro tio ke li ne povis ĉeesti. Aparte menciinda estas tio, ke en la mesaĝo li esprimis sian volon ke Ĉinio gastigu UK-on en estonteco por antaŭenpuŝi la E-movadon en la lando kaj en la mondo.

Chen Shi, vicprezidantino de ĈEL, faris raporton pri laboroj de ĈEL en la pasintaj du jaroj. Ŝi alte taksis la sukcesojn de la 8-a Azia Kongreso de Esperanto en Quanzhou, Ekspozicio por Paco kaj Amikeco inter Ĉinio kaj Pollando, celebrado okaze de la 100-a datreveno de la forpaso de L.L.Zamenhof, kaj aliaj grandaj aktivaĵoj kaj programoj. Ŝi ankaŭ substrekis la eldonadon de E-libroj kaj faradon de la filmserio "Frandaĵo Kunligas Nin" fare de la redakcio de El Popola Ĉinio.

En la inaŭguro oni ankaŭ donis premiojn al personoj kaj asocioj, kiuj faris elstarajn kontribuojn por ĉina E-movado.

Chen Haosu, prezidanto de ĈEL, faris parolon. Li diris, ke la idealo de Zamenhof estas, per Esperanto, starigi interkomprenon kaj pacon inter la homoj, kaj nun Ĉinio alvokas kreadon de la homara komunumo de komuna estonteco, kiu akordiĝas al la idealo de Zamenhof. Kaj ni, ĉinaj esperantistoj, ne devas forgesi la verdan idealon, kaj devas, dum antaŭenpuŝado de E-movado, kontribui por la monda paco kaj la komuna estonteco de la homaro.

Dum la kongreso oni elektis Fang Zhenghui kiel la unua vicprezidanto de ĈEL. Post grupaj diskutoj, la Ĉina Ligo de Esperantistaj Instruistoj elektis sian novan prezidanton: sinjoro Wei Yubin.

Estas ankaŭ grava informo, ke la 13-a Ĉina Kongreso de Esperanto okazos en la urbeto Fenghui sub la urbo Shaoxing de Zhejiang-provinco.

Redaktoro: Xie Ruifeng

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Sukcese Okazis la 36-a Komuna Seminario
[2018-03-12]
http://esperanto.china.org.cn/2018-03/12/content_50700704.htm

La 36-a Komuna Seminario okazis de la 6-a ĝis la 11-a de marto en la urbo Chongqing, sudokcidenta Ĉinio. Ĉirkaŭ 20 personoj el Sud-Koreio kaj Ĉinio partoprenis en la seminario.

Yuan Ailin, prezidanto de la Chongqing-a Espernto-Asocio, faris paroladon kun la temo: "La disvolviĝo de la ekonomia zono laŭlonge de la river Jangzio laŭ la iniciato 'la Zono kaj Vojo'". Li prezentis la aktivecojn de la Chongqing-a Espernto-Asocio ekde la fondiĝo kaj ankaŭ ĝian estontan planon. Ĉiu-somere en Chongqing okazas esperantaj aktivecoj kiuj inkluzivas vojaĝon kaj interkomunikadon. Ankaŭ du filmoj kun esperantaj subtitoloj estas ĵus finprodukitaj kaj baldaŭ estos projekciitaj en kinejoj.

La reprezentanto de la Chongqing-a Federacio de Soci-sciencaj Rondoj esprimis subtenon de la organizaĵo al diversaj aranĝoj de Esperanto kaj la disvolviĝo de la lingvo.

Gao Shuyuan, reprezenanto de El Popola Ĉinio kaj la Ĉina Esperanto-Ligo prezentis esperantajn aktivecojn en Ĉinio dum la lastaj jaroj kaj esprimis bondezirojn al la ĉi-foja KS kaj ankaŭ esperon por la prosperaj aktivecoj de ĉinaj junaj esperantistoj en 2018.

Dum libera diskutado Jastina, instruistino de la Elementa Lernejo Baiyangshu en la urbo Taiyuan, Shanxi-provinco, norda Ĉinio, prezentis la instruadon de Esperanto en sia lernejo. Pan Zhongwu, juna esperantisto el Guizhou-provinco, sudokcienta Ĉinio, faris paroladon kun la titolo: "Ni fariĝu esperantistoj kun saĝo kaj respondeco" .

Poste oni unue turismis ĉirkaŭ Chongqing kaj poste per plezurŝipo vizitis urbojn laŭlonga de la rivero Jangzio.

Chongqing estas tre bela urbo. Se vi volas viziti la urbon, tie ĉiusomere okazas aranĝo kie via ĉeesto estos bonvena.

（Elle)

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Okazis laŭtema diskutkunsido de la Liaoning-a Esperanto-Asocio
[2018-03-13]
http://esperanto.china.org.cn/2018-03/13/content_50705130.htm

La 10-an de marto, en la urbo Fengcheng de la provinco Liaoning okazis laŭtema diskutkunsido de la Liaoning-a Esperanto-Asocio pri "Efektivigo de la temo de la 19-a Tutlanda Kongreso de KPĈ" kaj tiu pri la 12-a Ĉina Kongreso de Esperanto. Preskaŭ 40 membroj de la asocio ĉeestis la kunsidon. La kunsidon prezidis Jiao Xiyang, konstanta vicprezidanto kaj ĝenerala sekretario de la asocio.

Liu Zhengkun, prezidanto de la asocio, laŭtlegis la parolon faritan de Chen Haosu, tiama prezidanto de la Ĉina Esperanto-Ligo, okaze de la 12-a Ĉina Kongreso de Esperanto. Li diris emfaze, ke esperantistoj ne devas forgesi la komencan idealon pri amikeco de la homaro kaj devas firme memori la mision por monda paco.

La asocio invitis al la kunsido plurajn konatajn edukistojn kaj lingvistojn por kune diskuti pri la projekto de E-instruado en altlernejoj de Liaoning.

La invititoj faris multajn proponojn, ekzemple malfermi centron pri E-kulturo en altlernejoj por nivelaltigo de tiu ĉi flanko; novigi la instru-metodon de Esperanto; trejnadi instruistojn. La diskutado vastigis la rigardojn kaj profundigis la konon de la ĉeestintoj. Unueco, altefiko, praktikeblo kaj kreiveco estis la trajtoj de la ĉi-foja kunsido.

En la kunsido prezidanto Liu Zhengkun ankaŭ disdonis diplomojn al tiuj kiuj estis premiitaj de ĈEL kiel kontribuintoj en la 12-a kongreso, kaj ĉiuj gratulis al ili.

Redaktoro: Xie Ruifeng

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Esperanto-kurso por instruistoj denove okazigata en la Elementa Lernejo Baiyangshujie
[2018-03-14]
http://esperanto.china.org.cn/2018-03/14/content_50708536.htm

En la 13-a de marto, la Elementa lernejo Baiyangshujie en la urbo Taiyuan de la provinco Shanxi, en Ĉinio, okazigis esperantan kurson por la lernejaj instruistoj. Ĝin partoprenis ĉirkaŭ 20 personoj, el kiuj plejmulto estas junuloj diplomiĝintaj el universitato antaŭ unu aŭ du jaroj. Krome, ankaŭ kelkaj junaj patrinoj partoprenis ĝin kun intenco riĉigi siajn scion kaj vivon kaj helpi sian infanon en la lernado de Esperanto.

Antaŭ la leciono Direktoro Wei Yubin (nove elektita prezidanto de ĈLEI ) faris kuraĝigan parolon esperante ke ili persistu en la lernado ĝis perfekte regi la lingvon.

La kurson gvidis Jatina (Zhang Yating), kiu esperantistiĝis antaŭ ses jaroj. Pasintjare ŝi estis rete elektita de Verda Reto kiel elstara esperantista junulo.

Nun en la lernejo jam estas kvin instruistoj, kiuj instruas Esperanton. Pli ol 600 infanoj lernis kaj lernas nian lingvon kiel devigan aŭ nedevigan kurson.

（Jatina）

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Yunnan-a Esperanto-Asocio okazigis kunsidon
[2018-03-28]
http://esperanto.china.org.cn/2018-03/28/content_50760101.htm

La 19an de marto en la Artkolegio de Kunming, Yunnan-a Esperanto-Asocio okazigis kunsidon. Saiyong Zhuoma, vicprezidanto, vicĝenerala sekretario kaj kompartia sekretario de Yunnan-a Esperanto-Asocio, komunikis al la ĉeestantoj de la kunsido la ĉefan enhavon de la dua plena kunveno de la kvina komitato de Yunnan-a Federacio de Soci-Sciencaj Rondoj, kaj voĉlegis parton de enhavoj de la 19a Tutlanda Kongreso de KPĈ. Zhang Lianjin, vicprezidanto kaj ĝenerala sekretario de la asocio, diskonigis al la ĉeestantoj la 12an Ĉinan Kongreson de Esperanto en Changsha. Preskaŭ 20 konsilantoj de la asocio ĉeestis la kunsidon.

En la kunsido oni diskutis pri la ebleco de bakado de Esperanto-instruistoj el junaj instruistoj en la Artkolegio de Kunming. Ĉeestantoj unuanime konsentis pri starigo de Esperanto-kurso por la junaj instruistoj de la artkolegio. Tiu plano estas ankaŭ respondo al la parolado de la eksa prezidanto de Ĉina Esperanto-Ligo Chen Haosu. La Esperanto-kurso estos instruata de tri Esperanto-instruistoj el la artkolegio, Liu Baoguo, Alessandra Madella kaj Choi Manwon.

Zhang Lianjin kaj Liu Baoguo

Redaktoro: Liu Zijia

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

En  julio okazos la 30-a Internaciaj Esperanto-Konferencoj
[2018-03-30]
http://esperanto.china.org.cn/2018-03/30/content_50775841.htm

Internaciaj Esperanto-Konferencoj (IEK) estas serio de klerigaj konferencoj pri kulturaj temoj, kiuj okazas ekde 1988 daŭrigante la antaŭajn Internaciajn Konferencojn de la Neŭtrala Esperanto-Movado. Ekde 1989 ilin organizas OSIEK. Por ebligi rektajn interŝanĝojn, la nombro de partoprenantoj al IEK estas limigita al cent kvindek; ofte kunvenas ĉ. cent homoj.

OSIEK estas internacia societo, kiu celas la organizadon de kulture kiel eble plej altnivelaj, liberaj kaj sencenzuraj Internaciaj Esperanto-Konferencoj (IEK). Diskutado kaj interŝanĝoj, ekzemple post lekcioj kaj kursoj, samkiel turismaj aranĝoj, celantaj interkonadon kaj estimon interetnajn, kontribuas al disvolviĝo de vere internacia kulturo.

OSIEK ĉiujare atribuas premion al vivanta esperantisto pro kultura kreaĵo precipe nefikcia en Esperanto. Kaze de traduko, la premio rekompencas la esperantigon, sendepende de la naturo de la originalo.

La nuna valoro de la premio estas 700 eŭroj (ekde 2009).

La 30-a Internacia Esperanto-Konferenco de OSIEK

laŭ la temo Esperanto en Artoj

de sabate 21-a de julio ĉ. 18h ĝis vendrede 27-a de julio 2018 tagmeze

Prelegoj, diskutoj, atelieroj

Enhavo de IEK de OSIEK

Sabate : Alveno, instaliĝo, interkona vespero

Dimanĉe matene : Malfermo. Prezento de kandidatoj por premio. Prezento de le Ejo

Lunde ĝis ĵaŭde matene : Prelegoj

Vendrede matene : Asembleo de OSIEK

Dimanĉe ĝis ĵaŭde posttagmeze : Ekskursoj, promenoj, libera programo, ekstertemaj prelegoj

Sabate ĝis ĵaŭde vespere : Libera programo, eble koncerto, filmo, projekciado

Redaktoro: Kang Caiqi

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

La 9-a AK okazos en Danang, Vjetnamio
[2018-04-20]
http://esperanto.china.org.cn/2018-04/20/content_50923208.htm

KAEM, Komisiono de UEA pri Azia-Oceania Esperanto-Movado havas plezuron inviti esperantistojn de Azio kaj Oceanio, kaj tiujn ekster la 2 kontinentoj. La temo de la kongreso estas "Esperanto kaj Kultura Diverseco de Azio kaj Oceanio". Danang estas agrabla, gaja urbo situanta cxe la mezo de longa lando, Vjetnamio. La 9-a kongreso pligrandiĝis kun la partopreno de Oceanio, nome Aŭstralio kaj Novzelando.

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Somero en Printempo: la 83-a staĝo de Esperanto en sudorienta Francio
[2018-04-25]
http://esperanto.china.org.cn/2018-04/25/content_50961096.htm

De la 20-a ĝis la 22-a de aprilo 2018 kolektiĝis 37 verduloj en la feriejo Rimlishof, sudorienta Francio. La belega vetero favoris nin per bluega ĉielo kaj somera varmo. Loka esperantisto s-ro Edmond Ludvik gvidis nin al vidindaĵoj en proksima urbeto Guebviller. En ĝi troviĝas muzeo kun la nomo Theodoro Deck, kiu mem inventis bluan ceramikaĵon. Inter la vitrinoj staras belegaj ĉielbluaj florvazoj. Unu salono montras kahelan banĉambron kun surpentritaj birdoj. Unu etaĝo estis dediĉita al la unua kaj dua mondmilitoj - ambaŭ flankoj furiozis en la ĉelima regiono Alsaco.

Plej elstare kontribuis al la programo la eminentaj stelulinoj de E-ujo Anjo Amika, el Hungario, kaj Spomenka Stimec, el Kroatio. En la vendreda vespero Anjo kantigis nin per la kantoj "La fluanta tajdo", kaj "Apudmoskvaj vesperoj". En la sekva vespero ŝi sole prezentis sian vaste konatan repertuaron. En la preĝejo ni aŭdis la "Ave Maria" en latina lingvo.

S-ino Spomenka Stimec rakontis pri sia verkado, la kroata milita notlibro kiu jam tradukiĝis en kelkaj naciaj lingvoj. Ŝi ankaŭ parolis pri la E-monumento starigita en Zagrebo, okaze de la UK... ĉiujn obstaklojn kaj malhelpojn ŝi venkis persiste kaj optimiste. La vivon de Ferdinand Hodler ŝi esploris -- ĉar li estis edzo de kroatino. Multaj liaj pentraĵoj estas konservitaj en la muzeo de Sarajevo, inter ili estas la portreto de juna Hektor Hodler, fondinto de UEA.

La ĉeforganizanto de la renkontiĝo, s-ro Andreo Grossmann, okazigis aŭkcion de malnovaj E-libroj. La unua aŭkciaĵo tamen estis dupaĝa anonco de la ĵurnalo "Le monde", reklamo por Esperanto, mendita de la japano Etsuo Mijoshi. En la granda libroservo estis aĉeteblaj pli novaj libroj: la plej freŝa estis la tria eldono de HEL (Historio de E-literaturo).

Ĝis la revido al la venonta 84-a staĝo de Esperanto en sudorienta Francio!

Raportita de Dieter Rooke

Fotita de Liu Jun

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Aktivado por diskonigi Esperanton en lernejo de Shanxi
[2018-05-07]
http://esperanto.china.org.cn/2018-05/07/content_51170978.htm

Posttagmeze de la 4-a de majo, la Kompanio Xinyaxuan pri Kulturo kaj Arto de Shanxi kaj la Esperanto-Klubo de la provinco Shanxi kune organizis aktivadon en la lernejo sub Jinzhong-a Superlernejo Porinstruista. En la okazaĵo partoprenis kaligrafoj kaj pentristoj el la urboj Tianjin, Taiyuan, Jinzhong kaj aliaj lokoj. Ili diskonigis al instruistoj kaj lernantoj de kaligrafia kurso de la lernejo kaligrafiadon kaj pentradon kaj faris interŝanĝojn kun ili.

Zhao Yunfeng, membro de la Esperanto-Klubo, diskonigis al la lernantoj Esperanton, kaj donacis Esperantajn librojn al la lernejo.

Redaktoro: Xie Ruifeng

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

UEA nuligas la Jarlibron kaj altigas la kotizon
[2018-05-14]
http://esperanto.china.org.cn/2018-05/14/content_51294515.htm

Ekde 2019 UEA ne plu aperigos paperan Jarlibron. Samtempe la asocio planas draste altigi la kotizojn. Anstataŭ 11 eŭroj la plej malalta jara kotizo en Nederlando iĝos 44 eŭroj. Por ricevi la revuon Esperanto sur papero necesos pagi 74 eŭrojn.

La plorinda financa situacio de Universala Esperanto-Asocio estis unu el la ĉefaj temoj de la estrara kunsido, okazinta en la Centra Oficejo fine de aprilo. En raporto dissendita al la komitato de UEA komence de majo, prezidanto Mark Fettes sciigis, ke la estraro proponos ĉeson de la papera eldono de la Jarlibro, por ŝpari monon.

”Tiu eldono kostas al la Asocio ĉ. €16.000 jare, dum la nova membrospaco disponigos la samajn informojn al niaj membroj en konstante aktuala kaj pli oportuna formo. Evidente tiu reformo estos ebla nur en la kadro de la proponata reformo de la membrosistemo. La nuna financa situacio de la Asocio tamen postulas fari tian kuraĝan paŝon”, skribas Mark Fettes.

Responde al demando de Libera Folio, la prezidanto konfirmas, ke la proponota buĝeto de UEA por la venonta jaro jam ne enhavos monon por eldono de la Jarlibro. Sekve la ankoraŭ ne aperinta Jarlibro 2018 ŝajne iĝos la lasta presita eldono de la libro, kiu dum jardekoj estis la ĉefa adresaro de Esperantujo.

Laŭ la plano ĉiuj bezonataj informoj anstataŭe estos facile troveblaj en la ankoraŭ ne lanĉita nova retejo de UEA, por kies evoluigo la estraro de Mark Fettes en 2013 decidis elspezi 100.000 eŭrojn.

Precize kiam ekfunkcios la de tiam atendata nova “membrospaco” en la retejo de UEA Mark Fettes ankoraŭ ne povas certe diri.

Lige kun la ĵusa estrara

kunsido klariĝis ankaŭ, ke la deficito de UEA dum la pasinta jaro iĝis eĉ pli alta ol avertite.

Por 2017 la estraro de UEA buĝetis deficiton de nur 9.450 eŭroj. La ĉefa rimedo por atingi tian drastan plibonigon de la asociaj financoj devis esti grandaj subvencioj, kiujn la estraro esperis ricevi el nemovadaj fontoj. Tamen jam en oktobro la estraro konstatis, ke la esperataj subvencioj ne estos ricevitaj, kaj la deficito atingos 90.000–110.000 eŭrojn.

Ankaŭ tio tamen montriĝis tro optimisma takso – la efektiva deficito iĝis proksimume 160.000 eŭroj, nova rekordo. Ĝis nun la rekorda oficiala deficito en la buĝeto de UEA estis tiu en 2002 – entute 57.194 eŭroj. Tiam temis pri la unua jaro post la protesta demisio de Osmo Buller, kiam la ĝenerala direktoro de la asocio estis Trevor Steele.

Laŭ la raporto de Mark Fettes al la komitato, la asocio sukcesis malpliigi la elspezojn ĉe la oficejo je 29.000 eŭroj. Krome por movada evoluigo oni elspezis 22.000 eŭrojn malpli ol buĝetite.

Tamen tiuj ŝparoj ne sufiĉis por ekvilibrigi la buĝeton, ĉar la membrokotizoj donis 50.000 eŭrojn malpli ol buĝetite kaj la kongreso 19.000 eŭrojn malpli ol oni esperis. Krome la rento de diversaj investoj estis 40.000 eŭrojn malpli ol buĝetite, kaj ne estis ricevitaj 90.000 eŭroj en buĝetitaj ekstermovadaj subvencioj.

Por la jaro 2018 la komitato post longaj diskutoj fine en decembro 2017 akceptis buĝeton kun planata deficito de 140.000 eŭroj. Tiel la kostoj superas la enspezojn je 30 procentoj. La mankantan monon oni prenos el la kapitalo de la asocio. Simile oni devos fari ankaŭ en 2019, laŭ la kalkuloj de la estraro.

Eĉ se oni venontjare tranĉos el la elspezoj 16.000 eŭrojn, ne plu eldonante Jarlibron, kaj eĉ se oni draste altigos la membrokotizojn, la estraro antaŭvidas deficiton de 130.000 eŭroj. Laŭ la raporto de Mark Fettes, la estraro efektive diskutis maldungon de oficistoj aŭ translokadon de la Centra Oficejo al malpli kosta lando, sed “ankoraŭ ne konvinkiĝis” pri la dezirindeco de tiaj eĉ pli drastaj rimedoj.

“La tujaj prioritatoj – reformi la membrosistemon, modernigi la administradon, kaj renovigi la retejon – postulas stabilecon en la oficejo kaj bonan kunlaboron inter estraranoj kaj oficistoj”, skribas Mark Fettes.

La proponata reformo de la membrosistemo signifas interalie, ke malaperos la malplej kosta kategorio, “membro kun Gvidlibro”. Tiaj membroj en Nederlando ĉi-jare pagas kotizon de 11 eŭroj. La baza kotizkategorio anstataŭe iĝos la nuna “membro kun Jarlibro”, kvankam se ne aperos Jarlibro, pli taŭgus nomi ĝin “membro sen Jarlibro”.

La membroj sen Jarlibro esence ricevos la saman servon kiel la nunaj membroj kun Gvidlibro: aliron al la reta Jarlibro kaj elektronikan version de la revuo Esperanto. Tamen anstataŭ 11 eŭroj jare ili devos pagi 44 eŭrojn. Por aldone ricevi la paperan version de la revuo oni devos pagi 74 eŭrojn.

Junuloj sub la aĝo de 19 jaroj tamen ricevos rabaton de 50 procentoj, kaj junuloj inter 19 kaj 24 jaroj rabaton de 25 procentoj. Kvankam la jure sendependiĝinta TEJO por kreskigi la membronombron altigis sian aĝolimon al 35 jaroj, la junuloj 25–35 jaraj jam ŝajne ne ricevos rabaton ĉe UEA, kiu kolektos la kotizojn.

Libera Folio

: La plej malalta kotizo estos altigita de 11 eŭroj al 44 eŭroj (en Nederlando), kun praktike la samaj servoj kiel nun. Ĉu vi ne timas, ke tio fortimigos multajn nunajn membrojn?

Mark Fettes:

– Povas esti ke rabatita kotizo (ĝis 50 procentoj) estos alirebla ankaŭ por nejunuloj, sed la detalojn ni ankoraŭ ne fiksis.

Ĝuste la ŝrumpado de la membraro estas unu el la ĉefaj problemoj de UEA. Laŭ Mark Fettes la nuna Strategia laborplano “malsukcesis pri sia ĉefa celo, nome mobilizi aktivulojn je diversaj niveloj por komuna agado cele al la plifortigo de UEA kiel tuto. Sur ĉiuj agadkampoj, tiu manko sentiĝas – interalie ĉe la individua membraro, kies malrapida sed konstanta malkresko montras, ke niaj malnovaj membroj ne sufiĉe sukcesas varbi novajn.”

Por flegi la membraron, laŭ Mark Fettes nepras “nutri la senton de la membroj pri aparteno al UEA; nepras teni ilin pli bone informitaj pri la agado de UEA kaj la disvolviĝo de Esperanto tutmonde.”

Anstataŭ la nuligota Jarlibro la estraro de UEA diskutis, ĉu la asocio eventuale unu fojon en tri jaroj publikigu ian “almanakon” pri la movado. Tian almanakon la dezirantoj tiuokaze tamen ŝajne devus aparte aĉeti, sendepende de tio, ĉu ili jam pagis membrokotizon aŭ ne.

El: Libera F

olio

Redaktoro: Kang Caiqi

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Mesaĝo de Universala Esperanto-Asocio okaze de la Internacia Tago de Familioj, proklamita de Unuiĝintaj Nacioj, 15-a de majo 2018.
[2018-05-16]
http://esperanto.china.org.cn/2018-05/16/content_51339750.htm

La temo de la ĉi-jara Internacia Tago de Familioj estas “Familioj kaj inkluzivaj socioj.”  Nome de la miloj da Esperanto-parolantaj familioj, kiujn ĝi bonvenigis inter si tra la jaroj, Universala Esperanto-Asocio esprimas sian daŭran sindediĉon al socia inkluzivo de ĉiuj familianoj, protekto de iliaj homaj rajtoj, kaj helpo al ĉiuj anoj de familio tra la mondo kiuj, laŭ la spirito de la 16-a Celo por Daŭripova Evoluigo, “Paco, Justeco kaj Fortaj Institucioj”, serĉas helpon de la internacia komunumo por elteni dislokigon, militon, ekstreman malriĉon, kaj malsanon. Multaj tiaj familoj estas malhelpataj esprimi siajn bezonojn pro lingvaj bariloj, manko de aliro al edukado, kaj socia marĝenigo.

Ekde sia fondiĝo en 1908, nia Asocio laboras por transponti la dividojn inter homoj kaj nacioj.  Ne malofte, tiuj agadoj kondukas al internaciaj geedziĝoj kaj la starigo de familioj kies infanoj ĉehejmas en pli ol unu kulturo. Antaŭ cent jaroj, meze de la Unua Mondmilito, la juna Asocio laboris, el sia sidejo en la neŭtrala Svislando, por utiligi la Internacian Lingvon Esperanto kiel ilon por reunuigi familiojn dividitajn de la milito, kaj por starigi kontakton kun familianoj izolitaj de siaj parencoj. En pacaj periodoj, ni celis disvastigi la lernadon kaj instruadon de Esperanto kiel vojon por malfermi la mondon al infanoj, plenkreskuloj kaj pliaĝuloj egale; al ĉiuspecaj familioj, ĝi reprezentas unikan manieron por partopreni en internacia komunumo ligita per vojaĝado, literaturo kaj aliaj komunaj spertoj. Hodiaŭ la Asocio organizas ĉiujaran tutmondan renkontiĝon de Esperanto-parolantaj infanoj, kaj niaj aliĝintaj asocioj en pluraj landoj aranĝas ĉiujare kunvenojn de Esperanto-parolantaj familioj. La temo de la nuna Internacia Tago de Familioj estas sekve aktuala kaj laŭtema al la internaciaj defioj kiujn niaj membroj klopodas fronti tra la mondo responde al la Celoj por Daŭripova Evoluigo.

En la hodiaŭa tago, en mondo kie multe tro da familioj estas dividitaj aŭ dislokitaj de milito kaj politika subpremo, kie multe tro da familioj vivas en malriĉeco aŭ sub minaco de malsano, kie multe tro da familioj vane serĉas ekvilibron inter laboro kaj familio, ni esprimas nian firman deziron, nome de ĉiuj parolantoj de Esperanto, labori por pli sana, pli egaleca, pli tolerema kaj pli paca mondo en kiu la familia vivo estu plifortigita en maniero kiu avantaĝas ĉiujn familiojn kaj ĉiujn individuajn familianojn.

Redaktis: Rafael Henrique Zerbetto

Fonto: UEA

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Okazis en Dandong kunsido pri servo por "La Zono kaj Vojo" per Esperanto
[2018-05-21]
http://esperanto.china.org.cn/2018-05/21/content_51462901.htm

La 19-an de majo okazis la kunsido de Dandong-a Esperanto-Asocio pri "Esperanto por 'La Zono kaj Vojo'" kaj pri laboro de la asocio.

En la kunsido, estis atingita interkonsento pri tio, ke la grava punkto por ke Esperanto funkciu en la konstruado de "La Zono kaj Vojo" estas starigi kadron de Esperanta instruado por ke pli da homoj lernu ĝin, kaj ludi la rolon de Esperanto kiel ponta lingvo por ke ĝi servi por konstruado de "La Zono kaj Vojo" kaj tiu de Homara Komunumo de Komuna Estonteco.

Sun Lianshan, estro de la prepara komitato por Esperanta Universitato de Ĉinio, klarigis al la ĉeestantoj la signifon kaj projekton de la universitato. Ĝi celas, per Esperanta instruado, kreskigi homfortojn por konstruado de "La Zono kaj Vojo" kaj por realigo de la Homara Komunumo de Komuna Estonteco.

En la kunsido, 13 novuloj membriĝis al Dandong-a E-asocio, la asocio bonvenigis ilin per celebro kaj donacoj.

Raportis: Shang Ying

Redaktoro: Xie Ruifeng

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

La 6a Seminario pri Ĉina Esperanto-instruado en mezaj kaj elementaj lernejoj okazis en Chenzhou
[2018-05-23]
http://esperanto.china.org.cn/2018-05/23/content_51495078.htm

De la 18a ĝis la 20a de majo 2018, en la urbo Chenzhou, Hunan-provinco, okazis la 6a Seminario pri Ĉina Esperanto-instruado en mezaj kaj elementaj lernejoj okazigita de ĉina sekcio de ILEI kaj Chenzhou-a Esperanto-Asocio sub la gvido de Ĉina Esperanto-Ligo.

Partoprenis en la seminario instruistoj el ok provincoj kaj lernantoj de mezaj kaj elementaj lernejoj de Chenzhou kaj Taiyuan. Ĝin ĉeestis ankaŭ du francaj esperantistoj vojaĝantaj en Ĉinio.

Matene de la 19a de majo, la seminario inaŭguriĝis en la 9a Mezlernejo de Chenzhou. Kaj sekve okazis tri ekzemplaj lecionoj, kiujn gvidis instruistoj el Taiyuan kaj Chenzhou.

Post la ekzemplaj lecionoj, okazis oratora konkurso por lernantoj. Kandidatiĝis pli ol 20 lernantoj, ĉefe el du lokaj elementaj lernejoj kaj unu mezlernejo, kaj du lernantoj el Taiyuan.

Posttagmeze okazis seminario en la 41a Elementa Lernejo de Chenzhou, kie Esperanto estas kiel elektebla kurso. Dum la seminario oni ĉefe diskutis pri du temoj: la instruado kaj lernolibro por mezaj kaj elementaj lernejoj; la fondiĝo de ĉina esperantista instruistaro. La nova estraro de ILEI-Ĉinio planas okazigi trejnadon por E-instruistoj en mezaj kaj bazaj lernejoj; kaj daŭre organizi konkursojn por lernantoj kaj interkonatigi instruistojn kaj lernantojn de diversaj lokoj en Ĉinio.

Vespere en teejo okazis aktivado pri Filmkonkurso Teo kaj Amo.

Frumatene de la 20a de majo, partoprenantoj kune grimpis la monton Suxianling kaj vizitis la faman vidindaĵon Esperanto-Kabo.

Prof. "Arko" (Gong Xiaofeng), sinjorino Yu Jianchao, sinjoro "Jado" (Wei Yubin) kaj sinjorino "Ĝoja" (Zhang Ping) faris prelegojn pri Esperanto en Xiangnan-Universitato. Post la prelegoj kaj arda demand-responda sesio, okazis en la sama salono ferma ceremonio de la seminario.

Nuntempe en Chenzhou tri lernejoj malfermis Esperanto-kursojn, ili estas la 9a Mezlernejo, la 41a Elementa Lernejo kaj Suxian-a Elementa Lernejo.

Esperanto-instruado en la 9a Mezlernejo komenciĝis en 2015, tiam en la kurso estis nur pli ol 20 lernantoj, kiuj lernis sabate. En 2016 vizitis la lernejon 8 nepalaj esperantistoj, kaj tio ege ekscitis la entuziasmon de lernantoj pri lernado de Esperanto. En 2017 estis kvar normalaj klasoj kaj unu nedeviga klaso en la lernejo por Esperanto.

La 41a Elementa Lernejo estas fondita en 2014. Post la vizito de nepalaj esperantistoj en 2016, la lernejestro decidis okazigi Esperanto-kurson kaj sendis du instruistojn al la 8a Azia Kongreso de Esperanto en la urbo Quanzhou. La loka asocio helpis la lernejon trejni E-instruistojn. Nun lernantoj de du klasoj lernas Esperanton en tiu elementa lernejo.

En Suxian-a Elementa Lernejo, Esperanto-kurso komenciĝis ĉijare. Pli ol 200 lernantoj lernas la lingvon.

Krom tiuj lernejoj, en Ĉinio estas kelkaj elementaj kaj mezaj lernejoj kiuj okazigas Esperanto-kurson, ekzemple la Elementa Lernejo de Baiyangshu-strato en la urbo Taiyuan, la Elementa Lernejo de Baota-strato en la urbo Zhenjiang, la Orienta Elementa Lernejo en la urbo Changzhou, Yongtai-a Elementa lernejo de Pekino, Elementa Lernejo de Nankai-Universitato en Tianjin kaj aliaj.

Raportis Zhao Wenqi

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Dandong-a Esperanto-Asocio okazigis interŝanĝojn pri Esperanta instruado
[2018-06-05]
http://esperanto.china.org.cn/2018-06/05/content_51680287.htm

La 3-an de junio en la domo de la 14-a Mezlernejo de Dandong okazis interŝanĝoj pri Esperanta instruado: 18 esperantistoj el Pekino, Zhejiang, Jiangsu kaj aliaj lokoj de Ĉinio, kiuj atingis Dandong por partopreni en turisma grupo al la Korea Demokratia Popola Respubliko (KDPR), kune diskutis kun lokaj esperantistoj pri manieroj de Esperanta instruado kaj surloke faris instruan praktikadon.

Profesoro Li Weilun, el Pekina Lingva kaj Kultura Universitato, klarigis per ekzemploj uzadon de substantivoj kaj verboj de Esperanto, kaj prezentis la belecon de ĝia prononco. Per demandado kaj ekzemplaj frazoj, li kunagis kun la aŭskultantoj， helpis ilin altigi la nivelon de Esperanta parolado kaj fortigis ilian volon lerni kaj uzi la lingvon. Sinjorino Shi Xueqin, prezidanto de Zhenjiang-a Esperanto-Asocio de la provinco Jiangsu, kaj Li Zhongmin, membro de Hangzhou-a Esperanto-Asocio de la provinco Zhejiang, prelegis pri siaj spertoj en Esperanta instruado. Shi Xueqin kantis kun ĉeestantoj infanan kanton por ke ili havu la senton pri Esperanta prononco kaj memorado de vortoj. Tiu maniero kaptis ĉies atenton dum la tuta lernado.

La esperantistoj de la turisma grupo kolektiĝis en la urbo Dandong antaŭ ekvojaĝi al KDPR. La vojaĝo celas disvastigi Esperanton kaj pliigi amikecon inter dulandaj popoloj.

Raportis: Shang Ying

Redaktoro: Xie Ruifeng

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Abonklubo de Vinilkosmo: nepra por ŝatantoj de esperanta muziko!
[2018-06-19]
http://esperanto.china.org.cn/2018-06/19/content_52662632.htm

Vinilkosmo estas la plej konata eldonejo pri esperanta muziko. Ĝia plurlingva retejo, www.vinilkosmo-mp3.com, estas la plej konvena loko por aĉeti diskojn de esperanta muziko. Antaŭ naŭ jaroj ĝi inaŭguris sian vendejon de bitmuziko: ĉe https://www.vinilkosmo-mp3.com/eo/ eblas rete aĉeti bitalbumojn aŭ unuopajn kanzonojn, kaj de kelkaj monatoj ankaŭ la fizikajn diskojn. Post konfirmo de la pago, la aĉetinto ricevas per retpoŝto ligilon por elŝuti la kantojn. Eblas elekti inter la formatoj MP3, OGG kaj FLAC.

Tamen la plej nova servo de Vinilkosmo estas ankoraŭ ne konata de multaj esperantistoj: ekde 2016 Vinilkosmo havas abonklubon!

Kio estas ABONKLUBO?

Vinilkosmo lanĉis novan koncepton: temas pri klubo por aboni esperanto-muzikon laŭ diversaj abonformuloj.

Kial?

Lastajn du jarojn la diskeldonejo suferis pro la diskokrizo. Estis drasta disfalo de la vendoj. Vinilkosmo adaptiĝas al la evoluo proponante solvojn por daŭrigi produktadon de esperanto-muziko. Tial en junio 2009, la retejo vinilkosmo-mp3.com kreiĝis por vendi virtulajn albumojn. Sed la vendado de virtualaj albumoj tute ne estas komparebla kun la antaŭa vendado de KD-oj. La nuna epoko lasas la paŝon al la elsendfluo (streaming) por aŭskulti muzikon. Helpe de partnero 1D touch, kiu nun renomiĝas diMusic (Divercities Music), Vinilkosmo sukcesis eniri tiun mondon. Tiu nova afero ne solvos la problemon. Ni bezonas pli da homoj kiuj aktive subtenas esperanto-muzikon. Aboni estas aktive kontribui al esperanto-muziko tiel ke Vinilkosmo povos daŭrigi la produktadon kaj eldonadon.

Kial diMusic (MuzikDiverseco) ?

diMusic estas elsendflua platformo dediĉita al la sendependa kulturkreado. Tiu ĉi nekutima kaj justa elsendfluejo strebas reinventi novajn kundividajn regulojn de la valoro en la bita erao por la subteno de la artistoj kaj sendependaj produktistoj. La kutima elsendfluo pagas la artistojn malmultege. Kompareble diMusic  pagas 40-oble pli la artistojn ol Spotify kaj Deezer.

Ekde la 1-a de junio, ĝi fariĝas diMusic (Muzika Diverseco). Krom la ŝanĝo de nomo, ĉi tiu nova paŝo devus ebligi pli bone organizi la ofertojn, plibonigi la sperton de uzantoj, la teknikan arkitekturon, pli vastan malfermon al tuta Eŭropo... kaj tiel multobligi la uzojn per interfaco reelpensita.

Reverkado en pluraj etapoj, kiu etendiĝos dum unu jaro por faciligi la adopton kaj ebligi la alvenon de novaj funkcioj (interalie apoj por Android kaj iOS kiuj disponigos al la abonantoj de la Abonklubo la tutan elsendfluan katalogon de diMusic).

Kiel funkcias?

Abono validas por unu jaro (periodo de 12 monatoj de dato ĝis dato, ekz. reabono plenumita la 20an de junio 2018 validos ĝis la 20a de junio 2019) kaj necesas renovigi la abonon akurate je sama dato de la sekva jaro por ne havi interrompon de la aliro al la justa elsendfluejo diMusic. Kiam vi aliros diMusic vi havos la kompletan katalogon de Vinilkosmo (pli ol 100 albumoj en esperanto!) La abonantoj profitos ankaŭ pri la katologo de multegaj aliaj sendependaj eldonejoj kun la plej bunteca diverseco kiu famigis ilin (tio estas 50.000 artistoj, 1.000.000 muzik-titoloj, el 7.000 sendependaj eldonejoj).

Kiujn servojn proponas Vinilkosmo ABONKLUBO ?

- Aliron al la katalogo de Vinilkosmo laŭ la elekto de la abonformulo kaj laŭ diversaj formatoj disponeblaj (KD, Vinilo, MP3, OGG aŭ FLAC).

- Aliron al la justa elsendfluejo diMusic.

- Surprizajn diversaĵojn kaj donacetojn.

Kaj kio nun?

Vizitu la retejon de Vinilkosmo-Abonklubo kaj elektu la membrokategorion plej taŭgan por vi. Bonvenon al la Vinilkosmo ABONKLUBO!

Redaktis Rafael Henrique Zerbetto

surbaze de informoj troveblaj ĉe

https://www.vinilkosmo-mp3.com/eo/vinilkosmo-abonklubo/abonoj-abonklubo.html

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

20-a de junio: Monda Tago de Rifuĝintoj
[2018-06-20]
http://esperanto.china.org.cn/2018-06/20/content_52784553.htm

La 20-a de junio estas proklamita de UN kiel Monda Tago de Rifuĝintoj. Memore al tiu ĉi dato, UEA kaj la Ĝenerala Sekretario de UN, António Guterres, diskonigis specialajn mesaĝojn adresitajn al la tuta mondo.

Mesaĝo de Universala Esperanto-Asocio okaze de la Monda Tago de Rifuĝintoj, 20-a de junio 2018

Unuiĝintaj Nacioj nomis la 20-an de junio Monda Tago de Rifuĝintoj. Ĉi-tage ni aparte memoras la multajn milionojn da homoj forigitaj el siaj hejmoj pro milito, perforto kaj naturaj katastrofoj. Universala Esperanto-Asocio solidariĝas kun multaj aliaj organizaĵoj por atentigi pri la neceso de internacia kunlaboro por alfronti la bezonojn de rifuĝintoj kaj labori por ilia paca kaj sekura reiro al siaj originalaj loĝlokoj, aŭ ilia azilo en la landoj kie ili, senelekte kaj senkulpe, troviĝas.

Inter la multaj demandoj pli forte alfrontendaj estas la lingva problemo: multaj rifuĝintoj troviĝas en situacioj kie ili ne povas lingve komunikiĝi kun la ĉirkaŭaj homoj, inkluzive de registaraj funkciuloj, instruistoj, medicinistoj kaj krizolaborantoj. Kiel parolantoj de la Internacia Lingvo Esperanto, ni estas aparte konsciaj pri tiu neatento al adekvata alfronto de lingvaj diferencoj.

Okaze de la Monda Tago de Rifuĝintoj 2018, ni alvokas al registaroj, neregistaraj organizaĵoj, kaj tute aparte al Unuiĝintaj Nacioj mem, alfronti lingvajn demandojn pli rekte kaj en spirito de lingva justeco, nediskriminacio kaj humana kunsento.

Mesaĝo de la Ĝenerala Sekretario de UN: Monda Tago de Rifuĝintoj 2018

Kion vi farus se vi estus devigata forlasi vian hejmon?

Hodiaŭ, pli ol 68 milionoj da homoj tra la mondo estas rifuĝintoj aŭ enlandaj dislokitoj rezulte de konflikto aŭ persekuto. Tiu estas la ekvivalento de la 20-a plej granda lando en la mondo.

Pasintjare, ĉiun duan sekundon dislokiĝis unu homo. Plejparte en la pli malriĉaj landoj.

Okaze de la Monda Tago de Rifuĝintoj, ni ĉiuj devas pensi pri tio kion ni povas fari por kunhelpi. La respondo troviĝas en unueco kaj solidareco.

Mi profunde maltrankvilas vidante ĉiam pli da situacioj kie rifuĝintoj ne ricevas la protekton kiun ili bezonas kaj al kiu ili rajtas.

Ni staras kune aŭ ni malsukcesas.

Ĉi-jare, la Tutmonda Pakto pri Rifuĝintoj prezentiĝos al la Ĝenerala Asembleo de UN. Ĝi proponas vojon antaŭen kaj rekonas la kontribuojn kiujn rifuĝintoj faras al la gastigantaj socioj.

Dum daŭras militoj kaj persekutado, daŭros produkto de rifuĝintoj. Mi petas, ke vi memoru ilin okaze de la Monda Tago de Rifuĝintoj.

Ilia historio estas historio de obstino, persisto kaj kuraĝo. Nia historio estu historio de solidareco, kompato kaj agado.

António Guterres

Redaktis Rafael Henrique Zerbetto

Fonto: UEA

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Francaj esperantistoj vizitis Artkolegion de Kunming
[2018-06-21]
http://esperanto.china.org.cn/2018-06/21/content_52880794.htm

Tagmeze de la 19a de junio la franca esperantista paro Alexandre ANDRE (Alekso) kaj Camille BONNEVIE (Kamija) atingis la Artkolegion de Kunming, Yunnan-provinco en sudokcidenta Ĉinio.

Akompanataj de la ĉinaj esperantistoj Zhang Lianjin kaj Liu Baoguo kaj la itala esperantisto Alessandra Madella, ili promenis en la kampuso de la kolegio kaj konis ĝiajn fondiĝon kaj disvolviĝon.

Posttagmeze Duan Yongxing, prezidanto de Yunnan-a Esperanto-Asocio kaj ĉefo de la kolegio, akceptis la francajn gastojn, kaj ili kune vespermanĝis.

Post vespermanĝo, la franca paro interagis kun studentoj, kiuj lernas Esperanton en la kolegio.

La francaj esperantistoj ankaŭ rigardis prezenton de la Internacia Filharmonia Orkestro de la Artkolegio de Kunming en Yunnan-a Granda Teatro.

el Zhang Lianjin

Redaktoro: Liu Zijia

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Informilo de la UN-oficejo de Universala Esperanto-Asocio
[2018-06-26]
http://esperanto.china.org.cn/2018-06/26/content_53484656.htm

Mesaĝo de Universala Esperanto-Asocio okaze de la Monda Tago de Rifuĝintoj, 20 junio 2018

Unuiĝintaj Nacioj nomis la 20-an de junio Monda Tago de Rifuĝintoj. Ĉi-tage ni aparte memoras la multajn milionojn da homoj forigitaj el siaj hejmoj pro milito, perforto kaj naturaj katastrofoj. Universala Esperanto-Asocio solidariĝas kun multaj aliaj organizaĵoj por atentigi pri la neceso de internacia kunlaboro por alfronti la bezonojn de rifuĝintoj kaj labori por ilia paca kaj sekura reiro al siaj originalaj loĝlokoj, aŭ ilia azilo en la landoj kie ili, senelekte kaj senkulpe, troviĝas.

Inter la multaj demandoj pli forte alfrontendaj estas la lingva problemo: multaj rifuĝintoj troviĝas en situacioj kie ili ne povas lingve komunikiĝi kun la ĉirkaŭaj homoj, inkluzive de registaraj funkciuloj, instruistoj, medicinistoj kaj krizolaborantoj. Kiel parolantoj de la Internacia Lingvo Esperanto, ni estas aparte konsciaj pri tiu neatento al adekvata alfronto de lingvaj diferencoj.

Okaze de la Monda Tago de Rifuĝintoj 2018, ni alvokas al registaroj, neregistaraj organizaĵoj, kaj tute aparte al Unuiĝintaj Nacioj mem, alfronti lingvajn demandojn pli rekte kaj en spirito de lingva justeco, nediskriminacio kaj humana kunsento.

“Kulturoj, lingvoj, tutmondiĝo: Kien nun?” – Temo de la ĉi-jara Universala Kongreso de Esperanto, Lisbono, Portugalio, 28 julio – 6 aŭgusto

Kiam la portugala maristo Vasco da Gama atingis la bordojn de Hindio antaŭ 520 jaroj, li malfermis novan epokon en la monda historio. Dum longa tempo tiu aspektis kiel epoko de la Eŭropa Konkero, ĉar la grandaj maraj imperioj de Britio, Francio, Nederlando, Hispanio kaj Portugalio sukcesis ekregi sur granda parto de la terglobo. Kun iliaj soldatoj, pastroj, komercistoj kaj burokratoj disvastiĝis ankaŭ la imperiaj lingvoj kaj kulturoj, influante la vivon de miliardoj da homoj, ne nur dum la zenito de la eŭropa potenco, sed ankoraŭ nun.

Tamen la procezo de tutmondiĝo ne haltis ĉe la starigo de la grandaj imperioj kaj iliaj kolonioj. Iom post iom, ŝajne nehaltigeble, ĝi interplektis ĉiujn homajn sociojn, tiel ke ankaŭ la originaj hejmlandoj de la koloniintoj fariĝis multetnaj, multlingvaj, multkredaj. Dume la progreso de la komunikaj teknologioj malfernis novajn kanalojn por la reciproka influado de socioj ie ajn en la mondo, disvastigante interalie la komprenon, ke ni ĉiuj loĝas sur unu malgranda planedo.

Tiel, almenaŭ, ni ŝatus kredi - ni esperantistoj, internaciistoj, kredantoj kaj praktikantoj de la frateco de la homaro. Se ni rigardas ĉirkaŭ ni, tamen, ni vidas ke multaj homoj fakte timas tiujn vizion kaj realon de interplektita mondo, kaj rifuĝas al imagoj pri sia propra supereco, pri sia kapablo forfermi la fremdulojn. Lingvoj kaj kulturoj fariĝas bataliloj por tiuj homoj, rimedoj por distingi la amikon de la malamiko, pordoj kiuj enlasas nur la elektitojn. Aŭ, eventuale, rimedoj por daŭrigi la kolonian regadon en aliaj formoj, profunde integritaj en la mondaj ekonomia kaj politika sistemoj.

Kontraste al tiuj flankoj de la tutmondiĝo, diversaj sociaj movadoj kaj kulturaj tendencoj prezentas alternativan evoluvojon, al daŭripova mondo bazita sur justeco ekonomia kaj ekologia. Tiuj voĉoj estas ĉie rekoneblaj, foje eĉ influaj. Sed pri lingva kaj kultura diverseco ili ofte parolas nur svage kaj ĝeneralige, en la iamaj koloniaj lingvoj, supozante ke sufiĉas komunaj idealoj kaj valoroj por venki ĉiujn problemojn. Male al troa malfido pri siaj kunhomoj, ili tro multe fidas al sia kapablo forlumi la ombrojn de la historio. Kulturoj kaj lingvoj tamen, ĉiam kaj ĉie, kuntrenas la pasintecon kun si.

Kien, do, nun? Ĉu ni esperantistoj, kunposedantoj de lingvo kaj kulturo jam denaske tutmondismaj, povas disvolvi novan, konvinkan vizion pri la estonteco? Kaj kiel ni nutru kaj gvidu la evoluon de nia propra kulturo, por ke ĝi estu inda je tiu vizio? La kongresa temo de Lisbono donos al ni abundajn okazojn por priparoli la interplektiĝon de la esperantista vivo kun tiu de la mondo ĉirkaŭ ni, kaj interŝanĝi spertojn kaj perceptojn pri la plej signifaj lingvaj kaj kulturaj evoluoj de nia epoko. Venu navigi tiun maron kun ni!

La Universala Kongreso de Esperanto kunvenigos dumilon da Esperanto-parolantoj de la tuta mondo por partopreni semajnon da diskutado, kulturaj aranĝoj, debatado, aferkunsidoj kaj turismo. Ĉiuj kunsidoj okazos en la Internacia Lingvo Esperanto.

Universala Esperanto-Asocio festas la Mondan Tagon de Kultura Diverseco kaj Evoluigo, 21 majo 2018

Ĉiujare je la 21-a de majo, la komunumo de Unuiĝintaj Nacioj festas la Mondan Tagon por Kultura Diverseco por Dialogo kaj Evoluigo. Tiu festado unue okazis en la jaro 2002, sekve de aprobo fare de la Ĝenerala Konferenco de Unesko, en novembro de la antaŭa jaro, de la Universala Deklaracio pri Kultura Diverseco.

Laŭ Artikolo 1 de la Deklaracio, “Tiu diverseco estas enkorpigita en la unikeco kaj plureco de la identoj de la grupoj kaj socioj kiuj konsistigas la homaron. Kiel fonto de interŝanĝo, novigo kaj kreemo, kultura diverseco estas same necesa al la homaro kiel estas biodiverseco al la naturo. En tiu senco, ĝi estas la komuna heredaĵo de la homaro kaj rekoninda kaj asertinda favore al la nuna kaj estontaj generacioj.”

Artikolo 5 siavice atentigas, ke “Kulturaj rajtoj estas integra parto de la homaj rajtoj, kiuj estas universalaj, nedivideblaj kaj interdependaj. La florado de krea diverseco neprigas la plenan realigon de kulturaj rajtoj…  Sekve, ĉiuj homoj havas la rajton esprimi sin kaj krei kaj disvastigi siajn verkojn en la lingvo, kiun ili mem elektas, precipe en sia denaska lingvo; ĉiuj personoj rajtas al altkvalitaj edukado kaj trejnado kiuj plene respektas ilian kulturan identecon; kaj ĉiuj homoj rajtas partopreni kulturan vivon kiun ili mem elektas, kaj plenumi siajn proprajn kulturajn morojn, konforme al respekto al homaj rajtoj kaj fundamentaj liberecoj.”

Universala Esperanto-Asocio subtenas la klopodojn de Unesko kaj de Unuiĝintaj Nacioj konservi kaj fortigi lingvan diversecon, kaj samtempe serĉi vojojn por transponti tiun diversecon apoge al la homaj rajtoj kaj daŭripova evoluigo. La Asocio subtenas la sentojn esprimitajn en Artikolo 6 de la Deklaracio: “Samtempe kun sekurigo de la libera fluo de ideoj per vortoj kaj bildoj, oni zorgu ke ĉiuj kulturoj povu esprimi sin kaj konatigi sin. Libereco de esprimo, komunikmedia pluralismo, multlingvismo, egala aliro al belarto kaj al scienca kaj teknika scio, inkluzive en cifereca formo, kaj la ebleco, ke ĉiuj kulturoj havu aliron al la iloj de esprimado kaj disvastigo, estas la garantiiloj de kultura diverseco.”

La Agadplano aprobita de la Ĝenerala Konferenco por realigo de la Deklaracio enhavas tri promesojn kiuj rilatas al lingvoj, nome:

5. Protekton de la lingva heredaĵo de la homaro kaj subtenado de esprimo, kreo kaj disvastigo en kiel eble plej granda nombro da lingvoj.

6. Instigon de lingva diverseco – samtempe respekte al la denaska lingvo – je ĉiuj niveloj de edukado, ĉie kie tio eblas, kaj kuraĝigon al lernado de pluraj lingvoj ekde la plej frua aĝo.

10. Antaŭenigon de lingva diverseco en kiberspaco kaj kuraĝigon de universala aliro tra la tutmonda reto al ĉiuj informoj en la publika sfero.

Nia Asocio instigas siajn membrojn festi kaj apogi kulturan diversecon, kaj utiligi la Internacian Lingvon Esperanto kiel rimedon por engaĝiĝi kun la diversaj kulturoj de la mondo en spirito de reciprokeco kaj respekto. Se la “dialogo” menciita en la titolo de la nuna Tago portu sian plenan signifon, devas nepre temi pri dudirekta komunikado kiel eble plej senpera kaj signifoplena.

La ĉi-jara festa mesaĝo pri la Tago de Audrey Azoulay, Ĝenerala Direktoro de Unesko, emfazas “la neceson protekti la diversajn formojn de kultura esprimiĝo – lingvojn, artojn, metiojn, vivstilojn – precipe tiujn de minoritataj popoloj, tiel ke ili ne forviŝiĝu fare de la normiga movado kiu akompanas tutmondiĝon.” Ŝi citas la vortojn de Mahatma Gandhi: “Mi ne deziras, ke mia domo estu murigita je ĉiuj flankoj, nek ke la fenestroj estu ŝtopitaj. Mi deziras, ke la kulturo de ĉiuj landoj estu disblovita tra mia domo kiel eble plej libere.” Pro tio, s-ino Azoulay sugestas, “kulturo ne estas heredaĵo ŝtone fiksita, sed heredaĵo vivanta kaj spiranta, malferma al influoj kaj dialogo, permesanta al ni adaptiĝi pli pace al la mondaj ŝanĝiĝoj.”

Ni gratulas Uneskon kaj Unuiĝintajn Naciojn pro iliaj klopodoj antaŭenigi kulturan diversecon, kaj tian daŭripovan evoluigon kiu konservas tiun diversecon, kaj promesas nian aktivan subtenon al tiuj klopodoj.

Numero 35, julio 2018

Redaktis Rafael Henrique Zerbetto

El Esperanto por UN

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Recenzo: La 100a Fojo, unuopaĵo de La Perdita Generacio
[2018-07-02]
http://esperanto.china.org.cn/2018-07/02/content_54456416.htm

La Perdita Generacio (LPG) estas muzikgrupo kiu ne hezitas fari muzikajn eksperimentojn, kaj pro tio, ĉiu nova disko de LPG alportas vere unikan kaj originalan muzik-sperton al aŭskultantoj. La 100-a Fojo estas unuopaĵo, vorto uzata por disko malpli longa ol albumo, kun unu aŭ kelkaj kantoj. En Esperantujo unuopaĵoj estas raraj, verŝajne ĉar la altaj eldonkostoj stimulis eldonadon de kompiloj anstataŭ unuopaĵoj. Nuna populariĝo de bitmuziko kreas novan tendencon, kaj unuopaĵoj ŝajne fariĝos pli oftaj en Esperantujo.

Fama pro sia engaĝiĝo en sociaj kaj ekologiaj temoj, LPG kaŭzas surprizon pro la manko de socia kritiko en tiu ĉi unuopaĵo, kiu evidentigas la lirikan flankon de ilia muziko. Tio mildigas la tonon de la albumo kaj invitas homojn ĝui simplajn plezurojn de la vivo, inter ili la beleco, melodia kaj poezia, de tiu ĉi disko.

La unua kanto, “La 100-a fojo”, estas festetosa verko omaĝo al la 100-a elsendo de la podkasto Varsovia Vento (www.podkasto.net). Kiom da ĝojo oni sentas pro atingo de kara amiko? Esperantaj podkastoj estas pluraj, sed varsovia Vento estas tiu, kiu sukcesis pli profunde eniri en la korojn de esperantistoj, kaj pro tio ĝia 100-a elsendo estis festata ne nur de VV-kunlaborantoj, sed de tuta Esperantujo. Tiu ĉi kanto ricevis la premion Somerfrapo kaj la duan premion de Kanto de la Jaro.

Pianludado en la dua kanto, “Ni unuiĝas je orbitoj” ŝajnas inspirita de religia muziko, kaj ĝi intermikisiĝas kun ĉantoj. Estas bona kialo por la sankteca etoso de tiu ĉi kanto: ĝia teksto estis verkita kiam Karin kaj Tomio adoptis sian unuan infanon en Zambio. Eblas senti la etoson de tiu momento per tiu ĉi kanto, kiu profunde tuŝas la animon kaj prezentas la elstaran kapablon de LPG esprimi sentojn per muziko.

La bita versio de La 100-a Fojo estas rete aĉetebla ĉe Vinilkosmo-retejo, kie ankaŭ eblas senpage aŭskulti pecojn de tiuj du kantoj. Membroj de Vinilkosmo-ABONKLUBO rajtas senpage aŭskulti tiun diskon per elsendfluo.

https://www.vinilkosmo-mp3.com//eo/popo-roko-hiphopo-elektronik/la-perdita-generacio-117/4-la-100a-fojo.html

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Lanĉita nova albumo de esperanta muziko: "Flugantaj melodioj" de Rafael Milhomem
[2018-07-16]
http://esperanto.china.org.cn/2018-07/16/content_57304478.htm

Flugantaj melodioj estas nova esperanta albumo pri klasika gitaro kaj kavakinjo de la brazila artisto Rafael Milhomem.

La bita albumo aperas oficiale en la muzika platformo de Vinilkosmo la 13an de julio 2018 kaj en la justa elsendfluejo Divercities Music (MuzikDiverseco, eks-1D tuŝ) la 18an de julio.

En la paĝo de la artisto ĉe Vinilkosmo-retejo jam eblas senpage aŭskulti pecetojn de ĉiu kanto de la albumo: https://www.vinilkosmo-mp3.com/eo/lirika-hhoroj/rafael-milhomem.html

Kun BaRok-Projekto, Rafael Milhomem jam lanĉis du albumojn en Esperantujo. Nun la artisto prezentas al ni muzikan koncepton tute malsimilan al la peza etoso de metal-bando. Fluganta Melodio temas pri belega instrumenta albumo kun klasikaj melodioj kiuj flugigas nin tra la sonaj ondoj. Ĝi enhavas novajn titolojn tute freŝajn, kaj ankaŭ titolojn ne oficiale lanĉitajn, kaj remastrigitajn de la sendependa albumo “Emanações Harmônicas” (Harmoniaj Emanaĵoj) (2015).

Redaktis Rafael Henrique Zerbetto

Fonto: Vinilkosmo

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Recenzo: Stranga - Sur la Arbo, de Krio de Morto
[2018-07-19]
http://esperanto.china.org.cn/2018-07/19/content_57796364.htm

Stranga - Sur la Arbo estas duobla albumeto de Krio de Morto. Ĝi konsistas de du albumetoj, Stranga (ses titoloj) kaj Sur la Arbo (sep titoloj), kiuj ankaŭ povas esti aparte aĉetitaj ĉe Vinilkosmo.

Krio de Morto estas konata ne nur pro sia muziko, sed ankaŭ pro teatraj performancoj kaj la uzo de nigra lumo kaj fluoreskaj farboj sur la podio por krei industri-ŝamanan sperton dum koncertoj. La fluoreskaj farboj en la fotoj de la artistoj sur la diskokovrilo igas ĝin unikaĵo en Esperantujo.

La bela voĉo de gastmuzikisto Amy Dudley en la kantoj Stranga kaj La Produkto estas unu el la specialaĵoj de Stranga, albumo kiu finiĝas per unu el la plej bonaj kanzonoj de Krio de Morto: Mi Staras. Ankaŭ Wojciech Kuszewski partoprenas en tiu ĉi albumo kiel gastmuzikisto, kaj tio ebligas plurvoĉajn korusojn, kiel en La produkto.

En Sur la Arbo preskaŭ ne aŭdiĝas ina voĉo kaj la sono de la gitaroj kaj drumoj estas pli evidenta. La pli peza etoso de tiu ĉi disko estas bona esprimo de la “mortodanco”, vorto uzata de la bando por priskribi ĝian nunan muzikon.

Sur la Arbo sonas kiel natura sinsekvo de Stranga, kaj estas harmonio inter ĉiuj kanzonoj de tiu duobla albumo. Estas aparte substrekindaj la forta voĉo de Gregor van Glapson, la peza sono de la gitaroj kaj la influo de elektronika muziko en multaj kantoj. Krio de Morto, kiu naskiĝis kiel anarkia punkbando, trovis sian propran vojon en subgrunda muziko, kaj tiu ĉi albumo atestas tion.

Stranga - Sur la Arbo estas elŝutebla ĉe Vinilkosmo-retejo, kie ankaŭ eblas senpage aŭskulti pecetojn de la kanzonoj:

https://www.vinilkosmo-mp3.com/eo/hardkoro-punko-alternativa-metalo/krio-de-morto/1-stranga-sur-la-arbo.html

Membroj de Vinilkosmo-ABONKLUBO povas aŭskulti ĝin senpage per elsendfluo.

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

256 aliĝoj en la 51-a Kongreso de ILEI
[2018-07-26]
http://esperanto.china.org.cn/2018-07/26/content_57827118.htm

Certe la kultura riĉeco de la gastiganta urbo Madrido helpis por atingi tiun rezulton. Certe la komuna organizo de du Kongresoj, tiu de Hispana Esperanto-Federacio kaj tiu de ILEI(Internacia Ligo de Esperantistaj Instruistoj) helpis por atingi tiun rezulton.

Pluraj ekskursoj jam okazis kaj ebligis al la partoprenantoj malkovri la urbon kaj la ĉirkauaĵon.

Jam brilaj programeroj okazis. La frandvespero sabate vespere ebligis gustumadon de plejmulte da bongustaj kaj ekzotaj manĝaĵoj. Sekvis koncerto de « Kaj Tiel Plu », kataluna ensemblo el kvin muzikistoj, kiuj ĉiuj elstaras en sia praktiko: fluto, violono, gitaro, kantado, frapinstumentoj, kaj kiuj kune brilas kreante viglan tradician gajan muzikon.

Dimanĉe estas kutima labortago kun diversaj prelegoj. Je la 16-a horo komenciĝis Lingva Festivalo, organizita de Dennis Keefe kaj de Irina Gonĉarova. Niaj partoprenantoj povis malkovri tridekon da lingvoj en bone organizita temposkemo.

Lunde matene okazis la solena malfermo. Partoprenis la vic-urbestrino de nia madrida distrikto. Nome de la universitato venis la vic-rektorino. Ĉio estis bonege kaj zorgeme organizita fare de Profesoro Manuel Pancorbo, membro de LKK. En gaja etoso tiuj gravuloj salutis kaj malfermis la Kongreson per tre pozitivaj vortoj. Fine ili ricevis diversajn librojn pri nia lingvo. Sekvis la enkonduka prelego de la prezidantino Mireille Grosjean, kiu traktis la kongresan temon « la kultura heredaĵo de Esperanto ». Kiam partoprenantoj venas el 33 landoj, la landaj salutoj brilis, pluraj salutantoj surhavis sian nacian kostumon.

Lunde posttagmeze okazis la unua kunsido de la Komitato de ILEI. La kvorumo estis atingita, la komitatanoj povis valide voĉdoni kaj decidi. Inter la decidoj ni citu la nomumadon kiel Honora Membro de Prof. Ron Glossop kaj de Prof. Duncan Charters. Plie la Komitato aprobis la jarraporton kaj la jarfinan bilancon, tiel la Estraro estas malŝarĝita de tiu respondeco. Notindas, ke kreiĝis du pliaj sekcioj, kiujn la Komitato ĝoje kaj aplaŭde aprobis : Armenio kaj Senegalo. Tiel ILEI havas nun 43 sekciojn.

La lunda tago 23-a de julio finiĝis per brila nacia vespero, dum kiu ni povis malkovri la mirinde belan tenoran voĉon de Miguel Fernandez, kun tre bela ensemblo el 11 gitaroj. Sekvis spektaklo de danco « Flamenco ».

Okazis kunveno de la hispana ILEI-sekcio kun la sekciestro de la Kataluna ILEI-sekcio kaj la prezidanto de ILEI. Okazis analizoj kaj konstatoj, aŭdiĝis sugestoj kaj novaj ideoj en serena etoso.

Komencantoj havas la okazon frekventi kurson pri Esperanto; la salono por ili plenas.

Okazis la unua parto de la 49-a AMO-seminario.

Okazis duhora debato pri la nuna stato de nia revuo « Juna Amiko » kaj la eblaj plibonigoj.

Danke al la ĉeesto de D-ino Katalin Kovats la Eo-Instruista Trejnado (EIT) povis komenciĝi.

Ekzamenoj okazos hodiaŭ marde.

Raportas Mireille Grosjean

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

103-a UK malfermita
[2018-07-30]
http://esperanto.china.org.cn/2018-07/30/content_57889095.htm

La 29-an de julio la 103-a Universala Kongreso de Esperanto solene inaŭguriĝis en Lisbono, ĉefurbo de Portugalio. Pli ol 1200 e-istoj el 73 landoj partoprenis en la malferma ceremonio.

La kongresa temo estas "Kulturoj, lingvoj, tutmondiĝo: Kien nun?".

Raportas Chen Ji

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Rezolucio de la 103-a Universala Kongreso de Esperanto
[2018-08-13]
http://esperanto.china.org.cn/2018-08/13/content_58592953.htm

La 103-a Universala Kongreso de Esperanto, kunveninte en Lisbono de la 28-a de julio ĝis la 4-a de aŭgusto 2018, kun 1567 partoprenintoj el 73 landoj,

konfirmas la grandan aktualecon de la kongresa temo "Kulturo, lingvoj, tutmondiĝo: kien nun?", kiu estis traktita tra la semajno en kvar diversaj sesioj kun abunda partopreno;

notas la koincidon de ĉi tiuj diskutoj kun la 100-a datreveno de la fino de la Unua Mondmilito, kiu markis turnopunkton en la tutmondiĝa procezo;

substrekas ke la radikoj de la nuna kultura kaj lingva diskriminacio kaj soci-ekonomia sufero, spertataj de granda parto de la homaro, troviĝas en la longa historio de koloniado eŭropa kaj de aliaj landoj pasinta kaj nuntempa, kaj ke solvoj postulas la malkonstruadon de koloniecaj mondrigardoj kaj potencdividoj;

atentigas, ke la neŭtrale homa lingvo Esperanto estas potenca rimedo por mensa malkoloniado, ebliganta reciprokan interkonatiĝon kaj kompreniĝon ekster la kutimaj kadroj de privilegio kaj ekskludado;

pledas por urĝa atento al la defiaj problemoj de lingva, kultura kaj alispeca diskriminacio, sufero kaj mortigo, kunligitaj kun la detruado de la naturo kaj aliaj perfortaj tendencoj de la tutmondiĝo;

deklaras la pretecon de la parolantoj de Esperanto kunlabori en agadoj por helpi kaj protekti homojn kaj popolojn kontraŭ tia perfortado kaj kontribui al la procedo de mensa malkoloniado en ĉiuj landoj de la mondo,

kaj alvokas la aktivulojn por Esperanto al praktika solidareca agado kun la suferantoj inkluzive de migrantoj kaj rifuĝintoj laŭ la plej noblaj tradicioj de nia movado.

Redaktis Rafael Henrique Zerbetto

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Novaj honoraj membroj kaj membroj de la Honora Patrona Komitato de UEA
[2018-08-15]
http://esperanto.china.org.cn/2018-08/15/content_58783411.htm

Novaj membroj de la Honora Patrona Komitato de UEA:

La Honora Patrona Komitato de UEA ekhavis du novajn membrojn: Vytenis Andriukaitis kaj Judit Polgár. Tiu honora organo konsistas el lingvistoj, sciencistoj kaj aliaj eminentuloj, kiuj faris gravajn servojn al la Esperanto-Movado kaj mem parolas kaj verkis en la Internacia Lingvo. Pri la elekto de Andriukaitis kaj Polgár decidis la Komitato de UEA en sia kunsido en Lisbono.

Vytenis Povilas Andriukaitis

(n. 1951.08.09 en vilaĝo Kjusjur, Jakutio, Sovetunio) estas litova medicinisto, politikisto kaj parlamentano, kiu ekde 2014 oficas kiel Komisionano de Eŭropa Unio pri Sano kaj Nutraĵa Sekureco. Diplomito de Kauna Medicina Universitato (1975), li laboris kiel kardiologo-kirurgo en Ignalina, Kauno kaj Vilno, kaj krome studis en la Historia Fakultato de Universitato Vilno, ricevante magistran diplomon en 1984. Li estis aktiva en la (komence subtera) movado por la sendependiĝo de Litovio, pro kio li estis persekutata dum pluraj jaroj sub la sovetia registaro. Kungvidanto de Litovia Social-Demokrata Partio, li fariĝis parlamentano en 1990 kaj kontribuis al la laboroj pri la nova konstitucio. Ekde 1993 li dediĉis sin plene al la politiko; de 2000 ĝis 2004 li rolis kiel vicprezidanto de la parlamento. En la jaroj 2012 ĝis 2014 li estis la ministro pri sano de Litovio, ĝis sia nomumo kiel litova membro de la Eŭropa Komisiono.

D-ro Andriukaitis komencis memstare lerni Esperanton en la jaro 1976, dum nokta deĵorado kiel kirurgo en malsanulejo en Ignalina. Laŭ sia propra klarigo, li elektis lerni la lingvon kiel protesto kontraŭ la rusiga premo de la tiama sovetia registaro. Dum pluraj jaroj li regule partoprenis kunvenojn de la Esperanto-klubo de Vilno, kiun gvidis lia medicinisto-kolego Adomas Vaitilavičius. La kresko de lia politika kariero iom post iom malhelpis lian pluan okupiĝon pri Esperanto, sed li restis daŭre interesita kaj subtenema pri la movado, i.a. kunlige kun la organizado de la 90a Universala Kongreso (Vilno, 2005). En la lastaj jaroj oftiĝis tiuj kontaktoj; plej notinde, li faris oficialajn paroladojn en Esperanto ĉe lingvopolitika konferenco en Nitro, 2016, kiu disvolviĝis paralele al la 101-a Universala Kongreso, kaj ĉe la komuna kongreso de Germana E-Asocio kaj Eŭropa Esperanto-Unio en Freiburg, 2017. Ambaŭ paroladoj, kiuj elokvente substrekas la porpacan kaj homrajtan kontribuojn de Esperanto, estas legeblaj en la oficiala retejo de la Komisiono.

Judit Polgár

(n. 1976.07.23, Budapeŝto, Hungario) estas profesia ŝakludisto, senkompare la plej sukcesa virino sur tiu kampo en la historio. Atinginte la rangon de grandmajstro en la aĝo de 15 jaroj (1991), ŝi tenis la titolon de plej forta virina ŝakludisto en la mondo dum pli ol 25 jaroj, kaj sukcese konkursis en centoj da turniroj kontraŭ la plej bonaj viraj ŝakludistoj. En la jaro 2005; post la nasko de sia filo; ŝi atingis la 8-an lokon en la monda ranglisto, kun Elo-poentaro de 2735. Fama pro siaj intensaj lud-stilo kaj konduto, ŝi sukcesis renversi multajn antaŭjuĝojn pri la ŝak-kapabloj de virinoj; pluraj famaj ŝakistoj konsideras ŝin inter la plej talentaj ludantoj de ĉiuj epokoj. Ŝiaj ludoj inkluzivas venkojn kontraŭ 11 aktualaj aŭ iamaj mondaj ĉampionoj. Retiriĝinte el konkursado en 2014, ŝi nun estas la ĉefa trejnisto de la hungara nacia (vira) teamo.

S-ino Polgár lernis Esperanton same frue kiel ŝi lernis ŝakon. Ambaŭ okazis pro la elekto de ŝiaj gepatroj, Laszló kaj Klara Polgár, kiuj decidis eduki siajn tri filinojn hejme kaj provi disvolvi ĉe ili specialan intelektan talenton. Ŝako kaj Esperanto estis du grandaj pasioj de la patro, kaj do nature fariĝis kernaj elementoj de la familia eduka sistemo, kiu emfazis ankaŭ disciplinon, kreemon, ambicion, kaj plurflankecon. En la okdekaj jaroj la familio komencis famiĝi, unuflanke inter esperantistoj, sed ankaŭ pli kaj pli en la hungara kaj internacia socioj, pro la rimarkindaj sukcesoj de ĉiuj tri fratinoj pri ŝakludado. La plej aĝa fratino, Zsuzsa (1969) atingis la rangon de la plej bona virina ŝakludisto en la mondo en 1984; du jarojn poste, la dua fratino, Zsofia (1974), gajnis la duan lokon en la monda ĉampioneco por ŝakludistoj sub 14 jaroj. En 1988 kaj 1990 la tri fratinoj ludis kune en la hungara virina ŝakolimpika teamo, gajnante ambaŭfoje la oran medalon. Iliaj brilaj karieroj altiris multan favoran atenton al la edukaj teorioj de la patro, kiu ĉiam menciis Esperanton kiel idealan unuan fremdan lingvon por la edukado de infanoj.

Multlingva kiel multaj esperantistoj, s-ino Polgár malofte parolas Esperanton nuntempe, sed ĝi restas grava parto de ŝia familia identeco. Kiel plej elstara pruvo de la kapablo de infanoj "edukiĝi al genieco", ŝi multe kontribuis al la prestiĝo de nia lingvo en la ŝakluda kaj eduka mondoj.

Novaj honoraj membroj de UEA

En la 103-a Universala Kongreso en Lisbono UEA ricevis tri novajn Honorajn Membrojn. Pro iliaj gravaj servoj al la tutmonda Esperanto-movado la Komitato de UEA distingis s-inon María Rafaela Urueña Alvarez kaj s-ron Josep Franquesa i Solé, el Hispanio kaj s-ron NAN Youli, el Ĉinio.

Josep FRANQUESA i SOLÉ

(n. 1937 en Sant Feliu de Codines, Katalunio, Hispanio) eklernis Esperanton kiel adoleskulo en sia naskiĝvilaĝo. Post la jaroj de deviga lernejo, en la urbo Lleida li disvolvis longas karieron kiel komercisto, unue sur la kampo de kokinbredado, poste rilate al varoj por aŭto-riparado kaj hidraŭlikaj ekipaĵoj. En tiu pangajna laboro li ofte kaj kreeme uzis Esperanton por fari internaciajn kontaktojn, starigi komercajn rilatojn, kaj ekscii pri novaj sciencaj kaj teknikaj evoluoj. Pri tiu duona jarcento de sukcesa utiligo de la lingvo li verkis elokvente en la eseo "Malgranda estas bela, grava kaj interesa" (Malgranda estas bela: Prelegaro de la 31a Kataluna kaj 4a Transpirenea Kongreso de Esperanto, 2003). Liaj multnombraj internaciaj amikecoj kaj lia entuziasmo por tiu konkreta per-Esperanta agado restas tre konvinkaj pruvoj de ĝia valoro, ankaŭ por la novaj generacioj de esperantistoj.

Ne estas surprize, ke tiu dumviva praktika rilato al Esperanto esprimiĝis ankaŭ per multjara membreco en UEA, ekde 1982 ankaŭ kiel regula membro de Societo Zamenhof, kaj per partopreno en kvardeko da Universalaj Kongresoj. Lia sukcesa komerca agado instigis lin aktiviĝi, ekde 1996, en la Internacia Komerca kaj Ekonomia Fakgrupo (IKEF), aliĝinta faka asocio de UEA. En la sama periodo li fariĝis C-komitatano de UEA, restante ĉe tiu posteno de 1995 ĝis 2001 kaj denove de 2004 ĝis 2013; entute 15 jarojn.

Ĉe la landa nivelo, Josep Franquesa kontribuis longe kaj diversmaniere al la kataluna kaj hispana movadoj, interalie kiel prezidanto de la lokaj kongresaj komitatoj en la hispana kaj kataluna kongresoj en Lleida en 1975, respektive 1986. Ekde la 90-aj jaroj li rolis dum diversaj mandatoj kiel prezidanto de Kataluna Esperanto-Asocio, foje interŝanĝante la postenon kun tiu de vicprezidanto. Ne malplej notinde, lia filino kaj almenaŭ du el liaj nepoj aktive parolas Esperanton.

Sudo NAN Youli

(n. 1942 en Pekino, Ĉinio) havas manĉuran naciecon; tra la jardekoj de sia Esperanto-agado, li fariĝis eble la plej konata kaj respektata aktivulo en ĉina Esperantujo. Li ekesperantistiĝis en 1962 ĉe la Esperanto-fako de Pekina Radiodissenda Kolegio, kie li estis studento. Akirinte la diplomon en 1964, li eklaboris en Pekina Radiostacio, antauaĵo de China Radio Internacia, kaj partoprenis la preparan laboron de la Esperanta dissendo kaj Esperanto-sekcio. Ekde ties lanĉo li diskoniĝis kiel unu el la ĉefaj "voĉoj" de Ĉinio en Esperanto, laborante 25 jarojn kiel parolisto, ĵurnalisto kaj redaktoro de la Esperanto-sekcio. En 1989 li ŝanĝis okupon, fariĝante direktoro de kultura-interŝanĝa centro kaj vicprezidanto de la sindikato de China Radio Internacia, inter aliaj okupoj, ĝis sia emeritiĝo.

La profesia laboro por Esperanto neniam sufiĉis por s-ro Nan; tra duona jarcento li organizis dekojn da kursoj kaj aktivaĵoj kaj trejnis centojn da esperantistoj el diversaj regionoj tra Ĉinio. Laŭ unu takso, duono de la nunaj gvidantoj de ĉinaj Esperanto-organizoj estis liaj kursanoj. Li estis ankaŭ tre aktiva gastiganto kaj ĉiĉerono de alilandaj esperantistoj. Kiel vicprezidanto de Monda Turismo, li akceptis pli ol mil esperantistojn el diversaj landoj kaj ofte gvidis Esperanto-karavanojn tra la lando. En la ĉefurbo Pekino li ludis ŝlosilan rolon kiel organizanto de la loka movado, farante gravajn kontribuojn al la lokaj kongresaj komitatoj de la Universalaj Kongresoj en 1986 kaj 2004. La lastajn dudek jarojn li estis prezidanto de Pekina Esperanto-Asocio, nun estas ĝia honora prezidanto kaj prezidanto de la inspektantaro de Ĉina Esperanto-Ligo. Li estas ankaŭ dumviva membro de UEA.

Kiel elstara parolanto de la lingvo, s-ro Nan partoprenis la redaktadon de diversaj gravaj ĉinaj libroj en Esperanto, inkluzive de Esperanta-ĉina vortaro, Ĉina-Esperanta vortaro, Konciza historio de la ĉina Esperanto-movado, Verkaro de Prezidento Mao Zedong, Ĉina antologio, Ĉina enciklopedio, Moroj de ĉinaj nacimalplimultoj kaj aliaj. Per tiu agado, same kiel per siaj radio-elsendoj kaj sia organiza laboro, li faris nemalhaveblan kontribuon al la tutmondeco de Esperanto en la lasta duona jarcento.

María Rafaela URUEÑA ALVAREZ

(n. 1942 en Bilbao, Hispanio) estas fakulo pri internacia juro kaj gvida aktivulo en la loka, landa kaj internacia Esperanto-movadoj. Juron ŝi studis en la Universitato de Valladolid, kie ŝi atingis "eksterordinaran premion" okaze de la diplomiĝo. En 1979 ŝi doktoriĝis pri juro, kaj ekde 1986 laboris kiel profesorino pri Internacia Juro kaj Internaciaj Rilatoj en la Universitato de Valladolid, ĝis sia emeritiĝo. Dum 11 jaroj ŝi gvidis kursojn pri Naturjuro kaj Internacia Juro en la Nacia Universitato de Neĉeesta Lernado, en la hispana urbo Palencio. Ŝi estas membro de la Katedro "Jean Monnet" pri Eŭropa Juro, kaj fondinta membro de la Instituto por Eŭropaj Studoj en la Universitato de Valladolid.

Prof. Urueña ofte prelegis pri juraj temoj en la kadro de Internacia Kongresa Universitato dum la Universalaj Kongresoj; shi estis krome la Rektorino de IKU dum la UK en Valencio, 1993. Autoro de multaj libroj kaj artikoloj en la hispana. i.a. pri medio-protektado kaj juro de la maro, shi publikigis krome la E-librojn ABC de la Europa Unio: Enkonduko en la europan juron (1997) kaj Europa Unio, pashon post pasho (2014). En 2016 aperis shia enkonduka eseo en la libreto eldonita de UEA kun pluraj internaciaj traktatoj, Fundamento de la Homaj Rajtoj. Shi estas la Honora Prezidanto de la UEA-laborgrupo "Esperanto por UN", kaj dumviva asociita membro de AIS San Marino. Post la refondo de internacia faka asocio pri juro (post la forpaso de d-ro Ivo Lapenna), ŝi estis prezidanto de Jura Esperanto-Asocio (EJA) ekde 1991 ĝis 1995, kaj denove kun la sama posteno ekde 2010 ĝis 2015. Nun ŝi estas Sekretario de Internacia Jurista Esperanta Asocio (IJEA).

Dumviva membro de UEA kaj regula membro de Societo Zamenhof, prof. Unueña signife kontribuis ankaŭ al la loka kaj landa movadoj jam ekde la jaro 1960. Dum pluraj jaroj ŝi gvidis kurson pri Esperanto per "Radio Valladolid", kaj de 1978 ĝis 1984 ŝi estis Prezidanto de Hispana Esperanto-Federacio. En 1998 ŝi estis la prezidanto de la loka kongresa komitato por la hispana kongreso en Valladolid. En 2010 ŝi ricevis la premion Ada Fighiera Sikorska de la kataluna Kultura Asocio Esperantista, rekone al ŝiaj multaj kontribuoj enlande kaj internacie.

Redaktis：Rafael Henrique Zerbetto

Fonto: Gazetaraj Komunikoj de UEA

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Recenzo: La Kompanoj kantas Brel en Esperanto
[2018-08-20]
http://esperanto.china.org.cn/2018-08/20/content_59403987.htm

Tiu ĉi albumo estas ido de la 100-a UK: La Kompanoj preparis spektaklon titolitan “Brel inter la Gigantoj” por la nacia vespero, kaj tiel naskiĝis la projekto lanĉi la unuan esperantan muzikalbumon de kantoj de Jacques Brel, kiun oni povas nun aŭskulti: La Kompanoj kantas Brel en Esperanto estas 13-kanta albumo kiu certe plaĉos al ŝatantoj de Jacques Brel. Ne nur la tradukoj estis bone faritaj, sed ankaŭ la muziko agrable sonas. La kantistoj klare parolas kaj iliaj voĉoj distingiĝas de la sonoj de muzikiloj, kaj pro tio la albumo estas ankaŭ rekomendinda por komencantoj.

La kantoj elektitaj por tiu ĉi albumo panorame prezentas la muzikon de Brel:  de la komenco de lia kariero ĝis kantoj mondfamaj kiel “Amsterdam” kaj “Ne forlasu min” (Ne me quitte pas), la albumo entenas socian kritikon kaj atentan priskribon de la epoko kaj ĝiaj homoj.

La muzikistoj de La Kompanoj ne okupiĝas profesie pri muziko, tamen la kvalito de tiu ĉi albumo superas tiun atenditan de amatoraj muzikistoj. “Amsterdam’” estas bona ekzemplo de bone aranĝita kanto: simple fermu la okulojn kaj vi sonĝe troviĝos en la haveno priskribita de la kanzono. Ankaŭ la spriteco trovebla en pluraj kantoj, kiel “Ek! Sekvante”, estas substrekinda en tiu ĉi albumo.

Anoncita kontraŭ 12.5 eŭroj (10 eŭroj por la bita versio) en la retejo de Vinilkosmo, tiu ĉi albumo certe valoras la prezon kaj plaĉas al ŝatantoj de diversaj muzikstiloj. Membroj de Vinilkosmo-ABONKLUBO povas ĝin aŭskulti senpage per elsendfluo.

Por pliaj informoj pri la disko, senpaga aŭskultado de pecoj de la kanzonoj kaj aĉeto, vizitu la retejon: https://www.vinilkosmo-mp3.com/eo/kanzono-tradicia-progresiva/la-kompanoj-119/2-la-kompanoj-kantas-brel-en-esperanto/

Verkis: Rafael Henrique Zerbetto

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Irana kulturo en Ŝanhajo: Vespero kun filmo, frandaĵoj kaj Esperanto!
[2018-08-23]
http://esperanto.china.org.cn/2018-08/23/content_59886136.htm

Vespere de la 21-a de aŭgusto, tuj post la kluba aktivado de Ŝanhaja Esperanto-Asocio (ŜEA), la klubanoj, kaj irana esperantisto Saed Abbasi, iris en la Ŝanhajan Malnovan Kino-kafejon por partopreni iun interesan vesperon, kiu celis interesigi nekonatajn homojn pri frandaĵoj, bonegaj filmoj kaj la lingvo Esperanto!

"Kiam filmoj renkontas frandaĵojn..." estis la temo de la vespero, kiu estis organizita de la interreta kompanio "Spertuloj pri ĉio bongusta Shixiangjia (食享家)". Iranaj manĝaĵoj, irana filmo

Pri Elly

(ĝi gajnis la Arĝentan Urson en la 59-a Berlina Internacia Filma Festivalo), irana amiko kaj esperantistoj... ĉio kontribuis al la mirinda etoso de tiu vespero.

Je la sesa kaj duono komenciĝis la vespero kun pli ol dudek ĉeestantoj, kiuj ne konis unuj la aliajn. Kiel unu el la anoncistoj, S-ro Saed (la unua maldekstre) ĉe la komenco petis al S-ro Zhou Tianhao, prezidanto de ŜEA, diskonigi al la spektantoj la internacian lingvon Esperanton. Kaptinte la bonŝancon, S-ro Zhou klarigis al ĉiuj pri la lingvo detale, por ke ili rapide akceptu la ĝeneralajn sciojn pri Esperanto: ĝia kreinto L.L.Zamenhof, la frateco inter esperantistoj, justeco de lingvoj, simpleco por lernado kaj la interna ideo de la lingvo...

Poste, oni projekciis la supre menciitan filmon

Pri Elly

. Ĝi prezentis la tragedion de tri mezklasaj familioj feriante ĉe la maro en Teherano, ĉefurbo de Irano. La filmo levis iomete la vualon de la kultura fono de Irano. Ĉiuj ĉeestantoj spektis la bonegan filmon kaj dume gustumis iranajn fruktojn kaj kukojn alportitajn de S-ro Saed kaj alia subtenanto.

Ĉe la fino de la vespero, S-ro Saed detale komentis la filmon kaj respondis la demandojn de la spektantoj en Esperanto, kaj s-ro Zhou faris interpreton. Havante multajn diversecajn elememtojn, la aktivado firme kaptis la atenton de la ĉeestantoj kaj ili multe ĝuis la mirindan atmosferon de filmo, frandaĵoj kaj Esperanto.

Raportita de Zhou Tianhao

Redaktoro: Xie Ruifeng

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Biciklado al Esperanto-dometo
[2018-08-27]
http://esperanto.china.org.cn/2018-08/27/content_60529730.htm

La Esperanto-dometo situas proksime al bela Bagong-monto en Huainan-urbo de Anhui-provinco. Ĝi estas apartamento el tri dormoĉambroj, kuirejo, duŝejo kaj salono.

Esperanto-dometo

Ĝia posedanto, veterana esperantisto sinjoro Yang Haichun, kun helpo de kelkaj lokaj esperantistoj ordigis kaj ornamis la dometon por ke ĝi havu Esperantan etoson.

Ornamaĵoj sur la muro de la dometo

Yang diris, ke la dometo povas akcepti esperantistojn el diversaj lokoj. Feliĉe, Huang Zhengsu kaj mi, esperantistoj el Hefei, ĉefurbo de Anhui-provinco, fariĝis la unuaj gastoj ĉe la dometo. En la 24a de aŭgusto ni biciklis pli ol 120 kilometrojn de Hefei al Huainan.

Sinjoro Yang Haichun

Kiam ni atingis la cellokon, pluraj lokaj esperantistoj jam atendis nin ĉe la strato apud la dometo. Ni vespermanĝis, parolis pri la Esperanto-movado de Anhui-provinco, kaj Huang kaj mi tranoktis en la dometo.

Huang Zhengsu kaj Liu Baoguo (maldekstre)

En la sekva tago, akompanate de lokaj samideanoj, Huang kaj mi vizitis la antikvan urbeton Shouxian, la lasta ĉefurbo de Chu-regno. Ĝi estas en la listo de famaj historiaj urboj de Ĉinio.

Esperanto-agado en la dometo

Matene de la 26a de aŭgusto ni adiaŭis lokajn samideanojn en Huainan kaj bicikle revenis al Hefei. Je la oka horo vespere ni sekure atingis hejmon.

(verkis Liu Baoguo kaj fotis Yang Haichun, Wang Yunfang kaj Huang Zhengsu)

Redaktoro: Liu Zijia

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Verda renkontiĝo en Guangdong-provinco
[2018-09-03]
http://esperanto.china.org.cn/2018-09/03/content_61829534.htm

(Harpina Wu, Johano Zhang, Ding Shihui, Saŭkio Zhang kaj Petro Ye)

En la 27-a de aŭgusto, kvar esperantistoj (Saŭkio Zhang, Petro Ye, Johano Zhang kaj Harpina Wu) el Kantono vizitis Zhongshan por intervidiĝi kun sinjoro Ding Shihui.

Ding Shihui estas veterana esperantisto, kiu multfoje publikigis esperantologiajn artikolojn kaj stimulis novulojn pri nia lingvo. Antaŭe, li instruis la anglan lingvon en mezlernejo de Hunan-provinco, poste li translokiĝis al la urbo Zhongshan de

Guangdong-provinco

. Antaŭ 3 jaroj li malfermis hunan-an restoracion en la urbo, kaj speciale invitis esperantistojn renkontiĝi tie. Do, ĉi-foja vizito de esperantistoj estas ilia unua renkontiĝo post tri jaroj.

La esperantistoj ĝoje kunsidis. Sinjoro Ding prezentis al la gastoj Esperantajn radio-elsendojn de pola kaj aŭstralia retejoj. Li alte taksis la E-parolanton Marcel,kiu laboras por la internacia lingvo kun tiom klara voĉo en tiom granda aĝo. Lia diligenteco estas lerninda de ni ĉiuj. Li ankaŭ donacis librojn kaj gazetojn al la gastoj, kaj proponis starigi inter kantonaj esperantistoj Wechat-grupon "senkrokodilan".

S-ro Ding regalis la gastojn per teo kaj fruktoj, kaj tagmeze invitis ilin tagmanĝi en la restoracio posedata de li. La verda etoso, amika renkontiĝo, varma babilado kaj bongustaĵoj donis al la gajaj vizitantoj mirindan tagon.

Raportis: Petro YE

Redaktoro: Xie Ruifeng

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Okazis Esperanto-Kongreso en nordorienta Ĉinio
[2018-09-03]
http://esperanto.china.org.cn/2018-09/03/content_61829537.htm

Inter la 24-a kaj 26-a de aŭgusto en la bela urbo Fengcheng de Liaoning-provinco, nordorienta Ĉinio, okazis la 10-a Esperanto-Kongreso de la provincoj Liaoning, Jilin kaj Heilongjiang, kaj Interna Mongolio. En ĝi partoprenis pli ol 140 esperantistoj el pli ol 10 provincoj, metropoloj kaj aliaj lokoj de Ĉinio. Ĉijare estas la 20-a datreveno de la unua kongreso, kiu siatempe okazis en Dandong-urbo.

Ĉeestis la solenan inaŭguron s-ro Chen Haosu, honora prezidanto de Ĉina Esperanto-Ligo, Zhao Jun, ĉefredaktoro de El Popola Ĉinio, kaj gvidantoj el lokaj asocioj kaj registaroj.

En la kongreso okazis seminario, en kiu 7 fakuloj kaj aktivuloj el diversaj asocioj faris prelegojn pri lernado de Esperanto, legado de esperantaj libroj, laboro en CO de UEA kaj aktivecoj de ĉinaj filioj de la Internacia Fervojista Esperantisto-Federacio kaj Internacia Komerca kaj Ekonomia Federacio. Iliaj prelegoj alportis al la kongresanoj akademian etoson kaj tre utilajn informojn. Oni diskutis kion esperantistoj povas fari por konstrui la homaran komunumon de komuna estonteco. Fakte nemalmultaj esperantistoj opinias, ke la ideo "homara komunumo de komuna estonteco" similas al la idealo de Esperanto: unuanima kunlaboro por konstruado de bela estonteco.

Krom la seminario, LKK preparis por la kongresanoj brilajn artajn prezentojn, inkluzive de kantoj, dancoj, Tajĝiĉjŭan-prezento k.s.. Oni kantis, dancis kaj ĝuis la Esperantan etoson kaj amikecon alportitajn de la kongreso.

（Chen Ji）

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Esperanto-Klubo de ŜEA invitas vin kune legi!
[2018-09-05]
http://esperanto.china.org.cn/2018-09/05/content_62342155.htm

De la 10-a de julio ĝis la 1-a de septembro, la somera leg-trejnado de Ŝanhaja Esperanto-Klubo daŭris du monatojn. Dank'al ĉiuj ĉeestantoj, precipe irana esperantisto Saed Abbasi, en Esperanto-ĉambro en la Ŝanhaja Fremdlingva Universitato (Shanghai International Studies University) oni kune lernis Esperantan literaturon kaj paroli Esperante.

Sinjoro Saed ne nur oferis sian tempon dufoje ĉiusemajne por gvidi la aktivadon (pli ol du horoj ĉiufoje), volonte kaj senpage, li ankaŭ zorgeme elektis interesajn kaj humurajn lego-materialojn por la klubanoj. Celante altigi la nivelon de prononcado kaj leg-kompreno por komencantoj, kaj tiun de lingva regado por progresintoj, ĉiu klubano diligente kaj fervore partoprenis en esperanta lernado kaj praktikado.

La fruktoplenaj deksesfojaj trejnadoj inkludas pli ol cent paĝojn da tekstoj eltiritaj el Esperantaj libroj aŭ revuoj, diversajn instruajn metodojn por analizi kaj klarigi tekston kaj gramatikon, kartoludojn por memorigi numeralojn... Ĉiuj ĉeestantoj donis sian plenan atenton al la grupa studo de Esperanto, gaje ĝuis la Esperantan etoson kaj eĉ ludis rolojn konkretigitajn de la tekstoj "La Eta Princo", "La Reĝidino Mal", "Judaj Rifuĝintoj en Ŝanhajo", "Ho, Mia kor'", "Supo el Ŝtono", "La Avara Muelisto", "Aŭtuna Nokto" ktp.

Esperanto-Klubo de Ŝanhaja Esperanto-Asocio

invitas vin

kunlegi!

Post la someraj ferioj, nin atendas la nova semestro, en kiu indas daŭrigi la Esperantan studadon kun novaj tekstoj de la naŭa ĝis la dekdua en ĉiu sabato, kvarfoje en ĉiu monato (ĝis januaro de venonta jaro) en la sama Esperanto-ĉambro.

Ĉiuj, ĉinoj aŭ eksterlandanoj, kiuj volas paroli kaj interŝanĝi opiniojn nur per Esperanto, estas bonvenaj al Ŝanhaja Esperanto-Klubo, kie vi certe povas prezenti vian lingvan kapablon, trovi kaj renkonti esperantistojn en-kaj ekster-landajn.

Retpoŝto: tianhao_zhou@vip.163.com

Telefonnumero: 021-35373052, 13801650732

Vojaĝu kun ni en Esperantujo en Ŝanhajo.

Veninte aŭ ne, ni ĉiam vin atendas.

Raportita de Zhou Tianhao

Redaktoro: Xie Ruifeng

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Vikipedio en Esperanto atingas sian 250-milan artikolon
[2018-09-21]
http://esperanto.china.org.cn/2018-09/21/content_63729113.htm

La 18-an de Septembro 2018 Vikipedio en Esperanto atingis sian 250-milan artikolon. La koncerna artikolo estas "Livaie", pri komunumo en Francio, kaj verkis ĝin kontribuanto Dominik. Legu ĝin ĉe

https://eo.wikipedia.org/wiki/Livaie

.

La Esperanto-lingvan version de Vikipedio fondis Chuck Smith la 6-an de novembro 2001. Kun la helpo de Jerry Muelver kaj Stefano Kalb, li publikigis la unuan version la 2-an de januaro 2002, kun pli ol 300 paĝoj.

La artikoloj estas libere redakteblaj kaj lastatempe pli ol 300 uzantoj redaktas Vikipedion en Esperanto ĉiumonate. La volontuloj de Vikipedio daŭre aldonas novajn artikolojn kaj samtempe pligrandigas kaj plikvalitigas jam ekzistantajn. En la enciklopedio estas krom teksto ankaŭ fotoj, videoj, sonaĵoj kaj eĉ 3D-objektoj. La tuta projekto estas ebla nur danke al tuja kunlabora reviziado per interreto -- kaj multaj volontuloj.

La Esperanta Vikipedio tenas la 32-an pozicion inter Vikipedioj laŭ nombro de artikoloj. Proksimaj estas la euska (45 mil pli), la bulgara (5 mil malpli) kaj rapide proksimiĝas la armena. Sed kvanto de artikoloj ne estas ĉio -- gravas ankaŭ kvalito de ili. Konsiderante kvaliton de la 1 000 plej gravaj artikoloj, la Esperanta Vikipedio estas en tre bela 16-a loko. En la tutmonda Vikimedia movado ĝi estas pozitive taksata, ĉar ĝi fondiĝis tre frue, kunigas signifan komunumon kaj eĉ estas oficiale reprezentata de la organizo Esperanto kaj Libera Scio (ELiSo).

Vikipedio ebligas aliron al artikoloj pri plej diversaj temoj kutimaj en enciklopedio, el ĉiuj fakoj, sed por la Esperanto-komunumo ĝi havas kroman valoron, nome registri artikolojn pri Esperanto-aktivajhoj kaj iniciatoj, kun fotoj kaj ilustrajhoj pri multaj faktoj kaj homoj, kiuj konsistigis la evoluon de nia lingvo laŭlonge de pli ol 130 jaroj. La artikoloj de Enciklopedio de Esperanto (1934) estis enretigitaj kaj (ankaŭ) vi povas daŭre grandigi kaj plibonigi ilin. Specife utila ĝi estas por fakaj asocioj, kiuj per ĝi povas facile disvastigi informojn de sia fako.

Dum multaj jaroj de sia ekzisto Vikipedia medio multe ŝanĝiĝis. Komence redaktado okazis per speciala kodo, ne tre malfacila, sed neintuicia por neteknikemuloj. Nuntempe vi povas redakti kaj formatigi tekston simile kiel en retpoŝto. Aldone, progresaj teknikaj iloj nun faras plurajn monotonajn laborojn, do vi povas fokusiĝi pri la vera kerno -- bonkvalita teksto. Eĉ, ĉiam pli da homoj faras simplajn redaktojn (ekz. korektado de mistajpoj) per poŝtelefona aplikajho. Por helpi al Vikipedio, komencu per

https://eo.wikipedia.org/wiki/Vikipedio:Bonvenon_al_Vikipedio

.

Ĉar Vikipedio estas utila al la Esperanta komunumo, pluraj organizoj jam helpis kaj plu helpas ĝin. Inter ili estas UEA, TEJO, E@I kaj novfondita Esperanto kaj Libera Scio, specife fokusiĝanta pri Vikimedia agado. Sen tiuj organizoj Vikipedio ne estus tiom bunta, kiom ĝi estas nun.

Statistikaĵojn pri ĉiuj pli ol 200 versioj de Vikipedio oni trovas ĉe

https://en.wikipedia.org/wiki/List_of_Wikipedias#Detailed_list

, dum specifaj pri la Esperanto-versio troviĝas ĉe

https://eo.wikipedia.org/wiki/Specialajho:Statistikoj

.

UEA kaj ELiSo varme gratulas -- kaj kore dankas -- tiom da aktivuloj, kiuj praktike anonime, sed plenanime kaj volontule laboras por libera scio en Esperanto.

Redaktoro: Chen Ji

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Eksa prezidento de Kostariko: la unua Ĉina Internacia Importa Ekspozicio estas tre grava por Latinameriko
[2018-09-25]
http://esperanto.china.org.cn/2018-09/25/content_64022605.htm

Nun, Kostariko jam konfirmis sian partoprenon en la unua Ĉina Internacia Importa Ekspozicio okazonta en novembro en Ŝanhajo. Pri tio, tiama prezidento de la lando Luis Guillermo Solís Rivera diris, ke la ekspozicio sendube estas bona ŝanco por diversaj landoj rekomenci novan paŝadon sur la vojo de tutmondiĝa kunlaboro. En lasta tempo, aperis malĝojigaj disputoj pri ekonomia malfermo kaj internacia komerco, "por ni, la landoj kiuj aprobas ke libera komercado devas daŭri, la grandaj eksponadoj, kiel la internacia importa ekspozicio de Ĉinio, estas la kadra platformo por realigi niajn volojn".

La ekspozicio havas gravan signifon por antaŭenpuŝi interligan sistemon de komercado kaj estas tre grava por la estonteco de Latinameriko. La prezidento diris, ke la partopreno de Kostariko estas lia plej granda atendo. La lando ludos grandan rolon en eksporta ekonomio. Kostariko plibonigis la industrian ĉenaron de la grupoj de mez- kaj malgrandaj firmaoj kiuj partoprenas en internacia konkurenco, kaj la ekspozicio estas bona loko kie entreprenoj povas fari efikajn kunlaborojn.

La prezidento diris, ke la ĉeesto de Kostariko al tiu ĉi ekspozicio fariĝos brila punkto de la lando en internacia komercado en 2018. Tio helpos produktaĵojn de la lando eniri en ĉinan merkaton, kiu kreos bonajn kondiĉojn por la disvolvado de Kostariko.

Redaktoro: Xie Ruifeng

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Deklaro de universala esperanto-asocio okaze de la monda turisma tago
[2018-09-28]
http://esperanto.china.org.cn/2018-09/28/content_64243149.htm

La 27-a de septembro estis deklarita Monda Turisma Tago de UN; tago en kiu ĉiujare oni observas la signifon de turismo kiel rimedo por renkontigi homojn trans regionaj kaj landaj limoj kaj kultivi en ili spiriton de reciproka respekto. La 102-a Universala Kongreso de Esperanto, en Seulo, en julio 2017, aparte emfazis la Internacian Jaron de Daŭripova Turismo por Evoluigo 2017, substrekante en sia fina kongresa rezolucio "la gravecon de daŭripova turismo por la tutmonda Esperanto-lingvokomunumo, kies anoj ofte vojaĝas por renkonti unu la alian kaj por ekkoni la riĉecon de aliaj kulturoj."

Ĝi notis "la esencan rolon kiun ludas komuna lingvokono en la perado de reciprokaj kontaktoj inter homoj de malsamaj kulturoj, kaj la unikajn kontribuojn de Esperanto sur tiu kampo."

La kongreso samtempe rekonis la gravecon de daŭripoveco, emfazante "la urĝecon redukti la ekologiajn kaj sociajn damaĝojn, kiujn kaŭzas multaj formoj de turismo, kaj disvolvi novajn kaj pli daŭripovajn formojn."

Ĉi-jare, en 2018, UEA denove rekonas la Mondan Turisman Tagon kaj renovigas sian volon, en kunlaboro kun Unuiĝintaj Nacioj kaj ties Monda Turisma Organizaĵo "daŭre labori por aktive engaĝi, eduki kaj inspiri homojn en ĉiuj landoj al pli inkluziva kaj konscia turisma kulturo."

内容

Redaktoro: Gao Shuyuan

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Ekis la E-kursoj ĉe la Artkolegio de Kunming
[2018-10-11]
http://esperanto.china.org.cn/2018-10/11/content_65688979.htm

Hieraŭ vespere ekis la E-kursoj ĉe la Artkolegio de Kunming, forte subtenataj de prezidanto Duan Yongxin. Ĉi-semestre estos 304 gestudentoj, dividitaj en 5 klasojn. Ĉiuj el ili apartenas al la Aviada Departemento kaj ili estas komencantoj. Organizas la kursojn s-ro Zhang Lianjin. Instruas s-ro Liu Baoguo kaj Alessandra Made pere de la lernolibro Moderna Esperanto kompilita de pekina profesoro Li Weilun. Atendantaj alvenon de la libroj, la lernantoj estas bone lernantaj la alfabeton. La plej lertaj kaj interesataj el la malnovaj gestudentoj daŭre studas ne oficiale, partoprenante en inter-kultura projekto de video-interŝanĝo kun pli malpli sam-aĝuloj de franca lernejo.

Alessandra Made

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Sukcesa 12-a Ŝtata Kongreso de Esperanto en San-Paŭlo
[2018-10-16]
http://esperanto.china.org.cn/2018-10/16/content_66475074.htm

De la 12-a ĝis la 14-a de oktobro 2018 okazis en la urbo Atibaia, en la brazila ŝtato San-Paŭlo, la 12-a Ŝtata Kongreso de Esperanto. Enskribiĝis 85 homoj (inter ili du gekubanoj), kiuj dum tri tagoj kunsidis en komforta Centro de Eventoj, meze de belega, arboriĉa Parko de Akvoj.

La programo estis tre varia je prelegoj (30-minutaj) kaj prelegetoj (15-minutaj). Oni parolis pri Esperanto kaj Duolingo, Muziko en Matematiko, Universala Kongreso en Lisbono, Dimensioj en la Universo, Anarkiismo kaj Esperanto, Historio de Brazilo, Genealogio, Poezio, Veganismo, ILEI, Aktivado por EASP, Pseŭdoreligioj.

Krome, okazis rapida kurso de Esperanto, paroligaj kunsidoj por komencantoj, arta vespero kaj Intervjuo kun veteranoj (“Viva Gazeto”). Dum la tuta kongreso funkciis sufiĉe ampleksa libroservo. En la kongreso oni lanĉis kvar novajn librojn, iniciate de Esperanto-Asocio de San-Paŭlo kaj de la nova brazila eldonejo Esprima.

Unu el la plej kuriozaj detaloj en la kongreso estis la komuna foto. Kongresanoj staris sur placo kaj formis grandan kvinpintan stelon, kiun de la ĉielo fotis kaj filmis flugroboto.

Entute plene sukcesa kongresso!

Verkis Paulo Sergio Viana

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Fondita Esperanto-Asocio en Pekina Lingva kaj Kultura Universitato
[2018-10-17]
http://esperanto.china.org.cn/2018-10/17/content_66612055.htm

En la 15-a de septembro estis oficiale fondita la Esperanto-Asocio en la Pekina Lingva kaj Kultura Universitato. Tio ŝuldas al profesoro Li Weilun kaj siaj lernantoj.

La 12-an de oktobro, Li kaj la lernantoj de la asocio unuafoje varbadis membrojn en la universitato. Dum la varbado, multaj ĉinaj kaj fremdlandaj studentoj ekkonis kaj interesiĝis pri Esperanto. 39 personoj fariĝis novaj membroj de la asocio kaj aliĝis al Esperanto-kursojn gvidatajn de profesoro Li.

Redaktoro: Kang Caiqi

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Mirinda milmejla galerio
[2018-10-17]
http://esperanto.china.org.cn/2018-10/17/content_66645858.htm

Antaŭ tri tagoj mi revenis de Tibeto. La grandioza beleco de Tibeto ankoraŭ restas en mia memoro. Vole-nevole mi devas prezenti al vi la belan Tibeton.

La mistero de Tibeto donas al mi iluzion. Do mi erare pensis, ke la beleco de Tibeto estas nur la Palaco Potala (mi estas nur dommastrino kun malmulte da scioj).

Kion vi devas fari por akiri sukceson, se vi havas malfacilon ĉe la komenco. Se vi volas ĝui la naturajn pejzaĝojn de la altebenaĵo Qinghai-Tibeta, vi devas atingi la jenajn tri bazajn kondiĉojn.

1. Vi devas esti kapabla almenaŭ toleri malsanon pro alteco. La averaĝa altitudo de la altebenaĵo Qinghai-Tibeta estas ĉirkaŭ kvin mil metroj. Iuj ne povas elteni tiun altecon.

2. Vi povas elteni la temperaturan diferencon de 18 gradoj. En Tibeto estas malvarma en mateno kaj vespero, kaj varmega tagmeze. Vi devas atenti la malvarmecon sur la altebenaĵo, ĉar tiea malvarmego estas tre severa por homoj.

3. La vojoj sur la altebenaĵo estas tre malglataj. Vi estas postulata uzi sekurzonon.

Mi vojaĝis tra Tibeto dum unu monato. Ĝi donis al mi jenan impreson: mirinda milmejla galerio!

Tio, kion vi vidos, estas nekredeble bela: grandioza, tridimensia kaj mirinda bildo. La plej viva beleco estas vera.

Mi ankaŭ vidis, ke tibetanoj havas feliĉan vivon. Kaj en la salono de ĉiu familio pendas portreto de prezidanto Xi Jinping.

Se mi estus komponisto, mi verkus kanton por prilaŭdi Tibeton, kiu profunde enradikiĝas en la koroj de homoj.

La beleco de Tibeto altiras multajn homojn por vojaĝi almenaŭ dufoje. Ĉar naturo estas la riĉa paletro de la galerio en Tibeto. Ĉiu sezono havas sian belecon.

Se vi volas vojaĝi al Tibeto malaltkoste kaj praktike, mia rekomendo estas: vojaĝu per trajno!

Ĉar la Qinghai-Tibeta Fervojo estas konstruita apud la galerio, vi ne bezonos resti en hotelo por vidi la scenojn laŭ la fervojo.

Verkis Harpina

La 13-an de oktobro 2018

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Fondiĝis Esperanto-konsilio en Zaozhuang-a Universitato
[2018-10-24]
http://esperanto.china.org.cn/2018-10/24/content_67868026.htm

La 18-an de oktobro en la Zaozhuang-a Universitato okazis ceremonio por festi la fondiĝon de Esperanto-konsilio de la universitato kaj funkciiĝon de la unua klaso de Esperanto-fako. En ĝi partoprenis gvidantoj de Ĉina Esperanto-Ligo kaj El Popola Ĉinio,  kaj ankaŭ gvidantoj, instruistoj kaj lernantoj de Zaozhuang-a Universitato. Post longa preparo, la Esperanto-fako finfine estis sukcese lanĉita en la universitato. Dum la sekvaj 4 jaroj, la 25 lernantoj lernos Esperanton, la anglan lingvon kaj aliajn fakajn kaj fundamentajn sciojn. Prof-ro Li Weilun, emerita profesoro de la Pekina Lingva kaj Kultura Universitato estas invitita kiel instruisto pri gramatiko kaj fonetiko por la unua semestro.

En la kunveno fondiĝis la Esperanto-konsilio konsistanta el 20 anoj el la universitato, esperanto-asocioj kaj fakaj organizoj de Esperanto, nome Ĉina Esperanto-Ligo, El Popola Ĉinio kaj Ĉina Radio Internacia. La konsilio estas gvidata de s-ro Chen Haosu, honora prezidanto de Ĉina Esperanto-Ligo, kiu laboras por esplori kaj antaŭenpuŝi la lernigon de Esperanto por la sekvaj jaroj en la universitato. Laŭplane la lernantoj diplomiĝos en la jaro 2021.

En la sama ceremonio s-ino Chen Shi, direktoro de El Popola Ĉinio, kaj Li Dong, direktoro de Zaozhuang-a Universitato, subskribis Kunlaboran Interkonsenton pri Eldonado. Tio signifas, ke la du organizoj pliprofundigos siajn kunlaborojn en eldona kampo.

(Chen Ji)

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Usonaj mezlernejanoj estis altiritaj de Esperanto
[2018-10-24]
http://esperanto.china.org.cn/2018-10/24/content_67880885.htm

En la 17-a de oktobro, 6 usonaj mezlernejanoj venis al la Elementa Lernejo Dongfang en la urbo Changzhou, Jiangsu-provinco, orienta Ĉinio, por kultura interŝanĝo. Ili estis bonvenigitaj de estroj, instruistoj kaj lernantoj de la lernejo. Sinjoro Zhang Changsheng, prezidanto de Changzhou-a Esperanto-Asocio, kondukis ilin viziti la Esperantan grupon de la lernejo.

Inter la ses usonaj vizitantoj, estas la juna esperantisto Mac Bardayan. Li naskiĝis en Tenesio kaj komencis lerni la internacian lingvon la ĉina lingvo. Tuj post sia atingo, li kontaktis sinjoron Zhang, vizitis la lernejon Dongfang kaj renkontiĝis kun la infanoj de la E-grupo. Ili invitis lin ofte viziti la lernejon por partopreni en E-okazaĵoj, kaj la usona esperantisto ĝoje konsentis. Lia vizito interesis aliajn kvin mezlernejanojn el Usono. Ili ne nur interesiĝas pri la okazaĵoj, sed ankaŭ estas scivolemaj pri Esperanto.

La usonaj lernantoj vizitis la Esperantan koridoron en la lernejo kaj eksciis pri la naskiĝo, evoluo kaj nuna situacio de Esperanto. Ĉinaj lernantoj diskonigis al la gastoj sian lernejon, kaj faris demandojn al ili en Esperanto, la angla kaj la ĉina lingvoj.

Dulandaj lernantoj kunfotiĝis ĉe Arbo por Amikeco kaj faris amikan konkurson sur la sportejo de la lernejo. Sidante en la lernoĉambro ili kantis la ĉinan kanton Jasmena Floro en Esperanto.

En la bela melodio kaj vigla etoso dulandaj lernantoj faris kulturan interŝanĝon, diskonigis Esperanton kaj akcelis amikecon inter Ĉinio kaj Usono.

Raportita de Zhang Changsheng

Redaktoro: Xie Ruifeng

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Francaj esperantistaj biciklistoj vizitis Artkolegion de Kunming
[2018-10-30]
http://esperanto.china.org.cn/2018-10/30/content_69081907.htm

Tagmeze de la 29a de oktobro esperantista paro Benoit (Beno) kaj Laura (Loro) el Francio biciklis al la Artkolegio de Kunming en ĉefurbo de Yunnan-provinco, sudokcidenta Ĉinio. Sinjoro Duan Yongxing, direktoro de la artkolegio kaj prezidanto de Yunnan-a Esperanto-Asocio (YEA), regalis la gastojn per tagmanĝo.

Posttagmeze, sinjoro Zhang Lianjin, vicprezidanto kaj ĝenerala sekretario de YEA, kaj sinjoro Liu Baoguo, E-instruisto de la artkolegio, akompanis la francojn viziti E-lernoĉambron kaj kampuson de la artkolegio kaj interparoli kun kelkaj studantoj. Fine ili kunfotiĝis ĉe la pordo de YEA-oficejo.

La biciklistoj forlasos la urbon Kunming en la 31a de oktobro. Ili renkontiĝos kun kelkaj francaj biciklistoj kaj poste iros al Laoso.

Raportis Zhang Lianjin kaj Liu Baoguo

Redaktoro: Liu Zijia

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Okazis en Ŝanhajo seminario pri historio de Esperanto-movado en Ĉinio
[2018-11-05]
http://esperanto.china.org.cn/2018-11/05/content_70294150.htm

Antaŭtagmeze de la 27-a de oktobro, la Ŝanhaja Esperanto-Asocio (ŜEA) okazigis seminarion pri historio de Esperanto-movado en Ĉinio. La okazaĵon prezidis Zhou Tianhao, prezidanto de ŜEA. Pli ol 20 kleruloj ĉeestis.

La ĉefa programero de la seminario estas la raporto titolita "Influo de Fruaj E-gazetoj al E-movado", farita de sinjoro Zheng Yu, konsilano de ŜEA. La raporto diskonigis kelkajn Esperantajn gazetojn de ĉinaj maldekstruloj en la 30-aj jaroj de la pasinta jarcento, ekzemple

La Espero, La Mondo, La Lingvo-Scienco, Ĉinio Hurlas

kaj aliaj, kiuj estas nekonataj de nunaj junaj esperantistoj. La raporto temas pri la naskiĝo, disvolvo kaj fino de tiuj gazetoj, pri la stariĝo de Ĉina Proleta Esperantista Unio, kaj pri historio de la maldekstra movado en Ŝanhajo antaŭ la ĉiuflanka rezistmilito kontraŭ japana agresado.

Post la raporto, la partoprenantoj diskutis kun la raportinto pri la E-gazetoj kiuj antaŭenigis la E-movadon de Ŝanhajo kaj influis tiun en la tuta lando en la komencaj jaroj de la 19-a jarcento. Krome, ili diskutis ankaŭ pri la rolo de la internacia lingvo en konstruado de "La Zono kaj Vojo".

Sekve, irana esperantisto Saed Abbasi diskonigis al la ĉeestantoj la influon de Esperanto al disvolvado de Irano. Li menciis la iranan verkiston Jusef Etesami, kiu pionire enkondukis Esperanton en Iranon, kaj kion la verkisto skribis pri la lingvo kaj la himno

La Espero

en sia moderna irana gazeto en persa lingvo.

Post la seminario, Wang Minhao, honora prezidanto de ŜEA sciigis al la partoprenantoj la 3-an E-forumon de Kvin Provincoj kaj Urboj en la urbo Xinxiang de la provinco Henan.

Raportita de Shen Xiaoxi

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Mi kaj Ĉinio -- Ne mankis ŝanĝiĝoj eĉ depost 2012
[2018-11-06]
http://esperanto.china.org.cn/2018-11/06/content_70556565.htm

Post longa intervalo en 2012 mi denove venis al Ĉinio, ĉi-foje ne por ĝin viziti sed por loĝi kaj labori ĉi tie. La lando intertempe multege ŝanĝiĝis, tiel ke estis malfacile kredi ke temas pri unu sama lando. En miaj memoroj el la 1980-aj jaroj la flughaveno de Pekino estis tre modesta, plejparte nur kelketaĝa konstruaĵo, kaj tie videblis nur ĉinaj aviadiloj.  Kiam mi denove venis al la sama flughaveno en 2012, mi trovis ĝin supermoderna kaj grandega. Kiam mi atingis la centran parton de la urbo per aŭto ŝoforata de nova kolego, mi vidis multe da same kolosaj konstruaĵoj. Se mi provas rememori simile masivajn konstruaĵoj el la 1980-aj jaroj, al mia kapo venas nur la Tian'anmen-pordego kaj la Pekina Hotelo.

Nun mi estas en la kvartalo Qianmen, mi fakte ĉi tie jam en 1986. Tiam la Universala Kongreso de Esperanto okazis en Pekino. Mi nun rememoras ke mi vizitis tiun ĉi lokon merkrede, do, estis la kongresa ekskursa tago. Pli multo de la kongresanoj vizitis la Grandan Muron en tiu tago, sed, ĉar mi jam estis tie du jarojn antaŭe, mi preferis viziti aliajn lokojn. Do, kun kelkaj geamikoj, mi vizitis la Tiananmen-pordegon, la Pekinan Hotelon, kaj fine venis ĉi tien, al la kvartalo Qianmen.

Antaŭe tiu ĉi kvartalo absolute ne estis tia kia ĝi nun estas. Nun ni havas tian grandan straton, sed tiam estis nur tre malgrandaj stratetoj, kaj ne estis tiaj luksaj vendejoj... Mi timas ke nun la aĵoj vendataj ĉi tie devas esti tre multekostaj... Dum tiuj 34 jaroj, okazis multe da grandaj ŝanĝiĝoj en Ĉinio. Ĉi foje mi vensi al Ĉinio antaŭ 6 jaroj, eĉ dum tiuj 6 jaroj, okazis multe da ŝanĝiĝoj. Mi volas mencii unu ekzemplon, tio estas poŝtelefono. Kiam venis en Pekino, mi havis ne saĝtelefonon, sed simplan poŝtelefonon, kaj por pagi la kotizon, mi aĉetis karton ĉe iu strata gazeta kiosko, kaj lelefonis al mia fiksita telefonnumero kaj pagis. Sed antaŭ kelkaj jaroj, pli kaj pli fariĝis malfacile trovi tiun karton, en multaj kioskoj oni diris “ni ne havas...” Kio okazis mi ne komprenis. Sed post kiam mi aĉetis mian unuan saĝpoŝtelefonon, mi komprenis, nun ĉinoj ne uzas tiun karton, oni simple pagas per la pagilo en la poŝtelefono... Tio estas nur unu el multaj ŝanĝiĝoj kiuj okazis en Ĉinio dum la lastaj 6 jaroj.

Nuntempe ne malofte Ĉinio estas la lando, kie oni unuafoje en la mondo provas diversajn novajn teknikojn kaj ideojn. En la unua filmeto mi diris, ke antaŭe aŭ eĉ nun Ŝanhajo estis aŭ estas la avangarda urbo de Ĉinio, sed nuntempe Ĉinio mem ne malofte estas la avangarda lando de la mondo. Tio certe estas ne neglektinda rezulto de la 40-jara reformo kaj pordomalfermo de Ĉinio. Por la tuta mondo necesos daŭre sekvi kien tiu ĉi avangarda lando kondukos sin per siaj novaj politikoj de reformo kaj pordomalfermo.

(Usui Hiroyuki)

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Festu la Universalan Tagon de la Infano ĉi-marde!
[2018-11-20]
http://esperanto.china.org.cn/2018-11/20/content_73925856.htm

La Universala Tago de la Infano estis starigita en la jaro 1954. Oni ĉiujare festas ĝin la 20-an de novembro por antaŭenigi internacian kunecon, konsciiĝon inter infanoj tutmonde, kaj plifortigon de la bonfarto de infanoj.

La 20-a de novembro estas grava tago: en tiu tago en 1959 la Ĝenerala Asembleo de Unuiĝintaj Nacioj akceptis la Deklaracion de la Rajtoj de la Infano. Je la sama tago en 1989 la Ĝenerala Asembleo akceptis la Konvencion pri la Rajtoj de la Infano.

Gepatroj, instruistoj, flegistoj kaj kuracistoj, registaraj gvidantoj kaj aktivuloj en la civila socio, religiaj kaj komunumaj eminentuloj, entreprenistoj kaj informmediaj profesiuloj, kune kun gejunuloj kaj infanoj mem, povas ludi gravan rolon en taŭga konsciigo pri la Universala Tago de la Infano en la propraj socioj, komunumoj kaj nacioj.

Kaj esperantistoj, kiuj estas kunligantoj de la homoj trans naciaj kaj generaciaj limoj, povas aparte atentigi pri la situacio de infanoj tra la mondo per interveno ĉe la supre menciitaj personoj.

Ĉi-jare, la mondo bluiĝas! La organizantoj de la Tago ĉe UN petas, ke, okaze de la tago, oni portu bluajn vestojn – en solidareco kun la celo, ke ĉiu infano en la mondo povu frekventi lernejon, povu resti fizike sekura, kaj povu plenumi sian tutan potencialon.

Pludonu la mesaĝon, per sociaj medioj, per viaj personaj geamikoj esperantistaj kaj neesperantistaj, per leteroj en la gazetaro. Kaj diru “Dankon” ĉi-tage al almenaŭ unu instruisto aŭ alia profesiulo kiu okupiĝas pri infanoj!

Por trovi pliajn ideojn kaj informojn, turnu vin al

www.unicef.org/world-childrens-day

Verkis: la teamo de UEA ĉe UN

Redaktis: Rafael Henrique Zerbetto

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Irana esperantisto ĉeestis en la Internacia Akademia Seminario de Ĉin-Iranaj Rilatoj Kadre de la Iniciato "La Zono kaj Vojo"
[2018-12-05]
http://esperanto.china.org.cn/2018-12/05/content_74243478.htm

Irana esperantisto Saed Abbasi (la tria de maldekstre) kun anhui-aj esperantistoj kaj esploristoj pri okcident-azia kulturo

La 23an kaj 24an de novembro en Anhui-Universitato okazis la Internacia Akademia Seminario de Ĉina-Iranaj Rilatoj Kadre de la Iniciato "La Zono kaj Vojo". La seminario estis kunaranĝita de la Ĉina Asocio de Mez-Orientaj Studoj kaj Instituto de Internaciaj kaj Regionaj Studoj sub Anhui-Universitato, kaj kunokazigita de Centro de Okcident-Aziaj kaj Nord-Afrikaj Studoj sub Anhui-Universitato kaj Tutlanda Esplor-Grupo de Iranaj Studoj el Instituto de Mondhistoriaj Studoj sub Ĉina Akademio de Sociaj Sciencoj. Anhui-a Esperanto-Ligo invitis iranan esperantiston Saed Abbasi, kiu laboras en Ĉinio, ĉeesti en la seminario.

El la vidpunktoj de literaturo, lingvistiko kaj aliaj sciencoj, Saed prelegis pri formiĝo kaj trajtoj de la irana kulturo, similecoj inter la irana kaj ĉina kulturoj, kulturaj interŝanĝoj inter Irano kaj Ĉinio kaj la kontribuo de la irana kulturo al la monda historio. Li ankaŭ diskutis pri iran-ĉina kunlaboro, la ŝancoj kaj defioj kadre de la iniciato "La Zono kaj Vojo", kiel antaŭenigi la disvolvadon de "La Zono kaj Vojo", krei komunan valor-koncepton kaj novigi modelojn pri kultura komunikado.

Dum la seminario, esperantistoj de Anhui-a Esperanto-Ligo komunikiĝis kun Saed. Ili informis unu la alian pri Esperanto-movado en sia loko. Saed ankaŭ invitis la lokajn esperantistojn partopreni Iranan Esperanto-Kongreson en Tehrano venontjare.

Liu Baoguo

Redaktoro: Liu Zijia

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Konkurso por krei novan kunlaborejon por nia komunumo
[2018-12-05]
http://esperanto.china.org.cn/2018-12/05/content_74243603.htm

Kion?

La Estraro de UEA, en la klopodo igi la Asocion pli demokratia, kreos novan forumon por faciligi la komunikadon kaj kunlaboron inter la esperantistaro kaj nia Asocio. Ĝi estos la oficiala kunlaborejo de UEA, kie ĉiu esperantisto havos eblecon aktivi proksime de la Estraro kaj niaj diversaj komisiitoj kaj kunlaborantoj. Samtempe, la Estraro havos eblecon koni novajn agadproponojn.

En la forumo estos pluraj kategorioj, rubrikoj kaj subrubrikoj, organizitaj laŭteme, kie laborgrupoj diskutos ideojn kaj proponojn, cele al konkretaj agadoj en kunlaboro kun UEA. Ĝi konservos ĉiujn proponojn kaj ideojn laŭ organizita kaj facile retrovebla maniero. La plano celas respondi al malkontentoj pri la nunaj komunikejoj.

Kaj vi?

Se vi fakas pri retejo-kreado, prezentu vian proponon kaj enspezo-deziron por la kreado de tiu forumo kaj monatan enspezon por zorgi pri la retejo dum unu jaro (per kontrakto renovigebla por pliaj periodoj).

Se vi ne estas komputilisto, sed volas uzi tiun kunlaborejon, prezentu viajn ideojn pri la dezirataj rimedoj de la forumo.

Kia?

•La forumo havu similan strukturon al

http://forumo.esperanto.net

kun kategorioj, rubrikoj kaj subrubrikoj kun la jenaj trajtoj:

•Ĝi estu malfermita al ĉiuj por legado, sed ĝi postulu aliĝon por skribado.

•Ĝi ebligu krei plurajn kategoriojn de forumanoj, kiuj havos aliron al specialaj partoj de la forumo.

•Ĝi ebligu taksadon de komentoj fare de la membroj.

•Ĝi donu poentojn aŭ stelojn al membroj laŭ pozitiva taksado de legantoj.

•Dezirindas, ke bonaj komentoj pli supre montriĝu en la fadenoj (

www.kialo.com

)

•Ĉiuj registritaj forumanoj rajtu komenti afiŝojn, sed nur forumanoj kun iu minimuma poentaro rajtu krei novajn afiŝojn.

•Nur membroj de UEA kun alta poentaro rajtu krei novajn rubrikojn kaj administri kategoriojn aŭ rubrikojn.

•Estu facile formatigi tekston, kiel en Word.

•Estu facile aldoni bildojn per kopio kaj algluo, aŭ per alŝutado al la forumo, sen la neceso de alŝutado al ekstera retejo.

•Ĝi ebligu al administranto la sendadon de avertoj kaj specialaj komunikoj al la forumanoj per retmesaĝo.

•Ĝi ebligu la abonon de fadenoj (por ricevi retpoŝte novajn komentojn).

•Estu robot-kontrolo (“captcha”), por kontroli, ke abonas nur homoj.

Kiel, kiam?

La limdato por prezenti vian proponon estas la 10-a de januaro 2019. Por kandidatiĝi, bonvolu sendi bazan grafikan ideon kaj planon pri la strukturo de la retejo.

La Estraro de UEA decidos pri la gajninta propono.

La gajninto de la konkurso kun UEA devos liveri la retejon plene funkcianta, adaptita al la petoj de la Estraro kaj preta ene de 30 tagoj post la anonco de la gajninto, kiam la verkinto ricevos la pagon por ĝia kreado. Tridek tagojn post la livero de la retejo, la verkinto ricevos la unuan monatan pagon, kondiĉe, ke li/ŝi plenumu la plibonigojn petitajn de la Estraro dum la periodo.

Por pliaj informoj, se vi havas demandojn, aŭ por sendi vian proponon skribu al

cid.emilio@gmail.com

El Gazetaraj Komunikoj de UEA

Redaktis: Rafael Henrique Zerbetto

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Corsetti: Ĉinio, lando de estonteco
[2018-12-10]
http://esperanto.china.org.cn/2018-12/10/content_74257591.htm

Renato: Kiam mi estis juna, multaj junaj danoj elmigris al Usono, kiu tiam estis gvida lando. Nun ne estas hazarde, ke ne nur mia filo, sed ankaŭ aliaj junaj eŭropanoj, elmigras al Ĉinio. Ĉar en Ĉinio okazas aferoj, ĝi estas la lando de la estonteco. Mia filo mem diras: kial reveni al Eŭropo? Eventuale resti en alia azia lando, sed ne reveni al Eŭropo, ĉar en Eŭropo ne okazas io, dum en Ĉinio fakte okazas multaj aferoj, do tio estas bona por la lando kaj ankaŭ por la Esperanto-movado, ĉar ĉinaj esperantistoj certe havas grandajn eblecojn. Ne hazarde Unesko-kuriero aperis en Ĉinio: neniu en Eŭropo kapablus fari ion similan. Cetere Unesko-kuriero mem ne en Esperanto, sed en la angla kaj en la franca, estas financata de la ĉina registaro. Kion verŝajne signifas tio?

Estas preskaŭ paradokse por okcidentanoj ekscii ke nun Usono malhelpas la liberan komercadon kaj Ĉinio, kiu delonge estas ankoraŭ konsiderata komunisma lando, tamen estas la ĉampiono de libera komercado, de interŝanĝoj, lanĉis agadojn kiel La Zono kaj Vojo, kiu fakte indikas ke ĝi volas kunlabori kun la mondo. Do tiu cela kunlaboro fariĝas por la bono de la mondo, ne nur por komerca gajno, certe estas espero por multaj landoj de la mondo ricevi ion pozitivan de Ĉinio en la venonta jardeko.

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Prepare al Homrajta Tago, 10-a de decembro, kaj Zamenhof-tago, 15-a de decembro
[2018-12-10]
http://esperanto.china.org.cn/2018-12/10/content_74258120.htm

La 10-a de decembro estas Homrajta Tago ĉe Unuiĝintaj Nacioj. Tiu ĉi Tago de la Homaj Rajtoj markas la datrevenon de la Universala Deklaracio de Homaj Rajtoj, akceptita de la Ĝenerala Asembleo de UN je tiu dato en la jaro 1948.

Ĉi-jare ni festos la 70-an datrevenon de tiu epokfara Deklaracio.

En la nuna jaro la Homrajta Tago kaj la Zamenhof-Tago (15 decembro) okazos en la sama semajno. Ni rekomendas al niaj membroj, lokaj grupoj kaj kunlaborantaj asocioj, ke ĉi-jare ili kombinu la festadon de ambaŭ aranĝoj.

Zamenhof ripete emfazis la gravecon de plena partopreno en la internacia vivo en spirito egaleca – sen diskriminacio religia, rasa, kaj... lingva. Li mem plurfoje aludis al tiuj idealoj, kiuj fine trovis lokon en la Universala Deklaracio de Homaj Rajtoj.

“Absoluta justeco, egaleco kaj frateco inter la popoloj en la praktiko estas plene ebla,” Zamenhof asertis post la Bulonja kongreso de 1905. En sia “Deklaracio de Hilelisto” li skribis, ke “ĉiu lando apartenas ne al tiu aŭ alia gento, sed plene egalrajte al ĉiuj ĝiaj loĝantoj,” kaj ke “en sia familia vivo ĉiu homo havas plenan, naturan kaj nedisputeblan rajton, paroli kian lingvon aŭ dialekton li volas kaj konfesi kian religion li volas” – sed tion fari en harmonio kun tiuj kiuj praktikas alian lingvon aŭ alian religion.

En multaj lokoj, ekzemple en sia parolado en Londono en 1907, Zamenhof firme identigis sin kun samaj idealoj kiel tiuj deklaritaj en la Universala Deklaracio de Homaj Rajtoj.

Eĉ antaŭ la oficiala akceptiĝo de la Deklaracio, Universala Esperanto-Asocio metis en sian statuton aludon al la homaj rajtoj kiel esencaj kondiĉoj por ĝia laboro. Paragrafo 5 de la nuna statuto deklaras, ke “bonaj internaciaj rilatoj kaj la respekto de la homaj rajtoj, tiaj, kiaj ili estas difinitaj en la Universala Deklaracio de la Homaj Rajtoj kaj aliaj internacie rekonataj instrumentoj estas por la laboro de UEA esencaj kondiĉoj.”

Tra la jaroj – en niaj eldonaĵoj, niaj kongresoj, niaj mesaĝoj al niaj membroj kaj la Esperanto-movado ĝenerale – ni emfazis la gravecon de la Deklaracio por la paca kaj libera disvolviĝo de la internacia komunumo.

Pro sia sindediĉo al la internacia vivo, la libera interŝanĝo de personoj kaj de ideoj, kaj la forigo de ĉiuj formoj de diskriminacio, inkluzive de la lingva, la Esperanto-movado, kaj precipe UEA, estas modelo, ekzemplo, kaj heroldo de la paca internacia vivo. Dialogo plibonas ol armiloj, kaj egaleca dialogo plibonas ol diskriminacia.

Kion fari por festi tiujn du specialajn tagojn? Niaj aŭstraj kolegoj jam montras la vojon: ĉi-sabate en Vieno, kunlabore kun la Pola Kulturinstituto, ili festos kaj la pacon kaj ĝian sekvanton Zamenhof, ligante la Zamenhof-Tagon kun la 70-jariĝo de la Deklaracio. Eble vi povus similan aferon fari. Ni proponas jenajn ekzemplajn agadojn:

- Instigi al legado kaj pli funda interkonatiĝo kun la teksto de la Deklaracio, kies Esperanto-traduko troviĝas ĉe https://www.ohchr.org/EN/UDHR/Pages/Language.aspx?LangID=1115 kune kun la aliaj 512 tradukoj faritaj ĝis nun; kaj kiu ankaŭ estas trovebla en la libreto Fundamento de Homaj Rajtoj (2016),

- Dediĉi vian lokan kunvenon al la Deklaracio, eble per laŭtlegado de kelkaj paragrafoj,

- Alvoki al simila agado ĉe aliaj lokaj kluboj,

- Mencii la datrevenojn en sociaj medioj,

- Skribi gratulan mesaĝon al via nacia Asocio pri UN menciante kaj la Deklaracion kaj la rolon de Zamenhof,

- Sendi similan leteron al vialanda UNESKO-Komisiono,

- Atentigi pri, kaj kontribui al, filmprojekto de UN, lanĉita de la Ĝenerala Sekretario Antonio Guterres: https://www.un.org/en/udhr-video/. Temas pri alvoko al registrado de filmetoj en kiuj oni laŭtlegu artikolon de la Deklaracio en sia lingvo kaj diskonigu ĝin ĉe sociaj retoj, uzante la kradvortojn #StandUp4HumanRights #RightsOutLoud. La plej kvalitajn vi povus sendi al la projektaj respondeculoj, tiel ke iu el ili eventuale aperu ĉe Youtube.

El Gazetaraj Komunikoj de UEA

Redaktis: Rafael Henrique Zerbetto

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Deklaro de Universala Esperanto-Asocio okaze de la Tago de Homaj Rajtoj 2018 kaj la Sepdeka Datreveno de la Universala Deklaracio de Homaj Rajtoj
[2018-12-10]
http://esperanto.china.org.cn/2018-12/10/content_74258695.htm

Okaze de la Tago de Homaj Rajtoj, la 10-a de decembro 2018, kaj festado de la 70-a datreveno de la Universala Deklaracio de Homaj Rajtoj, akceptita je tiu dato en la jaro 1948, Universala Esperanto-Asocio samtempe gratulas al Unuiĝintaj Nacioj pro ties konstanta, persista kaj longdaŭra defendo de la homaj rajtoj tra la mondo, kaj atentigas ke, pli ol iam ajn antaŭe, la popoloj de la mondo bezonas la Deklaracion kaj la principojn kiujn ĝi entenas.

Ĉie la homaro frontas diskriminacion (interalie diskriminacion surbaze de la lingvo), uzadon de perforto anstataŭ paca dialogo, kaj forgesemon antaŭ la lecionoj de la historio.

La Universala Esperanto-Asocio (UEA) deklaras sian solidarecon kun la principoj de homaj rajtoj kaj kun Unuiĝintaj Nacioj en ties strebado realigi tiujn principojn.

Fondita en 1908, UEA – la ĉefa monda asocio por la uzado kaj disvastigo de la internacia lingvo Esperanto – dekomence laboris por la ideoj de homa egaleco kaj tutmonda interkompreniĝo.

Kvardek jarojn poste, jam antaŭ la akcepto de la Deklaracio fare de Unuiĝintaj Nacioj, la Asocio enskribis respekton al la homaj rajtoj en sia Statuto kiel esencan kondiĉon por sia agado. Nuntempe ĝi aktivas por dissemi informojn pri homaj rajtoj en pli ol 120 landoj.

Homrajta Tago proksime koincidas kun alia ĉiujara festo – tiu de la naskiĝo de d-ro Ludoviko Zamenhof, la iniciatinto de Esperanto, kiu dediĉis sian vivon al la interfratiĝo de la homaro kaj kies naskiĝtagon oni festas la 15-an de decembro. “Absoluta justeco, egaleco kaj frateco inter la popoloj en la praktiko estas plene ebla,” Zamenhof asertis en 1905.

“Ĉiu lando,” li deklaris en 1906, “apartenas ne al tiu aŭ alia gento, sed plene egalrajte al ĉiuj ĝiaj loĝantoj,” kaj “en sia familia vivo ĉiu homo havas plenan, naturan kaj nedisputeblan rajton, paroli kian lingvon aŭ dialekton li volas kaj konfesi kian religion li volas” – sed tion fari en harmonio kun tiuj kiuj praktikas alian lingvon aŭ alian religion. Pro tio li rekomendis Esperanton kiel internacian lingvon por la tuta homaro.

Hodiaŭ UEA substrekas la kongruon inter la klopodoj de Zamenhof kaj la streboj por plene universaligi la homajn rajtojn. La Asocio invitas ĉiujn defendantojn de la homaj rajtoj konsciiĝi pri la graveco de lingvaj rajtoj kaj lingva egaleco en la laboro por atingi pli justan kaj pacan mondon kaj konfirmas sian plenan subtenon de la idealoj de la Universala Deklaracio.

Fonto: UEA

Redaktis: Rafael Henrique Zerbetto

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Pekina Esperanto-Asocio festis Zamenhof-tagon!
[2018-12-10]
http://esperanto.china.org.cn/2018-12/10/content_74259266.htm

La 8-an de Decembro, esperantistoj renkontiĝis en Pekina Universitato pri Lingvoj kaj Kulturoj por speciala evento memore al Zamenhof-tago. Preskaŭ 40 samideanoj ĉeestis, inter junuloj kaj maljunuloj, komencantoj kaj veteranoj. Pluraj samideanoj venis al Pekino el la najbara urbo Tianjin por festi Zamenhof-tagon kun pekinaj samideanoj.

La matena programo havis la temon “Esperanto: internacia Fokuso pri ‘La Zono kaj Vojo’”. Samideanino Ĝoja enkondukis tiun temon per la unua prelego, kaj ŝin sekvis s-ro Li Jianhua, de El Popola Ĉinio, per la prelego “Esperanto valoras por rakonti ĉinan rakonton dum nova epoko”. La sekva preleganto estis Ye Nianxian, vic-esploristo de Ĉina Akademio pri Sociaj Sciencoj, kiu prelegis pri la rilato inter ĉina revo, “La Zono kaj Vojo” kaj Esperanto. Sekve okazis prelego de samideano Fafo (Xiao Huoli), vicprezidanto de Pekina Esperanto-Asocio, titolita “Esperanto helpas kulturi ĝustan internacian konscion”, kaj finfine prof-ro Zhou Liuxi, de Pekina Instruista Universitato, prelegis pri la rolo de Esperanto en subtenado de la tutmonda lingvo kaj kulturo.

Post tiu prelegserio, ĉiuj samideanoj kune tagmanĝis en la manĝejo de la universitato, kaj estis agrabla babilado en amikeca etoso.

La post-tagmeza programo havis la temon “Zamenhofa Festo”. Ĝi komenciĝis per labor-raporto de Pekina Esperanto-Asocio pri sia agado en 2018. Sekve okazis kvin prelegoj. La unua, de prof-ro Li Weilun, de Pekina Lingva kaj Kultura Universitato, titolita “kiel lerte uzi esperantajn verbojn”, klarigis pri pluraj partikularaĵoj de la uzo de verboj en Esperanto. Sekve, Zhu Mingyi, eksa vic-sekretario de Ĉina Esperanto-Ligo, prelegis pri la rolo de Esperanto en popola diplomatio. S-ino Yu Jianchao, prezidantino de Pekina Esperanto-Asocio, per interesa prelego enkondukis la originalan literaturon esperantan al la ĉeestantoj. Rafael Henrique Zerbetto, el Brazilo, prelegis pri la kontribuo de ĉinoj al brazila kulturo, montrante ke la kunlaboro kaj amikeco inter ambaŭ popoloj jam aĝas kelkajn jarcentojn. La lasta preleganto, S-ro Nan Youli, kiu ĉijare fariĝis Honora Membro de UEA, rakontis siajn impresojn pri la ĉijara UK en Lisbono.

Sekve, Wang Yanjing raportis pri la Esperanto-movado en Pekino dum la lastaj 40 jaroj, kaj okazis debato pri la temo “Junularo kaj Esperanto”. La aktivaĵo finis per kunkantado de la himno “La Espero”.

Raportis: Rafael Henrique Zerbetto

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Esperanto-Muzeo festis sian kvinjaran jubileon
[2018-12-12]
http://esperanto.china.org.cn/2018-12/12/content_74267164.htm

La 2-an de decembro en Zaozhuang-a Universitato okazis ceremonio por festi la kvinjaran jubileon de la fondiĝo de la Esperanto-Muzeo en la universitato.

Pli ol 120 homoj partoprenis en la ceremonio, inkluzive de gvidantoj de la universitato, Ĉina Esperanto-Ligo (ĈEL) kaj El Popola Ĉinio. S-ino Chen Shi, vic-ĉefredaktoro de Ĉina Internacia Eldona Grupo, supera organo de El Popola Ĉinio kaj ĈEL, kaj vicprezidanto de ĈEL, s-ro Cao Shengqiang, estro de Zaozhuang-a Universitato, kaj Ragnar Baldursson, oficisto de Islanda Ministerio pri Eksteraj Aferoj, faris parolojn en la ceremonio. Ili gratulis la disvolviĝon de la muzeo, kaj Chen Shi kaj s-ro Cao Shengqiang dankis al la kontribuantoj, helpantoj kaj laborantoj de la muzeo, kaj deziras, ke en sekvaj jaroj pli da esperantistoj zorgu pri la muzeo kaj kunlaboru kun ĝi en pliaj kampoj.

Antaŭ 5 jaroj la Esperanto-Muzeo estis fondita per kunlaboroj inter Ĉina Esperanto-Ligo kaj la Zaozhuang-a Universitato. Tiam ĈEL kontribuis donacante plejparton de siaj libroj, gazetoj kaj historiaj materialoj al la muzeo. Kelkaj kontribuaĵoj poste estis taksitaj kiel ŝtat-nivelaj historiaj restaĵoj. Dum sekvaj 5 jaroj, sub la varma subteno de esperantistoj, la muzeo ricevis kontribuaĵojn de 172 homoj el 22 landoj. Nuntempe estas pli ol 40 mil konservaĵoj en la muzeo, kiuj estas tre valoraj materialoj por la Esperantaj kulturo, movado kaj historio. Pro tio, la muzeo fakte estas trezoro ne nur de ĉina Esperanto-movado, sed ankaŭ de la tuta Esperantujo.

En la ceremonio la organizantoj aranĝis tre brilajn artajn prezentojn, inter ili estis ĥoraĵoj, kantoj kaj dancoj, kiuj donis al la ceremonio ĝojigan etoson, kaj per tio la ceremonio atingis sian kulminon. Oni kun plena espero atendas pluan progreson de la muzeo kaj de la Esperanta movado en la lando.

(Chen Ji raportis)

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Ĉinio okazigis ekspozicion kaj ceremonion memore al Zamenhofa Tago
[2018-12-17]
http://esperanto.china.org.cn/2018-12/17/content_74285206.htm

La 14-an de decembro, la tago antaŭ ĉijara Zamenhofa Tago, la Ĉina Esperanto-Ligo (ĈEL) okazigis ceremonion memore al la 159-a datreveno de naskiĝo de Zamenhof. Samtempe, la ligo aranĝis ekspozicion pri historio, kulturo kaj movado de Esperanto en la salono de la sidejo de Ĉina Internacia Eldona Grupo (ĈIEG), supera organo de ĈEL, por diskonigi Esperanton al la publiko. La jaro 2018 estas la 40-a datreveno de lanĉo de reformado kaj pordmalfermo de Ĉinio, tial la ekspozicio havas sian titolon "Miaj Esperantaj Rakontoj dum la Pasintaj 40 Jaroj". Fakte ĉijare sub la alvoko de la Ĉina Esperanto-Ligo en diversaj lokoj de Ĉinio samtempe okazis la samtitolaj ekspozicioj kaj similaj kunvenoj.

Pli ol 70 esperantistoj kaj ne-esperantistoj de Pekino partoprenis en la kunveno. Chen Shi, vic-ĉefredaktoro de ĈIEG, parolis en la kunveno. Yu Tao, vicprezidanto de Ĉina Esperanto-Ligo, dividis kun la partoprenantoj siajn spertojn en Esperantujo. Li alte taksis la valoran rolon de Esperanto en disvolviĝo de la homara historio, kaj esperas, ke, kun varma subteno de ĉinaj esperantistoj, la ĉina esperanta movado multe progresos kaj havos brilan perspektivon. S-ino Xiong Shan, el Ĉina Radio-Internacia, rakontis en la kunveno sian laboron por kaj per Esperanto. Chen Ji, vic-direktoro de E-sekcio de El Popola Ĉinio per precizaj datumoj prezentis la situacion de Esperanto kaj ĝiaj parolantoj en Interreto, el la datumoj ŝi konkludas, ke en Interreto estas pli da e-istoj ol la nuna kalkulo de Esperantaj organizoj, tio donas al la organizoj la defion altiri tiujn homojn al la organizoj kaj kune labori por disvolvi la lingvon Esperanto. Sun Mingxiao, respondeculo de la Esperanto-muzeo ĉe Zaozhuang-a Universitato, rakontis al la kunvenantoj siajn travivaĵojn en la pasintaj jaroj kaj spertiĝon pri Esperanto.

S-ro Li Weilun, vic-profesoro de la Pekina Lingva kaj Kultura Universitato, rakontis pri la amikeco, kiun li sentis en la pasintaj jaroj dum sia vojaĝo ekster Ĉinio. Venki, kiel reprezentanto de ĉinaj junaj esperantistoj, parolis pri la vojo al lerno de Esperanto. An Deshun, la unua aliĝinto de la 89-a UK en Pekino, diris al la partoprenantoj pri subteno kaj helpo donitaj de veteranaj esperantistoj en la pasintaj jaroj, li kortuŝiĝis ankaŭ pro la amikeco inter esperantistoj. La kunveno okazis en ĝoja etoso kaj daŭris preskaŭ tri horojn. Dum la jarfino, ĝi estas sendube tre bona ŝanco por renkontiĝi kaj diskuti pri la evoluo de la lingvo.

(Chen Ji raport

is)

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Kunsido de Zamenhofa tago okazigita de Yunnan Esperanto-Asocio
[2018-12-18]
http://esperanto.china.org.cn/2018-12/18/content_74286990.htm

Posttagmeze de la 14a de decembro, Yunnan-a Esperanto-Asocio(YEA) okzigis kunsidon en la Artkolegio de Kunming por memori la 40-jaran Reformon kaj Pordomalfermon de Ĉinio kaj la 159an datrevenon de naskiĝtago de L.L.Zamenhof. Pli ol 20 geesperantistoj ĉeestis en la kunsido.

Sinjoro Duan Yongxing, prezidanto de YEA kaj direktoro de la Artkolegio de Kunming faris paroladon. Li resumis E-movadajn okazaĵojn en Yunnan dum la lastaj 40 jaroj. Precipe li menciis, ke okazis en Yunnan kelkaj E-aranĝoj, kiuj unuafoje okazis en Ĉinio, kiel la unua Ĉina Kongreso de Esperanto(1985), la 45a Konferenco de ILEI kaj nedevigaj E-kursoj samtempe por 1000 gestudentoj(2017) en la Artkolegio de Kunming.

Sinjoro Zhang Lianjin, la vicprezidanto kaj ĝenerala sekretario de YEA, sinjoro Lin Youguang, la eksa ĝenerala sekretario de YEA, respektive retrovidis la fragmentojn pri E-eventoj okazigitaj dum la lastaj 40 jaroj en Yunnan.

Sinjorino Alessandra Madella, instruistino el Italio, prezentis eŭropajn E-agadojn kaj la fokusojn el fremdlandaj E-organizoj, kaj aliaj esperantistoj prezentis la instruadon de Esperanto en la Artkolegio de Kunming.

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Revo viziti Esperanto-Muzeon realiĝis
[2018-12-24]
http://esperanto.china.org.cn/2018-12/24/content_74307703.htm

De la 29a de novembro ĝis la 2a de decembro, mi kaj s-ro Ukita vizitis Ĉinion invitite de la Universitato Zaozhuang, en la provinco Shandong, kaj de Ĉina Esperanto-Ligo por ĉeesti en la ceremonio por la 5-jara jubileo de Esperanto-Muzeo en la universitato. Ĉio estis aranĝita de nia malnova amiko, s-ro Zhang Changsheng.

Ni renkontiĝis kun s-ro Zhang en la flughaveno Pudong en Ŝanhajo kaj veturis per buso al la stacio Hongqiao. La stacidomo estas moderna kaj tre granda. Post ripozo ni veturis per altrapida trajno al Zaozhuang dum ĉirkaŭ 3 horoj, dume li klarigis la planon, kaj rakontis al ni ke la ceremonio, planita por la 30a de novembro, estis ŝanĝita al la 2a de decembro pro la okupiteco de la plej grava persono.

Kiam ni atingis la stacion Zaozhuang, nin atendis la respondeculo de la muzeo, s-ro Sun Mingxiao. S-ro Zhang ankaŭ prezentis al mi du novajn amikojn. Unu estas Zhou Zilun, anglalingva profesoro de Jiangsu-a Teknologia Universitato en Changzhou kaj ĝenerala sekretario de Changzhou-a Esperanto-Asocio, kaj alia estas Lin Liyuan, eksprezidanto de Guangdong-a Esperanto-Asocio.

Post 40-minuta veturado ni atingis hotelon. Mi kaj s-ro Ukita gastiĝis en la sama luksa ĉambro. Poste la kunveturantoj vespermanĝis sidante ĉe ronda tablo. Aliĝis al ni irana e-isto s-ro Saed Abbasi, kiu bone parolas ankaŭ ĉine.

En la sekva mateno ni vizitis la Universitaton Zaozhuang. Ĝi estas sur vasta tereno kun diversaj konstruaĵoj. S-ro Sun Mingxiao gvidis nin en la muzeon. Kiam ni eniris, ni tuj renkontiĝis kun la busto de Zamenhof. En la muzeo oni eksponas materialojn laŭteme en Haloj Fronta, Zamenhofa, Internacia, Ĉina, Loka, kaj tie estas du specialaj ĉambroj por Laŭlum kaj de Hou Zhiping, ekzistas ankaŭ kroma ĉambro por prelegoj.

Rigardinte la riĉan enhavon mi sentis pli kaj pli fortan kortuŝon supozante kiel koncernatoj devis multe klopodi por la establo. Ni havis ŝancon viziti Esperantan kurson kaj iom paroli kun la studentoj.

Ni tagmanĝis en la universitata restoracio kaj poste veturis al Arbara Parko kun Esperanta Kulturo. Ĝi estas grandskale konstruita de s-ro Sun Shoude. Lia entrepreno estas subtenata de la urbo kaj la provinco.

Vespere ni estis regalitaj en la hotelo per speciala plado: oni metas en la boligitan supon laŭplaĉe prenitajn manĝaĵojn, inkluzive de salikoko, konko, viando, legomoj, nudeloj ktp. Tiel ni sate manĝis en hejmeca atmosfero.

Sekvamatene ni vizitis la universitaton kaj havis okazon saluti profesoron Cao Shengqiang, respondeculo de la universitato. S-ro Ukita elkore dankis lin pro la invito. Ankaŭ mi parolis pri nia impreso pri la muzeo kaj la E-kurso. Dume, prof. Cao donacis al ni ambaŭ grandan libron de Mozio (filozofo post-Konfucea) Esperantigitan de d-ro SASAKI Teruhiro.

Poste ni turismis gvidate de s-roj Zhang kaj Zhou. Ni tagmanĝis en loka restoracio kaj veturis per turisma ŝipo al Taierzhuang-Kastelo, situanta apud Granda Kanalo (konata kiel Monda Heredaĵo). La kastelo konsistas el palaco kaj diversaj konstruaĵoj. La kastelo estis detruita pro batalo kontraŭ agresado de Japanio en 1937, kaj estis rekonstruita en 2008.

Vespere okazis bankedo inter esperantistoj. La atmosfero estis amika kaj gaja malgraŭ mia antaŭtimeto. Tie estis islanda ambasadorejano nomita Ragnar Baldursson, kiu estas esperantisto. Mi parolis kun li pri s-ro Baldur Ragnarsson, kiu iam vizitis nian societon kun sia filo, kaj ĝuste tiama junulo estis sidanta ĉe mi. Ni havis amuzan tempeton.

La atendita mateno alvenis. La ceremonio komenciĝis je la 9a en la halo de la ĉefa konstruaĵo de la universitato. Oni unue kantis la himnon La Espero. La ceremonion prezidis prof. Li Dong, estro de la universitato, lin sekvis Cao Shengqiang, sinjorino Chen Shi (vicprezidanto de Ĉina Esperanto-Ligo), kaj s-ro Ragnar Baldursson.

Ni pasigis bonajn tagojn en Zaozhuang, kaj mia revo viziti Esperanto-Muzeon realiĝis.

(NAKATU Masanori)

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

La 10 plej gravaj okazaĵoj en Esperantujo en 2018
[2018-12-24]
http://esperanto.china.org.cn/2018-12/24/content_74307868.htm

El Popola Ĉinio:10 okazaĵoj, kiuj markis esperantujon en 2018

TEJO okazigis IJK-n en Badaĥozo kaj elektis sian novan estraron

Inter la 4-a kaj la 11-a de aŭgusto, la hispana urbo Badaĥozo gastigis la 74-an IJK-n. En tiu kongreso estis elektita la nova estraro de TEJO, kun reprezentantoj de kvar kontinentoj. La nova estraro konsistas de Tran Hoan (prezidanto), Léon Kamenický kaj Francesco Maurelli (vic-prezidantoj), Konstanze Schönfeld (Ĝenerala Sekretario), Mung Bui (kasisto), Hans Becklin, Arturo Crespo, Kingslim Edah kaj Olga Sevcenko.

Portugalio unuafoje gastigis UK-n

Okazis de la 28-a de julio ĝis la 4-a de aŭgusto en Lisbono, ĉefurbo de Portugalio, la 103-a UK, la unua en tiu lando. Sub la temo“Kulturoj, lingvoj, tutmondiĝo: Kien nun?”. Estis bunta kaj interesa programo, kun multaj muzikaj koncertoj kaj artaj prezentaĵoj. Multaj samideanoj laŭdis la strukturon kaj la riĉan programon de tiu ĉi kongreso, kaj ĝuis la ĉarmon de Portugalio.

Esperanto-kurso lanĉita por portugallingvanoj ĉe Duolingo

Ekde la 14-a de majo estas disponebla beta-versio de Esperanto-kurso por portugallingvanoj ĉe Duolingo. Tiu estas la tria Esperanto-kurso lanĉita en Duolingo, post tiuj por anglalingvanoj kaj hispanlingvanoj. La kurso estis lanĉita en tre oportuna momento: kelkaj monatoj antaŭ la UK en Portugalio.

Forpasis elstaraj verdaj batalantoj.

Kelkaj samideanoj forpasis en tiu ĉi jaro, inter ili kelkaj eminentuloj, kiuj faris grandan laboron por Esperanto. Aparte substrekindaj estas la forpasoj de Fabienne Berthelot, kiu multe agadis por esperantaj beletroj, Prof-ro Paŭlo Amorim Cardoso, pioniro de la esperanta movado en Fortalezo, Brazilo, kaj fondinto de la tradicia Esperanto-kurso de Federacia Universitato de Cearao, kaj Gianfranco Molle, unu el la plej talentaj E-muzikistoj de sia generacio.

HORI Jasuo estis elektita Esperantisto de la Jaro 2018

La ĉijara premio Esperantisto de la Jaro iris al la japana samideano HORI Jasuo, kiu diversflanke agadas por Esperanto kaj estas iniciatinto de la legoprojekto Esperanto-sumoo, kiu ĉi jare ricevis apartan atenton en kaj ekster Esperantujo kaj havis pli ol 300 partoprenantojn el 33 landoj en sia 55-a sesio. Jasuo ankaŭ regule kontribuas en la verkado kaj eldonado de la esearo Raportoj el Japanio, kies 55-a volumo estis eldonita ĉijare.

Esplora centro pri Esperanto estis fondita en Ĉinio, kaj Esperanto-Muzeo en Zaozhuang festis sian 5-jariĝon.

Tiu ĉi jaro estis ankaŭ speciala por la ĉina movado: en novembro, Esperanto-Muzeo en Zaozhuang festis sian kvinjariĝon.

BEJO elektiĝis inter la plej bonaj NRO-j de Brazilo kaj estigis partnerecon kun Rotaract por instruado de Esperanto al la junularo.

Brazila Esperantista Junulara Organizo (BEJO) faras modelan agadon: krom organizi interesajn junularajn eventojn kaj agadi ĉe poliglotaj organizoj kaj intereto por diskonigo de Esperanto, BEJO estigis partnerecon kun la junulara organizo Rotaract por okazigo de Esperanto-kursoj en pluraj urboj de Brazilo, kaj konkursoj inter la studentoj por instigi ilian lernadon. Plie, komisiono de fakuloj listigis BEJOn inter la 200 plej bonaj Neregistaraj Organizoj de Brazilo!

Ilona Koutny gajnis la premion FAME

La prestiĝa Alena Esperanto-kulturpremio, ankaŭ konata kiel premio FAME, ĉi jare iris al prof-ino Ilona Koutny, gvidanto de la Interlingvistikaj Studoj en Poznano. Tiu premio celas subteni interkompreniĝon inter la popoloj, evoluhelpon, sciencon kaj esploradon, junularon kaj kulturon, kaj estas organizita de FAME-fondaĵo kaj Esperanto-grupo Alena, kaj subtenata de la urbodomo de Aleno, en Germanio.

Vinilkosmo eldonis bitversion de la legenda albumo Tute ne Gravas, de Amplifiki

Kasedo eldonita de LF-koop en 1986, Tute ne Gravas certe estas inter la plej gravaj albumoj de esperanta muziko. Malgraŭ ĝia graveco kaj sukceso, esperantistoj devis atendi ĝis tiu ĉi jaro por lanĉo de bitversio de tiu valora albumo, remastrigita de Vinilkosmo. Ankaŭ ĉijare, El Popola Ĉinio aperigis intervjuon al Kimo, kies ĉefa temo estis ĝuste Amplifiki.

Kimo intervjuita de El Popola Ĉinio:

http://www.espero.com.cn/2018-06/08/content_51806214.htm

(unua parto)

http://www.espero.com.cn/2018-06/08/content_51806543.htm

(dua parto)

Albumo Tute ne Gravas ĉe la retejo de Vinilkosmo:

https://www.vinilkosmo-mp3.com/eo/popo-roko-hiphopo-elektronik/amplifiki/1-tute-ne-gravas.html

Gravaj atingoj en eksteraj rilatoj de UEA kaj TEJO

Rakoen Maartens partoprenis, ĉe UN en Novjorko, en Altnivela Politika Forumo de UN (HLPL) kiel reprezentanto de UEA kaj TEJO. Kadre de tiu forumo, TEJO kunorganizis flankan eventon pri Cirkla Ekonomio kaj Junularo. Alia atingo estis la elektiĝo de UEA por trijara periodo en la estraron de internacia kunordiga grupo de Ne-Registaraj Organizoj (NRO-j) ĉe Unuiĝintaj Nacioj (UN), konata per la mallongigo CoNGO, kiu estas la tegmenta organizo por 500 NRO-j en oficialaj rilatoj kun ECOSOC, la Ekonomia kaj Socia Konsilio de UN.

Redaktis Rafael Henrique Zerbetto

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Koloraj humuroj kaj kaŭstikaj satiroj
[2018-12-25]
http://esperanto.china.org.cn/2018-12/25/content_74310460.htm

Mao Zifu

Finfine,

Sieĝata Fortikaĵo

aperis kiel N-ro 54 de la eldonserio "Oriento-Okcidento" sub aŭspicio de UEA! La prezentanto Mark Fettes rimarkigas en la antaŭparolo:

Tiu tradicia divido de la mondo inter "oriento" kaj "okcidento" nun ŝajnas iom eksmoda, sed ĝi rolas ĉi tie kiel simbolo de ĉiuj kulturaj kaj geografiaj diferencoj, kiuj malhelpas homojn kompreni unu la alian. Per la esperantigo de klasikaj kaj modernaj literaturaj verkoj el multaj landoj, ni esperas helpi venki tiujn spiritajn barojn.

Sieĝata Fortikaĵo

ĝuste temas pri konfliktoj inter ĉina kaj okcidenta kulturoj, kiuj baris la spiritojn de studentoj revenintaj el eksterlando.

La aŭtoro de ĉi tiu verko, Qian Zhongshu (1910 - 1998), estas originala ĉina verkisto, beletristo kaj tradukisto. Li publikigis esearojn, novelarojn, kaj beletristikajn verkojn, inter ili la libro

Sieĝata Fortikaĵo

, verkita en humura kaj satira stilo, estas lia nura romano. Ĝi priskribas amon, karierojn kaj la vivan situacion de tiama ĉina intelektularo en la komencaj jaroj de la kontraŭjapana rezistmilito de  ĉina popolo (1931-1945).

La romano aperis en 1947, kaj estis jam tradukita en plurajn lingvojn, inter ili la angla, la franca kaj la germana.

Por trafe esprimi embarasojn kaŭzitajn de miksado de okcidenta kulturo kaj la lokaj tradicioj, la aŭtoro mem devas havi la sciojn kaj spertojn kiuj transpasas epokojn kaj landlimojn. Kiel brila studento de la ĉina kaj angla lingvoj, Qian ekstudis en Tsinghua-Universitato en 1929, poste vizitis la universitatojn Oksfordo kaj Parizo. La verko montras la vastan konon de la verkisto pri historioj kaj literaturoj — ĉinaj kaj eksterlandaj, nuntempaj kaj antikvaj. Pro la vasteco,

Sieĝata Fortikaĵo

plenas de koloraj humuroj kaj kaŭstikaj satiroj pri divershomaj malfortoj kaj malvirtoj, rekoneblaj ĉie ĉiam por legantoj el ĉiuj landoj.

Tra la libro troviĝas humuroj grizaj kaj nigraj inter vortoj kaj linioj. La aŭtoro vivis en la ombro de la milito kaj ĉirkaŭ li videblis nur morozaj homoj sub la morna ĉielo. Ĉio tiam estis absurda, malvarma kaj distordita. Kial fari? Ne ĉiuj volis batali kunportante armilojn sed iuj eĉ profitis de tiu krizo de la lando. La ĉefroluloj en la romano estas malgranduloj. Ankaŭ la aŭtoro mem estas malgrava persono. Ili ne povis regi siajn sortojn kaj al ili mankis la respondeco pri la socio. Ili sin intermokis, kaj ricevis kaj fabrikis samtempe mokadon de la historio. Por ili estis konvene vivi siajn vivojn komforte. Sufiĉis propraj amo, mono, laboro kaj familio. Ĉe homoj ĉasi realecon en nenieco fariĝis modo kaj idealo. Sekve la finiĝo estis timo, soleco kaj despero.

Precipe menciinde, ke ĉiuj intrigo kaj cirkonstancoj baziĝas sur la milita fono. Sed ĉi tie la milito mem ludas la rolon de "spicaĵo". Iam japanoj kredis, ke blankaj litkovriloj kapablas protekti kontraŭ efiko de radiado far atombombo. Tion mi legis en libro verkita de japano. Kiu? Mi forgesis. Tiutempe (eĉ nun!) nemalmultaj ĉinoj sin konvinkis/as, ke recitante ĉanton oni povas venki naturajn kaj homfaritajn katastrofojn.

Sinjorino Zhang estis budhano, kaj ŝi diris, ke ŝi recitas dekfoje "Ĉanton de Blanke Vestita Avalokiteŝvaro", petante la bodisatvon beni la ĉinajn trupojn per venkoj, kaj ŝi aldonis, ke recitado de tiu ĉanto estas tre efika: dum la lastfoja batalo de Ŝanhajo en plej intensa situacio, kiam sinjoro Zhang iris al la kompanio ofici, ŝi recitis la ĉanton hejme kaj pro tio ŝia edzo neniam trafis vagantajn kuglojn.

Ĉu estus nur iuj ĉinoj kiuj ne agis kontraŭ la milito?

Li estis diranta, kiel li propagandis al francoj pri la militaj aferoj kaj kiom da simpatio li gajnis por Ĉinio. "Post retiriĝo de la ĉina registaro el Nankino, ili ĉiuj asertis, ke Ĉinio ruiniĝos. Mi diris al ili: 'Dum la milito en Eŭropo, ĉu via registaro ne formoviĝis el Parizo? Sed vi estis la finfinaj venkintoj.' Ili diris nenion pri tio, ve, nenion."

La plumo de Qian ne rekte direktiĝas al bataloj, ni tamen legas ofte en la libro pri la korstato kaj konduto de homoj, registaroj. Ne raras skurĝado kun tragika ironio.

Kaj pri la satiroj mordantaj, multaj legintoj kaj esploristoj faris profundajn studadojn. Kaj faras, faros. Neniam ĉesas la temo. Pere de mikromienoj kaj mikroreakcioj, Qian priskribas psikologiojn de la roloj lerte kaj delikate. Ŝajnigo de la diro kaj la faro malkaŝas la perverson de la menso kaj spirito. Kun la aglaj okuloj la aŭtoro spionas post ia senforma kurteno. Nenio kaj neniu povas eskapi el la observado. Travideblas maskoj, vestoj, langoj, koroj, paŝoj, gestoj, planoj, aranĝoj... Ĉiuj aktoroj agas kiel travideblaj korpoj en karikaturaj filmoj. Sub la skizado de la verkisto ĉiu persono montras sian karakteron kaj temperamenton ekde la sursceniĝo. Ne necesas tro da inko. La fulma desegno de la konturo lasas la gevirojn diversaĝajn salti sur la papero. En vigleco for de rigida rakonto pulsas etoso ridinda de tempo al tempo, de loko al loko. Kompreneble, tiuj ridindaĵoj aperadas ne (nur) por amuzo kaj ŝerco sed post ili troviĝas ĝisostaj pikado kaj vipado. Ni vidu, kiel la protagonisto Fang Hongjian elpensis pretekston kiam li aĉetis falsan atestilon de doktoreco:

Fang pensis, ke la irlandano sendube faras artifikon, kaj ke se li aĉetos falsan diplomon por trompi, ĉu li ne fariĝos trompisto? Sed li estis studento en la fako de filozofio, kaj al flozofi-studanto kelktempe mensogo kaj trompo ne estis malmoralaj. En Ideala Lando de Platono tio estas senkulpigita, ke soldato trompas la malamikon, kuracisto la malsanulon, kaj ofcialulo la popolanojn. La sanktulo kia Konfuceo afektis malsaniĝi por trompe foririgi Ru Bei, kaj ankaŭ Mengzio simuliĝis por trompi reĝon Xuan de Qi-regno. La patro kaj bopatro esperas, ke li estos doktoro, kaj kiel filo aŭ bofilo, ĉu li eĉ aŭdacas desaponti ilin? Li supozis, ke aĉeti diplomon por trompi ilin estas kiel oni aĉetis rangon dum Qing-dinastio aŭ kiel komercisto de brita kolonio tributis kelkdek mil pundojn al la reĝa trezorejo por akiri titolon de aristokrato.

Tiaj frazoj estus nur spritaĵoj, ĉu? En ili legiĝas sarkasmoj tuŝantaj pri individuoj nunaj kaj antikvaj, ŝtatoj ĉinaj kaj okcidentaj. Kia salato akragusta! Ĉe tio la ĉefa rolo sentis nenion alian ol tepidon kontentigan, kio vekas tamen pensadon de la verkinto kaj legantoj. Kiu homo aŭ kia persono aŭdacus deklari ke li neniam trompas?

Por realigi humurojn kaj satirojn, la verkisto uzas riĉajn retorikajn figurojn kiaj estas komparo, metaforo, parabolo, alegorio, asociado... La artaj trajtoj jam evidentiĝas por ĉiuj legintoj. Sed ili restas remaĉindaj por legintoj, legantoj kaj legontoj. Tuj kiam tiu ĉi traduko aperis, amiko, jes, sendube ankaŭ esperantisto, sendis al mi la jenan materialon, verŝajne de li trovitan en interreto:

En

Sieĝata Fortikaĵo

distingiĝas tri specoj de rafinitaj komparoj. La unua estas vera adekvata prezento de pejzaĝo kaj afero; la dua, freŝa mistera komparo de abstrakta menso aŭ sento kun konkreta objekto, aŭ inverse; la tria, komika humura satiro danke al la intensa kontrasto je valorgrado inter komparitaĵo kaj implico. Jen la tri ekzemploj respektive:

1.

Kvazaŭ trempite en oleo, la nokto fariĝis diafanaĵo. En brakumo de la suno, la nokto ne povis montri sian originan formon, kaj eble ebriigite de la suno, ĝi ankoraŭ aspektis ruĝeta post retiriĝo de vesperkrepusko.

2.

la lernantino, kiu faris notojn pri la prelego, ĉesis skribi kun ruĝiĝinta vizaĝo, kvazaŭ, je lia lasta frazo, ŝiaj virgulinaj oreloj jam perdus ĉastecon antaŭ la publiko;

3.

Sur la vizaĝo de sinjoro Li mankis la paro da nigraj okulvitroj kaj liaj grandaj blankaj okuloj ŝajnis senŝeligitaj kuiritaj ovoj.

Fakte, legante la libron ni povas renkonti fekundajn metaforojn kiuj ne enhavas vortojn "kiel", "kvazaŭ", "ŝajnis" ktp. Kaj krome, asociadoj transkultura, transspaca kaj transtempa gvidas nin legantojn droni en la fluo de konscio. La ekzemplo doniĝis supre per la cito pri la falsa diplomo.

Aprezante tradukon, oni ne povas ne babili pri la lingvaĵo. Kia estas tiu ĉi traduko de Wei Yida? Imagu, kia defio ekzistas dum la traduko! Se la tradukinto ne posedus larĝajn sciojn kiel pri la antikveco, tiel ankaŭ pri la nuntempo, kiel pri la okcidento, tiel ankaŭ pri la oriento, li tute ne povus solvi la kompleksan priskribadon de personoj, eventoj kaj objektoj nur uzante ordinaran lingvon de Zamenhof. Aparte malfacile estas trakti mokŝercojn el personaj nomoj, drolaj poeziaĵoj, antikvastilaj tekstoj, se ne paroli pri pluraj fremdlingvoj. Feliĉe en la libron la tradukisto ne enkondukis grandan amason da neologismoj. Li evitis ĉinajn specialaĵojn aŭ per kunmetado de vortoj ĉiutage uzataj aŭ per esprimoj klarigaj aŭ per proksimaj sinonimoj aŭ per litoto, eŭfemismo...

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Forpasis Baldur Ragnarsson (1930–2018)
[2018-12-27]
http://esperanto.china.org.cn/2018-12/27/content_74318701.htm

UEA kondolence informas, ke la veterana esperantisto, fama verkisto kaj poeto, kaj Honora Membro de UEA s-ro Baldur Ragnarsson forpasis la 25-an de decembro 2018 posttagmeze en la kristnaska tago, dumdorme, en maljunulejo en Rejkjaviko, Islando.

Baldur Ragnarsson naskiĝis la 25-an de aŭgusto 1930, lernis Esperanton kiel gimnaziano en 1949 kaj ekaktivis movade (lande kaj internacie) ekde 1952. Li estis prezidanto de Islanda Esperanto-Asocio dum multaj jaroj kaj vicprezidanto de UEA pri kulturo kaj edukado de 1980 ĝis 1986.

Grava figuro por nia kulturo, Baldur prezidis la Belartajn Konkursojn de UEA de 1975 ĝis 1985, fariĝis Membro de la Akademio de Esperanto ekde 1979 kaj en 2007 estis elektita de Esperantlingva Verkista Asocio kiel kandidato al Nobel-premio pri literaturo post la morto de William Auld.

Islandlingve li verkis poezion kaj fakajn librojn pri la islanda. En Esperanto li verkis du famajn poemkolektojn, nome "Ŝtupoj sen Nomo" kaj "Esploroj", kiuj en 2007 aperis kune ĉe Edistudio en "La lingvo serena", lia plenverkaro, kiu krome enhavas ĉiujn aliajn disajn poemojn kaj ĉiujn eseojn pri diversaj kampoj de la lingva kaj literatura kulturo pri kiuj li okupiĝis.

En la fino de la Jaro de la Esperanta Kulturo tamen, anstataŭ adiaŭi, UEA invitas senĉese pli proksimiĝi de la kulturo en Esperanto kiel inda maniero honori la memoron de tiel kara veterano, kiu iam verkis por ni.

Redaktoro: Zhao Wenqi

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Restariga kongreso kreis rezultojn en Barato
[2018-12-28]
http://esperanto.china.org.cn/2018-12/28/content_74321089.htm

La partoprenantoj de la Barata Esperanto-Kongreso (BEK 18) aprobis la elekton de Estraranoj dum la semajnfino de 15-16 decembro en Puneo. Dudek esperantistoj el 4 landoj partoprenis la Kongreson: krom, kompreneble, de Barato (Hinda Unio) mem. Tiuj estis Gafur MIRZO (Uzbekio), Miko SLOPER (Usono/Nederlando) kaj Olexandr MELNYK (Ukrainio).

Jen la nova estraro de la Federacio Esperanto de Barato (FEB): Prezidanto: d-ro RANGANAYAKULU (Ranga), Hyderabad; Vicprezidanto: d-rino Mina DAN (Mina) Kolkata; Ĝenerala Sekretario: s-ro KOTHA Naga Siva (Siva), Hyderabad; Kasisto: s-ino Kirti Krishna RATNOO (Kirti), Chattisgarh. Bedaŭrinde, nek Ranga nek Mina povis ĉeesti la Kongreson.

La kongresanoj ekvenis al Puneo jam de la 12a de decembro. LKK-anoj, s-roj Nischad SALAM kaj Siva varme akceptis la gastojn; la tria LKK-ano, s-ro S S PAL, atingis Puneon nur dimanĉe, kaj do ne povis ĉeesti la Kongreson (sed vidu sube!). La kongres-hotelo estis tuj apud la kongresejo. Same kiel por SAS-4, s-ro Juny WILFRED desegnis la emblemon kaj banderolon por BEK 18.

Dum la inaŭguro je la Zamenhofa Tago, nome de la kvinkapa Konsilio de FEB, A. Giridhar RAO bonvenigis la kongresanojn kaj klarigis la kongresan temon, "Barato 19: taskoj kaj defio". Sekvis salutmesaĝoj de ĉeestantoj kaj tutmondaj. De UEA venis salutoj de la prezidanto kaj la vic-prezidanto. Estis klare al la kongresanoj, ke la mondo rigardas al la movado en Barato kun granda intereso kaj espero. Sekvis vigla diskuto pri aktuala temo "Internaciismo, sennaciismo kaj Esperanto en epoko de naciismo". Gvidis la sesion Miko.

Dum la unua laborsesio estis anoncita 12-membra Komitato de FEB. Giridhar klarigis la konsiston de la Komitatanoj: temas pri klopodo trovi ekvilibron inter la diversaj regionoj de la lando, inter viroj kaj virinoj, kaj inter novaj kaj spertaj esperantistoj. La kongresanoj aprobis per aplaŭdo la Komitatanojn kaj la Estraranojn de FEB.

Okazis arta vespero. Miko kunkantigis la kongresanojn per kantoj de la muzikgrupo Kajto. Gafur faris vervajn kaj amuzajn prezentaĵojn: kantojn, anekdotojn, ŝercojn, kaj proverbojn. Ĝuis la kulturan programon la familio Salam, inkluzive d-ro Abdul SALAM, la antaŭa Prezidanto de FEB. La tago finiĝis per kongresa bankedo.

Dimanĉe, unue Miko gvidis la 53-an seminarion pri Aktivula Maturigo (AMO). Tiucele li uzis unu el la lecionoj de la vidbenda-kurso

Pasporto al la tuta mondo

. Aparte la komencantoj tre ŝatis la vidbendon kaj liajn klarigojn. Giridhar sekvis lin per sesio pri la laborplano de la nova Estraro de FEB. La ĉeestantoj kune diskutis la paŝojn eblajn por konsciigo, kapabligo kaj kunordigo de Esperanto en Barato. Venis valoraj ideoj pri disvastigo de Esperanto; pri kursoj kaj kunestoj cele plialtigi niajn lingvonivelojn; kaj pri kunlaborado kun aliaj movadetoj enlandaj kaj tutmondaj. La ĉeestantoj surprenis respondecon por difinitaj taskoj.

Venis du ĵurnalistoj kiuj fotis kaj intervjuis la kongresanojn - la konversacio tiam fluis marathe, angle kaj esperante. La Kongreso finiĝis per bona, kuna tagmanĝo. Vespere, ses esperantistoj vizitis s-ron Pal. Kiel diris Nischad, "ĉar s-ro Pal ne povis veni al la Kongreso, la Kongreso venis al li!"

Pluraj esprimis sian kontenton pri la Kongreso. Ekzemple, Gafur deklaris: "Mi estas tre feliĉa pri la Kongreso! Mi sentas, ke mi estas kun amikoj kiujn mi konas jam de longe!" Kaj Miko diris: "Mi ege ĝuis la Kongreson, aparte la eblecon renkonti tiom da afablaj novaj amikoj. Dankon kaj ĝis revido!"

Pri la BEK 18 aperis artikolo en la ĵurnalo

Hindustan Times

je la 19a de decembro, 2018.

Vidu la retejon de FEB kun pli plena raporto pri la kongreso

https://baratejo.wordpress..com/bek18raporto/

<span style="""font-family:"" times="""" new="""" font-size:="""">内容</span>

Redaktoro: GaoShuyuan

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------

Recenzo: Planedo nia , dulingva albumo de Vojaĝo
[2018-12-28]
http://esperanto.china.org.cn/2018-12/28/content_74321736.htm

Jen novaĵo en esperanta muziko: Vojaĝo estas oportuna nomo por tiu muzikgrupo, kies muzikstilo vere invitas la aŭskultanton al muzika vojaĝo tra pluraj stiloj: bosanovo, sambo, salso, bluso kaj ĉefe ĵazo kombiniĝas por krei albumon plenan de originaleco. Alia substrekinda afero estas tio, ke tiu ĉi duobla albumo estas dulingva: la unua disko estas en Esperanto, kaj la dua prezentas la samajn kantojn en la franca.

Vojaĝo sukcesis krei belajn kaj aŭskultindajn melodiojn por kelkaj kantoj, mi aparte substrekas Blua Planedo kaj La Tero Suferas. En tiuj du kantoj mi sentas ke la bando sentas sin pli libera por disvolvi sian kreemon kaj kapablon, male ol en la bosanovaj kantoj, kiuj esence ne diferencas de tiuj ludataj de klavaristoj kiuj sole sin prezentas en brazilaj drinkejoj. Vojaĝo estas granda bando kun pluraj muzikiloj, do certe kapablas fari pli bone.

Socia kritiko aperas en la tekstoj de kelkaj kantoj, kiel La Tero Suferas kaj Mia Ladurbo. La temoj estas aktualaj, bone elektitaj kaj prezentitaj kvazaŭ bildoj: oni priskribas la problemon sen fari profundan analizon pri ĝi, simple instigas vin imagi la priskribitan bildon kaj pensi pri ĝi.

Aparte rimarkinda afero en la franclingva disko estas la bela voĉo de Audrey Rey, kiu ne estas la ĉefa kantisto en la esperanta disko. Mi volas aŭdi ŝian voĉon pli ofte en la sekva esperanta albumo de Vojaĝo.

Legu pri Vojaĝo ĉe:

https://www.vinilkosmo-mp3.com/eo/kanzono-tradicia-progresiva/voja%C4%9Do.html

Aŭskultu iom de ilia muziko kaj aĉetu la diskon ĉe:

https://www.vinilkosmo-mp3.com/eo/kanzono-tradicia-progresiva/voja%C4%9Do/1-planedo-nia.html

Membroj de Vinilkosmo-ABONKLUBO povas aŭskulti la diskon senpage per reta elsendo.

Verkis: Rafael Henrique Zerbetto

Ipernity:

El Popola Chinio

EPC El Popola Chinio

El Popola Chinio

--------------------------------------------------------------------------------
