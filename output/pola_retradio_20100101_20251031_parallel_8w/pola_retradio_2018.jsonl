{"url": "https://pola-retradio.org/2018/01/pola-humaneca-helpo-25-jarigi/", "title": "Pola Humaneca Helpo 25-jariĝi", "published": "2018-01-02 00:00:04+01:00", "content_text": "Antaŭ pli ol 25 jaroj, la 26-an de decembro 1992 el Pollando forveturis la unua helpokonvojo por la sieĝata Sarajevo. Ekde tiam Pola Humaneca Helpo helpis al 9 milionoj 600 mil personoj damaĝitaj pro militoj, kataklismoj, totalismaj sistemoj en 44 landoj. La ĉefa devizo de la organizaĵo establita kaj gvidata de Janina Ochojska estas igi la mondon pli bona dank’ al malgrandigo de sufero kaj portado de humanismaj valoroj. Pola Humaneca Helpo gvidas konstantajn misiojn en Sirio, la suda Sudano, Somalio, la orienta Ukrainio kaj Irako reagante ankaŭ je subitaj krizoj. Ĝi gvidas ankaŭ la programon de kromnutrado de infanoj en Pollando.\n\nEl la elsendo 02.01.2018. Legas Maciek – 0’52”", "author": null, "categories": ["Novaĵoj"], "audio_links": ["/wp-content/uploads/2018/01/w_mj_25-jara_helpo_de_Pola_Humaneca_Kampanjo_052.mp3-filename_UTF-8w_mj_25-jara-helpo-de-Pola-Humaneca-Kampanjo_027522727.mp3", "/wp-content/uploads/2018/01/w_mj_25-jara_helpo_de_Pola_Humaneca_Kampanjo_052.mp3-filename_UTF-8w_mj_25-jara-helpo-de-Pola-Humaneca-Kampanjo_027522727.mp3?_=35"]}
{"url": "https://pola-retradio.org/2018/01/50-milionoj-da-euroj-el-pollando-por-migrokrizo/", "title": "50 milionoj da eŭroj el Pollando por migrokrizo", "published": "2018-01-02 00:00:08+01:00", "content_text": "Pollando kiel la unua lando de la Eŭropa Unio subskribis kontrakton kun Eŭropa Investa Banko pri partopreno en Iniciato de Ekonomia Subteno. 50 milionoj da eŭroj estas senprecedence alta kvoto destinita de Pollando por iniciato ligita kun la migrokrizo. La partopreno de Pollando en ĉi tiu programo estas sekvo de la konsekvece realigata strategio, ke la plej efika formo reagi je la migrokrizo estas helpo donata en la landoj tuŝitaj de la konfikto aŭ en la landoj najbaraj. La pola aliĝo al la programo signifas solidaran kontribuon fronti la plej seriozajn evoluajn, humanecajn kaj migrajn defiojn en la najbarejo de la Unio. La 50-milioneŭra subteno de Pollando estas la plej alta inter la ĝis nun deklaritaj de la uniaj ŝtatoj-membroj. Nia partopreno en la programo koncentriĝos en la helpoagadoj en Libano, Jordanio kaj ĉe la Okcidenta Bordo, kio konformas al la plurjara pola programo pri evolukunlaboro 2016-2020.\n\nEl la elsendo 02.01.2018. Legas Maciek – 1’06”", "author": null, "categories": ["Novaĵoj"], "audio_links": ["/wp-content/uploads/2018/01/w_mj_50_milionoj_da_euroj_el_Pollando_0106.mp3-filename_UTF-8w_mj_50-milionoj-da-euroj-el-Pollando_0127062727.mp3", "/wp-content/uploads/2018/01/w_mj_50_milionoj_da_euroj_el_Pollando_0106.mp3-filename_UTF-8w_mj_50-milionoj-da-euroj-el-Pollando_0127062727.mp3?_=36"]}
{"url": "https://pola-retradio.org/2018/01/diamentosimila-materialo-el-grafeno/", "title": "Diamentosimila materialo el grafeno", "published": "2018-01-02 00:00:44+01:00", "content_text": "Sciencistoj el la novjorka universitato prezentis kiamaniere eblas utiligi du tavolojn de grafeno, ĉiu kun dikeco de unu atomo – por produkti en la ĉambra temperaturo diamentosimilan materialon. Baptita anglalingve „diamene” ĝi havas eksterordinarajn proprecojn, kiuj povas trovi multajn aplikojn – de akvoimunaj protektosurfacoj ĝis ultraleĝeraj kugloimunaj kamizoloj. Diameno estas la plej maldika iam ajn kreita materialo havanta rigidecon kaj malmolecon de diamento. Dum la testado de grafito aŭ unusola grafentavolo oni sentas molan tavolon. Sed kiam la grafita folio estis dutavola evidentiĝis, ke la materialo sub la premo fariĝas eksterordinare dura kaj pli rigida ol diamento. Diameno estas mola kaj fleksebla nur ĝis momento kiam oni grandigas premon. Grafito kaj diamento estas karbonaj substancoj, sed la atomoj en ĉi tiuj materialoj estas aranĝitaj diversmaniere, kun kio ligiĝas iliaj proprecoj. La nova tekniko prilaborita de usonaj sciencistoj ebligas manipuli per grafeno tiel,  ke ĝi akiru en difinitaj kondiĉoj deziratajn proprecojn de diamento.\n\nEl la elsendo 02.01.2018. Legas Tomek  – 1’14”\n\nsc_tm_Eksterordinara_materialo_el_grafeno_01’14”.mp3; filename_=UTF-8”sc_tm_Eksterordinara materialo el grafeno_0114", "author": null, "categories": ["Sciencaj informoj"], "audio_links": ["/wp-content/uploads/2018/01/sc_tm_Eksterordinara_materialo_el_grafeno_0114.mp3-filename_UTF-8sc_tm_Eksterordinara-materialo-el-grafeno_0127142727.mp3", "/wp-content/uploads/2018/01/sc_tm_Eksterordinara_materialo_el_grafeno_0114.mp3-filename_UTF-8sc_tm_Eksterordinara-materialo-el-grafeno_0127142727.mp3?_=37"]}
{"url": "https://pola-retradio.org/2018/01/novaj-eksponajoj-en-la-naturscienca-centro-en-bialistoko/", "title": "Novaj eksponaĵoj en la naturscienca centro en Bialistoko", "published": "2018-01-02 00:00:55+01:00", "content_text": "Preskaŭ 800 diversspecaj mineraloj, rokoj, meteoritoj kaj tektitoj riĉigis la universitatan Natursciencan Centron en Bialistoko, kiel donaco de la geedza paro Irena kaj Jan Data. La kolekto de la polaj geologoj estos disponigita al vizitantoj meze de januaro 2018. La Centro funkcianta ekde 1999 posedas ĝis nun ĉirkaŭ 6 mil eksponaĵojn. En la donacita kolekto troviĝas 745 diversaj mineraloj kaj rokoj, inter kies plej valoraj objektoj troviĝas agatoj. Multaj devenas el polaj fosejoj, sed troviĝas ankaŭ agatoj el Ĉeĥio, Maroko, Bocvano, Brazilo kaj Aŭstralio. Al la centro trafis ankaŭ la tn. kaktaj ametistoj, piritoj, grenatoj, galenoj kaj multaj aliaj mineraloj el ĉiuj kontinentoj. Kolekto de la kosmodevena materio, t.e.  meteoritoj kaj tektitoj konsistas el 40 objektoj kaj donos komencon al kreota en la Centro nova kolekto. La novaj akiraĵoj estos prezentataj komence en portempa ekspozicio. Sekve elektotaj eksponaĵoj estos rigardeblaj en unu el konstantaj ekspozicioj de la Universitata Naturscienca Centro en Bialistoko, kiuj okupas la areon de 750 kvadrataj metroj.\n\nEl la elsendo 02.01.2018. Legas Tomek  – 1’18”\n\nsc_tm_Naturscienca_kolekto_en_Bialistoko_ricigis_01’18”.mp3; filename_=UTF-8”sc_tm_Naturscienca kolekto en Bialistoko ricigis_0118", "author": null, "categories": ["Sciencaj informoj"], "audio_links": ["/wp-content/uploads/2018/01/sc_tm_Naturscienca_kolekto_en_Bialistoko_ricigis_0118.mp3-filename_UTF-8sc_tm_Naturscienca-kolekto-en-Bialistoko-ricigis_0127182727.mp3", "/wp-content/uploads/2018/01/sc_tm_Naturscienca_kolekto_en_Bialistoko_ricigis_0118.mp3-filename_UTF-8sc_tm_Naturscienca-kolekto-en-Bialistoko-ricigis_0127182727.mp3?_=38"]}
{"url": "https://pola-retradio.org/2018/01/e_elsendo-el-la-02-01-2018/", "title": "E_elsendo el la 02.01.2018", "published": "2018-01-02 19:12:54+01:00", "content_text": "Podkasto: Ludu en nova fenestro | Elŝutu\n\nLa 715-a E_elsendo el la 02.01.2018 ĉe www.pola-retradio.org\n\n– En la literatura fragmento de nia unua en 2018 E-elsendo ni proponas la 63-an fragmenton de la romano de Henryk Sienkiewicz „Quo Vadis” en la E-traduko de Lidia Zamenhof. – La komencaj aktualaĵoj rilatas al 50-milioneŭra kontribuo de Pollando por solvi la migrokrizon kaj 25-jariĝo de la organizo Pola Humaneca Kampanjo. – La scienca bulteno enhavas informojn pri „diameno” la nova materialo kun eksterordinaraj proprecoj akirita el grafeno kaj pri riĉiĝo de la Naturscienca Centro en Bjalistoko per nova kolekto de mineraloj. – En la hodiaŭa programo ni memorigas malnovan, ĉar 65-jaran kanzonon pri Varsovio en la plenumo de Andrzej Tomecki. La E-vortojn por la kanzono de Władysław Szpilman verkis Andrzej Pettyn. – La foto akompananta la programinformon prezentas unu el la eksponaĵoj de la riĉa kolekto de la Naturscienca Centro en Bjalistoko. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/01/RetRadio_02.01.2018_mardo.mp3"]}
{"url": "https://pola-retradio.org/2018/01/solena-parado-de-la-tri-regoj/", "title": "Solena parado de la Tri Reĝoj", "published": "2018-01-05 00:51:09+01:00", "content_text": "Sabate, en la festo de Epifanio, la 6-an de januaro tra 644 loĝlokoj en Pollando kaj 16 ekster ĝiaj limoj ekmoviĝos Solenaj Paradoj de la Tri Reĝoj. La plej granda estos la varsovia, kiu startos de sur la Kastela Placo tuj post la Anĝeluso. Temas pri laŭvice jam 10-a publika evento,  por kiu estas invititaj ĉiuj,  konforme al la devizo „Dio estas por ĉiuj”. La nunjaraj figuroj de la Tri Reĝoj reprezentos tri kontinentojn kaj tri generaciojn. Junulo, simbolos homon, kiu sojle de sia plenkreska vivo serĉas kaj trovas la vivvokiĝon. Matura vivo – reprezentanta edzojn kaj familipatrojn – simbolas homon, kiu serĉas Jesuon kaj ĝustan vojon por si mem kaj sia familio. Oldulo, reprezentas grizaĝan generacion, kiu fine de sia vivo, riĉa je multaj spertoj, retrovas vojon al Jesuo. La akompana publiko ankaŭ en kronoj kaj kun reĝaj atributoj tradicie komune plenumos la kristnaskajn kantojn, ankaŭ teme ligitajn kun la Epifanio. Okaze de la pasanta nunjare 100-jariĝo de la renaskiĝo de Pollando la tradicia kantolibro por la publiko enhavas 14 polajn kristnaskjn kantojn kun ilia historia priskribo. Dum evento okazos kvestado „La Saĝuloj por la Oriento” cele al kulturaj kaj edukaj institucioj funkciantaj ekster la orienta limo de Pollando. Kun ĉiu jaro sur la mapo de la solena parado aldoniĝas novaj lokoj, lastatempe ĉirkaŭ 100. Ne nur en Pollando, sed ankaŭ en la mondo. En 2018 ekster Europo la paradoj okazos en Afriko kaj la Norda Ameriko.\n\nEl la elsendo 05.01.2018. Legas  Milada – 2’12”", "author": null, "categories": ["Kulturkroniko"], "audio_links": ["/wp-content/uploads/2018/01/kk_msz_Parado_de_Tri_Regoj_0212.mp3-filename_UTF-8kk_msz_Parado-de-Tri-Regoj_0227122727.mp3", "/wp-content/uploads/2018/01/kk_msz_Parado_de_Tri_Regoj_0212.mp3-filename_UTF-8kk_msz_Parado-de-Tri-Regoj_0227122727.mp3?_=39"]}
{"url": "https://pola-retradio.org/2018/01/la-sukcena-stelo-de-paco-por-bet-lehem/", "title": "La sukcena Stelo de Paco por Bet Leĥem", "published": "2018-01-05 00:53:47+01:00", "content_text": "La 6-an de januaro 2018 en la Groto de la Naskiĝo de Jesuo en Bet Leĥem estos instalita eksterordinara verko de la pola sukcenartisto Mariusz Drapikowski. Temas pri lia donaco, Stelo de Paco el la montara kristalo, orumita metalo kaj sukceno. Sur ĝiaj ok brakoj troviĝas la surskribo Stelo de Paco en 16 lingvoj i.a. aramea, pola, japana, ĉina, araba, hebrea, angla, franca kaj itala. Ĝi troviĝos sur la volbo de la groto en la parto apartenanta al katolikoj. La Stelo de Paco per delikata lumo traiĝados tra montara kristalo kaj sukceno lumigante varmkolore la lokon, kie laŭ la tradicio Jesuo estis metita en la stalon. Ĝi troviĝos ĉirkaŭ du metrojn for de la stelo troviĝanta en la planko en la ortodoksa parto de la groto. La ok brakoj de la Stelo  enhavas simbolan signifon. La cifero ok referencas al Kristo, kiel Nova Komenco, ĉar sep en la hebrea ikonografio signifas tempon plenumitan, fermitan. La stelo enhavas polajn akcentojn. Temas pri la uzita sukceno kaj vota signifo de la farita laboro omaĝe al la 100-a datreveno de la reakiro de sendependeco de Pollando kaj kun peto, ke Dio protektu Pollandon kaj la mondon kontraŭ milito pridonacante ĝin per firma paco.\n\nEl la elsendo 05.01.2018. Legas  Maciek – 1’28”", "author": null, "categories": ["Kulturkroniko"], "audio_links": ["/wp-content/uploads/2018/01/kk_mj_La_sukcena_stelo_por_la_Groto_de_Naskigo_en_Bet_Lehem_0128.mp3-filename_UTF-8kk_mj_La-sukcena-stelo-por-la-Groto-de-Naskigo-en-Bet-Lehem_0127282727.mp3", "/wp-content/uploads/2018/01/kk_mj_La_sukcena_stelo_por_la_Groto_de_Naskigo_en_Bet_Lehem_0128.mp3-filename_UTF-8kk_mj_La-sukcena-stelo-por-la-Groto-de-Naskigo-en-Bet-Lehem_0127282727.mp3?_=40"]}
{"url": "https://pola-retradio.org/2018/01/ne-nur-oriento-en-la-palaco-sub-la-lada-tegmento/", "title": "Ne nur Oriento en la Palaco sub la Lada Tegmento", "published": "2018-01-05 00:56:30+01:00", "content_text": "Orientaj tapiŝoj, murteksaĵoj, nobelaj teksaj vestozonoj, nederlandaj mebloj, itala majoliko, historiaj horloĝoj estas de kelkaj tagoj admireblaj en la ekspozicio „Ne nur Oriento. La aĉetoj de la Fondaĵo de Teresa Sahakian 2007-2017” en la varsovia Palaco sub la Lada Tegmento. La ekspozicio omaĝe al Teresa Sahakian en la 10-a datreveno de ŝia morto daŭros ĝis la fino de novembro 2018. Kvankam plimulton de sia vivo Teresa Sahakian pasigis ekster Pollando, sed dum la tuta vivo ŝi estis forte ligita kun la hejmlando kaj enamiĝinta al Varsovio. Teresa Sahakian apartenis al la grupo de la plej senavaraj sponsoroj de la varsovia Reĝa Kastelo, subtenante ĝin dum rekonstruo kaj aranĝado de la kastelaj internoj. En 1989 kaj 1991 ŝi trandonis al la Kastelo kolekton de la orientaj tapiŝoj kaj plurajn verkojn de la orienta kaj okcidenta ornamarto. Ŝi testamentis por la kastelo parton de siaj artaj kolektoj kaj la tutan heredaĵon. La eksterordinara kolekto de la Fondaĵo konata ĝis nun pro pli ol 600-objekta kolekto de la orientaj tapiŝoj kaj teksaĵoj estis kompletigita per pliaj orientaj teksaĵoj, tre interesaj objektoj de la eŭropa arto, inkluzive de artverkoj ligitaj  kun Pollando.\n\nEl la elsendo 05.01.2018. Legas  Tomek – 2’24”", "author": null, "categories": ["Kulturkroniko"], "audio_links": ["/wp-content/uploads/2018/01/kk_tm_Novaj_kolektoj_de_la_Fondajo_de_de_Teresa_Sahakian_0124.mp3-filename_UTF-8kk_tm_Novaj-kolektoj-de-la-Fondajo-de-de-Teresa-Sahakian_0127242727.mp3", "/wp-content/uploads/2018/01/kk_tm_Novaj_kolektoj_de_la_Fondajo_de_de_Teresa_Sahakian_0124.mp3-filename_UTF-8kk_tm_Novaj-kolektoj-de-la-Fondajo-de-de-Teresa-Sahakian_0127242727.mp3?_=41"]}
{"url": "https://pola-retradio.org/2018/01/sep-novaj-urboj-en-pollando/", "title": "Sep novaj urboj en Pollando", "published": "2018-01-05 20:43:31+01:00", "content_text": "Ekde komenco de 2018 Pollando havas jam 930 urbojn, ĉio ĉi pro la decido aldoni al ilia ĝenerala nombro sep novajn. Temas pri la lokoj Józefów apud Vistulo, Łagów, Otyń, Radoszyce, Sanniki, Tułowice, Wiślica, kiuj ĝis la jarkomenco havis la statuson de komunumoj. Kvin el ili ĝuis la urbostatuson en la pasinteco, sed la historitempesto sengradigis ilian rangon. La statuso de la urbo ŝanĝas nun ilian publikan bildon kaj altigas la prestiĝon. Ĝi ja ligiĝas ankaŭ kun la mezureblaj avantaĝoj,  kiel ekzemple investoatrakcieco kaj la ebleco klopodi pri rimedoj ligitaj kun la evoluigado de la urbaj regionoj. Sendube ĉiuj novaj urboj utiligos tiun ĉi ŝancon. Ni tamen proponas mallongan enrigardon en historion de tiuj lokoj, precize kvin, kiuj jam iam ĝuis la urbostatuson. Hodiaŭ ni parolos pri tri el inter ili Józefów ĉe  Vistulo, Łagów kaj Otyń. Józefów ĉe Vistulo en la vojevodio de Lublin (la orienta Pollando) ĝuis la urborajtojn dum pli ol 180 jaroj, en la periodo 1687-1868. El ĉi tiu periodo devenas tiaj vizitindaj lokoj kiel la baroka preĝejo de Dia Korpo kaj konstruita kune kun ĝi Bernardena Klostro, la Preĝeja Sonorilturo, Palaca-Parka Komplekso de grafoj Rzewuski. La urbo estis establita en 1687 de krakova kastelestro Andrzej Potocki kaj ĝia nomo deriviĝas de la persona nomo de unu el liaj filioj. Józefów ĉe Vistulo ricevis privilegiojn de reĝo Johano la 3-a Sobieski organizi dimanĉe kaj ĵaŭde jarmarkojn kaj kvin fojojn jare grandajn bazarojn. La burĝoj ricevis la rajton fabriki vodkon kaj bieron. En 1691 Andrzej Potocki, krom la menciitaj pli frue historiaj objektoj, establis ankaŭ hospitalon por mizeruloj. En la 17-a jarcento Józefów fariĝis signifa komerca centro kun dogana kamero. En la epoko de la 18-jarcentaj dipartigoj Józefów ektroviĝis en la aŭstra aneksoparto kaj dum kelka tempo ĝi estis centro de aŭstra administracio. Meze de la 19-a jarcento en la urbo estis 31 masonitaj konstruaĵoj kaj 13 lignaj kaj inter ili distingiĝis unuetaĝa urbodomo kun turo, kiu bedaŭrinde ne transdaŭris. La centron de la urbo okupis foirplaco kaj 10 stratoj. En Józefów funkciis lernejo financata el la  partopagoj de la loĝantoj kaj de la urboposedantoj. Tamen la doganbarieroj aplikitaj de la aneksintoj malfortigis la komercon, sekve malkreskis la nombro de la loĝantoj. Post la likvido de religiaj ordenoj en la postklostraj bernardenaj konstruaĵoj sian sidejon trovis la baza lernejo kaj poŝto. Reprezalioj post la malvenko de la januara kontraŭcara insurekcio 1863 alkondukis al perdo de la urborajtoj de Józefów ĉe Vistulo en 1868. Multe pli longe, ĉar 494 jarojn  la urborajtojn ĝuis Łagów – 1375-1869. La urbo estas situanta en la Sanktakruca Montaro en la suda Pollando kaj veninte tien valoras viziti la ununavan paroĥan preĝejon el la 15-a jarcento, pli poste riĉigitan per malfrugotikaj portaloj kaj 17/18-jarcentaj kapeloj formantaj flankajn navojn. Vizitinda estas Ravino Dule, mondkonata surfaca fosejo de nigraj kalkoŝtoniĝintaj kapopieduloj. Ĵurasa Rabista Kaverno longa 160 metrojn menciita en la geografiaj publikaĵoj el la 19/20-jarcentoj konata ankaŭ kiel Łagów-kaverno estas vivejo de kelkaj interesaj animalspecioj.  Łagów famas pro turismaj valoroj kaj estas nun ankaŭ startoloko lau blua turisma itinero al kastelo en Chęciny kaj laŭ la verda al la loko Nowa Słupia. La unuaj mencioj pri Łagów aperis jam en la 11-a jarcento. Laŭ kronikisto Jan Długosz en 1086 la Piast-dinastia princo Władysław Herman laŭ propetoj de sia edzino Judyta donacis la vilaĝon al la Eklezia Kapitulo de Kujavia Regiono, kiu instalis tie la kastelsidejon. En 1375 la reĝino de Pollando kaj Hungario, Eliżbieta al la episkopo Zbylut el Łagów atribuis la privilegion ŝanĝi la vilaĝon en la urbon, kion 25 jarojn poste konfirmis reĝo Vladislavo Jagelo. En 14-a la jarcento Łagów famiĝis kiel metiista centro, ĉefe de la potfarado. Estis fosataj tie ercoj de fero kaj plumbo. Otyń – en la lubuŝa vojevodio (la okcidenta Pollando) fieris pri la urborajtoj plej longe inter la ĵus menciitaj urboj, nome dum 616 jaroj (1329-1945). Kiel historiajn objektojn oni traktas tie i.a. ĝian urboplanan konstruon el la 14/19-jarcentoj. La paroĥa malfrugotika preĝejo de la Suprenlevo de la Sankta Kruco devenas el la 16/17-a jarcentoj. Al la historiaj objektoj kalkuliĝas ankaŭ ruinoj de la gotika kastelo el la 15-a jarcento, en kiu instaliĝis la klostra komplekso de jezuitoj en la 16/17-a jarcentoj. La unuaj mencioj pri Otyń devenas el 1322, kiam ĝi nomiĝis Wartinberg. Temis pri malferma urbo sen urbomuroj apartenanta al Żagań-Princoando. En la mezo de la 15-a jarcento aĉetis ĝin de la ĉeĥa reĝo Władysław fratoj Hans kaj Nikiel von Rechenberg. Laŭvice en la jaroj 1649-1776 ĝi apartenis al jezuitoj. La jezuita klostro estis prirabita de  ruĝa armeo en 1945, la loka fabriko de bicikloj bruligita. La urbo perdis la signifon kaj siajn urborajtojn. Revigliĝo sekvis en la 90-aj jaroj de la pasinta jarcento. Ekde nun Otuń denove estas urbo. Sur la listo de novaj urboj de Pollando, kiuj posedis jam iam la urborajtojn troviĝas ankoraŭ Radoszyce (1370-1870) kaj  Wiślica (1326-1869). Pri ilia historio kaj vizitindaj lokoj ni rakontos en nia laŭvica felietono el la ciklo Koninda Pollando.\n\nEl la elsendo 05.01.2018. Legas Barbara – 8’24”", "author": null, "categories": ["Felietonoj"], "audio_links": ["/wp-content/uploads/2018/01/fel_bp_Koninda_Pollando_Novaj_urboj_2018_0824.mp3-filename_UTF-8fel_bp_Koninda-Pollando_Novaj-urboj-2018_0827242727.mp3", "/wp-content/uploads/2018/01/fel_bp_Koninda_Pollando_Novaj_urboj_2018_0824.mp3-filename_UTF-8fel_bp_Koninda-Pollando_Novaj-urboj-2018_0827242727.mp3?_=42"]}
{"url": "https://pola-retradio.org/2018/01/e_elsendo-el-la-05-01-2018/", "title": "E_elsendo el la 05.01.2018", "published": "2018-01-05 21:23:24+01:00", "content_text": "Podkasto: Ludu en nova fenestro | Elŝutu\n\nLa 716-a E_elsendo el la 05.01.2018 ĉe www.pola-retradio.org\n\n– Nian hodiaŭan felietonon ni dediĉas al sep novaj polaj urboj sur la administracia mapo de la lando donante apartan atenton al tri el inter kvin, kiuj jam iam ilin havis, sed pro la historiaj eventoj tiun rangon perdis. Temas pri Józefów ĉe Vistulo, Łagów kaj Otyń. – En la komenca kulturkroniko ni informas pri interesa ekspozicio en la varsovia Palaco sub Lada Tegmento pri riĉiĝinta kolekto de la Fondaĵo de Teresa Sahakian; pri nova sukcena artverko de pola artisto, Stelo de Bet Leĥem instalota morgaŭ en la Naskiĝgroto de Jesuo; pri la morgaŭa Epifanio kaj okazontaj lige kun ĝi – la jam 10-an fojon – Paradoj de la Tri Reĝoj, nunjare en 644 lokoj en Pollando kaj 16 ekster ĝiaj limoj. – Fine ni proponas leterkestan renkontiĝon. – Muzike akompanas nin polaj kristnaskaj kantoj lige kun la Epifanio en la plenumo de la koruso Hejnalo kaj Anna Osmakowicz. Ni prezentas krome unu plian varsovian kanton en E-vesto dank’ al Andrzej Tomecki kaj Andrzej Pettyn. – La foto akompananta la programinformon prezentas epizodon el iu el la antaŭaj eldonoj de la evento Paradoj de la Tri Reĝoj. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/01/RetRadio_05.01.2018_vendredo.mp3"]}
{"url": "https://pola-retradio.org/2018/01/finna-eksperimento-kun-la-sveda-lingvo/", "title": "Finna eksperimento kun la sveda lingvo", "published": "2018-01-09 00:00:00+01:00", "content_text": "La sveda lingvo en la finnaj lernejoj estas deviga lernoobjekto. Ekde nun parto de lernantoj povos tamen elekti, ĉu anstataŭ la svedan ili preferas lerni alian lingvon. Tian decidon akceptis la finna parlamento.  La eksperimenton povos partopreni apenaŭ 2200 lernentoj, kiuj ekde sekva lernojaro troviĝos en la kvina, sesa klasoj de la bazaj lernejoj. Aktuale en Finnlando oni lernas ambaŭ oficialajn (naciajn) lingvojn – la finnan kaj la sveda. Krome la lernantoj lernas almenaŭ unu fremdan lingvon. La nuna eksperimento ligiĝas kun la iniciato rezigni pri la deviga instruado de la sveda. La programo estas antaŭvidita por la jaroj 2018-2024. Pledantoj por la libervola lernado de la sveda elmontras la utilon lerni aliajn fremdajn lingvojn, ekzemple en la orienta Finnlando de la rusa, kaj en la nordo de la norvega. Tamen ne malaperas argumentoj, ke translokiĝante laborcele okcidenten aŭ suden en la ĉirkaŭlokojn de Helsinki estas necesa en la profesia vivo kono de la sveda. Ĝis nun ĉiuj oficialaj informoj en Finnlando devas aperi ambaŭlingve, tamen la nombro de svedparolantoj ne estas granda. Kiel la unuan uzas ĝin ĉirkaŭ 300 mil personoj en la lando kun  5,5 milionoj da loĝantoj.\n\nEl la elsendo 09.01.2018. Legas Maciek kaj Barbara – 1’34”", "author": null, "categories": ["Novaĵoj"], "audio_links": ["/wp-content/uploads/2018/01/w_mj_bp_Eeksperimento_pri_la_sveda_en_Fnnlando0_0134.mp3-filename_UTF-8w_mj_bp_Eeksperimento-pri-la-sveda-en-Fnnlando0_0127342727.mp3", "/wp-content/uploads/2018/01/w_mj_bp_Eeksperimento_pri_la_sveda_en_Fnnlando0_0134.mp3-filename_UTF-8w_mj_bp_Eeksperimento-pri-la-sveda-en-Fnnlando0_0127342727.mp3?_=43"]}
{"url": "https://pola-retradio.org/2018/01/knaboj-lernas-pli-bone-en-la-akompano-de-knabinoj/", "title": "Knaboj lernas pli bone en la akompano de knabinoj", "published": "2018-01-09 00:00:19+01:00", "content_text": "En lernejoj, en kiuj signifan elcenton de lernantoj konsistigas knabinoj, knaboj atingas pli bonajn lernorezultojn. Tio aparte rilatas al ilia kapablo legi. Informis pri tio  la periodaĵo „School Effectiveness and School Improvement”. En la ekzamenado efektivigita i.a. de nederlandaj sciencistoj el la universitato en Utrecht partoprenis 200 mil 15-jaraĝuloj en la tuta mondo. Ili estis subigitaj al testo, kiu ekzamenis ilian legokapablon. Evidentiĝis, ke knaboj el lernejoj,  en kiuj pli ol 60 procentojn de lernantoj konsistigis knabinoj estis akirantaj pli bonajn lernorezultojn. La antaŭaj ekzamenadoj sugestis, ke knaboj forte reagas je lernokondiĉoj. La ĝenerala lernoetoso aŭ pigrostimula atmosfero povas signife influi ilian rilaton al lernado. Pro la fakto,  ke knabinojn karakterizas kutime bona koncentriĝo kaj ilia sukcesaspiro estas alte motivita, ilia ĉeesto povas pozitive influi kolegojn. Kiel asertas d-ino  Margriet van Hek la problemo de malalta legokapablo de knaboj estas vaste konata, sed ne sufiĉe esplorita. La nunaj esploroj elmontris, ke tiu problemo intensiĝas, kiam lernantoj frekventas lernejojn,  en kiuj dominas knaboj.\n\nEl la elsendo 09.01.2018. Legas Tomek – 1’24”\n\nsc_tm_Lernantinoj_influas_lernosukcesojn_de_knaboj_01’24”.mp3; filename_=UTF-8”sc_tm_Lernantinoj influas lernosukcesojn de knaboj_0124", "author": null, "categories": ["Sciencaj informoj"], "audio_links": ["/wp-content/uploads/2018/01/sc_tm_Lernantinoj_influas_lernosukcesojn_de_knaboj_0124.mp3-filename_UTF-8sc_tm_Lernantinoj-influas-lernosukcesojn-de-knaboj_0127242727.mp3", "/wp-content/uploads/2018/01/sc_tm_Lernantinoj_influas_lernosukcesojn_de_knaboj_0124.mp3-filename_UTF-8sc_tm_Lernantinoj-influas-lernosukcesojn-de-knaboj_0127242727.mp3?_=44"]}
{"url": "https://pola-retradio.org/2018/01/malsama-reago-de-la-virinaj-kaj-viraj-cerboj-je-streso/", "title": "Malsama reago de la virinaj kaj viraj cerboj je streso", "published": "2018-01-09 00:00:41+01:00", "content_text": "Sciencistoj el Rockefeller-universitato en Novjorko rimarkis evidentajn diferencojn en la reago je genostreso en la virinaj kaj viraj cerboj. Esplorante cerbodiferencojn ili koncentriĝis pri la spaco CA3 de la hipokampo, kiu ludas ŝlosilan rolon en tiaj procezoj, kiel reago je streso, memorlaboro, reguligado de animagordo kaj informalifarado. En ilia eksperimento la musaj femaloj kaj maskloj estis dum 6 minutoj subigitaj al. streso en la formo de truda naĝado. Sekve estis kontrolita la reago de iliaj neŭronoj kaj genoj en la spaco CA3. Ĉe la femaloj la stresa situacio influis pli da genojn ol ĉe la maskloj en la rilato  6472 je 2474. Laŭ la usonaj sciencistoj tiom granda diferenco sugestas, ke reage je streso esencan rolon plenumas la genetika materialo. Genoj en la cerboj de femaloj reagas je mediaj stresofaktoroj en multe pli granda grado ol ĉe maskloj. Daŭrigante la esplorojn la sciencistoj identigis 1842 genojn reagantajn je stresoj kaze de ambaŭ seksoj. Evidendiĝis, ke ili funkcias kontraste. Genoj atakitaj de streso ĉe femaloj estis blokataj ĉe maskloj kaj inverse. Esploristoj faris ankaŭ eksperimentojn kun musoj havantaj la varianton de la geno BDNF, kiu ĉe homoj grandigas riskon de neŭropsikaj malsanoj provokitaj de streso. Pluraj testoj elmontris, ke femaloj – eĉ en senstresa stato – malpli bone solvis testojn pri spaca memoro dum maskloj havis kun tio neniujn poblemojn. Tio – laŭ esploristoj – povas ligiĝi kun interago de la genetika materialo kun femalaj sekshormonoj. Laŭ la aŭtoro de la analizo, doktoro Jordan Marrocco en la neŭropsikiatriaj kaj endokrinologiaj ekzamenoj necesas konsideri diferencojn inter la seksoj. Ekzemple la farmacia industrio testante medikamentojn  ĉefe ĉe viroj devas preni en konsideron riskon, ke ilia efikado povas esti malsama ĉe virinoj.\n\nEl la elsendo 09.01.2018. Legas Maciek kaj Barbara  – 2’27”", "author": null, "categories": ["Sciencaj informoj"], "audio_links": ["/wp-content/uploads/2018/01/sc_mj_bp_Malsama_reago_de_viraj_kaj_virinaj_cerboj_je_streso_0227.mp3-filename_UTF-8sc_mj_bp_Malsama-reago-de-viraj-kaj-virinaj-cerboj-je-streso_0227272727.mp3", "/wp-content/uploads/2018/01/sc_mj_bp_Malsama_reago_de_viraj_kaj_virinaj_cerboj_je_streso_0227.mp3-filename_UTF-8sc_mj_bp_Malsama-reago-de-viraj-kaj-virinaj-cerboj-je-streso_0227272727.mp3?_=45"]}
{"url": "https://pola-retradio.org/2018/01/polaj-anseroj-ne-sole-kuirarta-frandajo/", "title": "Polaj anseroj ne sole kuirarta frandaĵo", "published": "2018-01-09 00:00:58+01:00", "content_text": "La polaj anseroj liveras ne sole altvaloran viandon, popularan ankaŭ eksterlande, aparte en Germanio. Alia valora produkto estas la ansera lanugo. La valoron de lanugo el polaj anseroj alte taksas japanoj, sur kies merkaton ĉiujare trafas 100 tunoj  de ĉi tiu produkto. Japanoj alte taksas ĝin pro neĝblanka koloro, malpli granda pezo kompare kun la aliaj, la altgrada elasteco kaj la fakto, ke ĝi estas plukata mane kaj ne maŝine. La kvalito de la pola ansera lanugo ligiĝas kun la maniero bredi la anserojn. Ili paŝtas sin libere, do senstrese,  kio influas la kvaliton de la lanugo. Krome ne sesensignifa estas la fakto, ke ili ricevas kiel furaĝon avenon, kiu estas fonto de valoraj mikroelementoj. La valoro de la eksporto de la ansera lanugo  el Pollando al Japanio en 2016 egalis al 9,6 milionoj da eŭroj. Jam en la daŭro de la tri unuaj jarkvaronoj de 2017 Pollando eksportis tien 72, 5 tunojn da ansera lanugo kun la valoro de 6,9 milionoj da eŭroj. Krome Pollando eksportas la anseran lanugon ankaŭ al multaj aliaj landoj i.a. Usono, al Tajvano kaj Germanio.\n\nEl la elsendo 09.01.2018. Legas Tomek – 1’18”", "author": null, "categories": ["Novaĵoj"], "audio_links": ["/wp-content/uploads/2018/01/w_tm_Pola_ansera_lanugo_konkeras_la_mondon_0118.mp3-filename_UTF-8w_tm_Pola-ansera-lanugo-konkeras-la-mondon_0127182727.mp3", "/wp-content/uploads/2018/01/w_tm_Pola_ansera_lanugo_konkeras_la_mondon_0118.mp3-filename_UTF-8w_tm_Pola-ansera-lanugo-konkeras-la-mondon_0127182727.mp3?_=46"]}
{"url": "https://pola-retradio.org/2018/01/poloj-kontentaj-pri-2017/", "title": "Poloj kontentaj pri 2017", "published": "2018-01-09 00:01:02+01:00", "content_text": "Laŭ la plej nova opinisondado de CBOS 65 procentoj de poloj taksis la pasintan jaron kiel jaron bonan por ili mem kaj iliaj familioj. CBOS, la pola opinisonda centro taksas tiun ĉi pritakson kiel la plej bonan  ekde 27 jaroj. La ĉiujara opinisondado koncernis la pasintan jaron rilate al personaj, familiaj, profesiaj aferoj, rilate al la landa kaj monda situacioj. Laŭ la esploraŭtoroj ju pli granda kontento pri la propra materiala situacio des pli bonaj pritaksoj de la tuta jaro. La 2017-an kiel bonan por si mem kaj siaj familioj taksis 82 procentoj de la enketitoj difinantaj sian materialan situacion bona, sed entute kiel bonan la pasintan jaron taksis 65 procentoj de poloj. La pasintan jaron por siaj laborfirmaoj pli bone taksis viroj ol virinoj (70, respektie 60 procentoj). Plej kontentaj estis laborantoj de privataj kompanioj kaj de la fisko, malplej – laborantoj de agrikulturaj entreprenoj. Sed entute 48 procentoj de la respondintoj en ĉi tiu grupo taksis la pasintan jaron kiel bonan. 49 procentoj de poloj taksis la pasintan jaron kiel bonan por Pollando. 26 procentoj taksis ĝin nek bona nek malbona, 19 procentoj havis negativan opinion. Se temas pri la monda situacio nur 27 procentoj de poloj taksis ĝin bona, 32 procentoj ne havis konkretan opinion, sed por 30 procentoj de la enketitoj temis pri jaro malbona. Malgraŭ ĝenerale bonaj pritaksoj poloj esperas, ke la 2018-a estos pli bona por ili mem (46 procentoj) kaj por iliaj familioj (45 procentoj). Nur 6 procentoj prognozas la nunan jaron malbona. Pliboniĝon de la situacio en siaj laborlokoj antaŭvidas 44 procentoj de la enketitoj, sed nur 29 procentoj de laborantoj de agrikulturaj entreprenoj havas tiom pozitivan pritakson. Laŭ prognozoj de poloj el komenco de decembro 2017 la 2018-a estos malplibona por la mondo ol por Pollando. Pliboniĝon de la situacio atendas 34 procentoj de la enketitoj, ŝanĝomankon 31 procentoj de poloj.\n\nEl la elsendo 09.01.2018. Legas Milada kaj Barbara – 3’03”", "author": null, "categories": ["Novaĵoj"], "audio_links": ["/wp-content/uploads/2018/01/w_msz_bp_Poloj_pozotive_pri_2017_0303.mp3-filename_UTF-8w_msz_bp_Poloj-pozotive-pri-2017_0327032727.mp3", "/wp-content/uploads/2018/01/w_msz_bp_Poloj_pozotive_pri_2017_0303.mp3-filename_UTF-8w_msz_bp_Poloj-pozotive-pri-2017_0327032727.mp3?_=47"]}
{"url": "https://pola-retradio.org/2018/01/intervjuo-kun-prof-nicolau-dols/", "title": "Intervjuo kun prof. Nicolau Dols", "published": "2018-01-09 16:09:30+01:00", "content_text": "La antaŭmikrofona gasto de nia marda programo estas fonetikisto profesoro Nicolau Dols el la Balearaj Insuloj , lekcianto de la Interlingvistikaj Studoj en Poznano. Kun li ni interparolas pri lia fako, i.a. pri E-fonetiko, pri lia motivo aŭskulti la elsendojn  de Pola RetRadio en Esperanto kaj lia poezia verkado. Dum la lasta eldono de Belartaj Konkursoj-2017 de UEA li akiris la unuan premion en la branĉo „poezio”. El la elsendo 09.01.2018 – 11’41”", "author": null, "categories": ["Antaŭ la mikrofono"], "audio_links": ["/wp-content/uploads/2018/01/nikolaus.mp3", "/wp-content/uploads/2018/01/nikolaus.mp3?_=48"]}
{"url": "https://pola-retradio.org/2018/01/e_elsendo-el-la-09-01-2018/", "title": "E_elsendo el la 09.01.2018", "published": "2018-01-09 21:05:58+01:00", "content_text": "Podkasto: Ludu en nova fenestro | Elŝutu\n\nLa 717-a E_elsendo el la 09.01.2018 ĉe www.pola-retradio.org\n\n– La antaŭmikrofona gasto de nia marda programo estas fonetikisto profesoro Nicolaus Dols el la Balearaj Insuloj, lekcianto de la Interlingvistikaj Studoj en Poznano. Kun li ni interparolas pri lia fako, i.a. pri E-fonetiko, pri lia motivo aŭskulti la elsendojn de Pola RetRadio en Esperanto kaj lia poezia verkado. Dum la lasta eldono de Belartaj Konkursoj-2017 de UEA li akiris la unuan premion en la branĉo „poezio”. – La komencaj aktualaĵoj liveras informojn pri pozitiva pritasko de la pasinta 2017 flanke de poloj, pri alta kvalito de pola ansera lanugo preferata de japanoj kaj pri interesa lingva eksperimento en Finnlando. – La scienca bulteno proponas temojn ligitajn kun favora influo de knabinoj je lernorezultoj de knaboj kaj pri malsama reagado de viraj kaj virinaj cerboj je streso. – La foto akompananta la programinformon prezentas polan anseran lanugon ŝatatan ankaŭ de eksterlandanoj. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/01/RetRadio_09.01.2018_-mardo.mp3"]}
{"url": "https://pola-retradio.org/2018/01/el-la-e-gazetaro-12-01-2018/", "title": "El la E-Gazetaro 12.01.2018", "published": "2018-01-12 00:00:56+01:00", "content_text": "La jarkomencaj tagoj alportis novajn E-periodaĵojn el Finnlando, Norvegio kaj Japanio. Temas pri la lastaj numeroj de 2017, sed multkaze kun informoj aktualaj en la nova jaro kaj ĉiukaze kun interesaj kontribuoj. „Esperantolehti” per la enkonduka poezirimaĵo de Tuomo Grundström (laŭtlegota aŭ kantota laŭ Kalevala ritmomelodio) kombinas la pasintan komence de decembro 100-jariĝon de Finnlando, Zamenhoftagon kaj la 130-jariĝon de Esperanto. El ĝi por nia ĝenerala pripenso mi elektis nur unu strofon, nenielkapabla tamen observi la Kalevala-ritmomelodion. >Homo estas la kreskejo de la semo plej valora; tiu estas homa lingvo por ordigi la konscion, ĝin esprimi kaj dividi, por konstrui kolektivon, kunpercepton de la sensoj, kunefikon de la membroj<. Tiuj versoj povas esti spronaj ankaŭ por ni poloj, kiuj en 2018 solenas la 100-jariĝon de la reakiro de la (perdita en la 18-a jarcento) sendependeco kaj ĝenerale por esperantistoj, kies ligvokomunumo eniras 113-jaran ekziston. La internacia lingvo frontas similajn demandojn kiel la lingvoj naciaj. Ne mirigas do demandoj marĝene de tre interesa artikolo de Sakari Kauppinen pri la klopodoj senigi la finnan lingvon je seksismaj esprimoj. Seksismaj ne en la kompreno de esprimoj ofendaj, sed klare elmontrantaj sekson. Kun scivolo mi do legis kiel tiurilate funkcias la finna, kiu havas apartajn finaĵojn por tiu distingo kaj nun traktante ilin eksmodaj oni entreprenas paŝojn por neŭtraligi ilian emfazon. Kaj en Esperanto ? Sakari Kauppinen esprimas la bedaŭron, ke daŭre oni uzas in-formojn en ekzemple profesidifinoj, atentigas pri la ne enradkiĝinta „ri” por esprimi „li aŭ ŝi”, sed  prefere estas por la uzo de la vorto „aliseksa” en la senco nek viro nek virino, kiel ekvivalento de la finna neologismo ĉi-rilata. La sama aŭtoro levas aliloke la demandon pri progresoj en la aŭtomata, maŝina tradukado reference al la lastoktobre lanĉita gugla kapaŭskultilo, kiu interpretas parolon rekte de unu lingvo al la alia jam en 40 lingvoj. Prave atentigante ĝenerale , ke ne eblas haltigi la evoluon,  Sakari Kauppinen samtempe atentigas pri la utileco de gugla tradukilo malgraŭ ĝia ankoraŭa malperfekteco. Min persone interesas la prononckvalito ĉe gugla traduka kapaŭskultilo. Sed tio estas flanka demando. La lasta numero de „Esperantolehti” riĉas je raportetoj pri E-aranĝoj okazintaj dum inter la okazontaj elstaras informoj pri martaj Vintraj Tagoj, kies ĉeftemo estas „Esperanto kaj Afriko” kun riĉa rilata programo. Kadre de ĝi, kiel ni ekscias okazos la unua trejnseminario por la UK en Lahti 2019, i.a. kun tia kompetentulo kiel Osmo Buller. La enkondukaj vortoj de Mario Machlik, la prezidanto de Norvega E-Ligo en la lasta numero de „Norvega Esperantisto” aperas sub la titolo „Ni amuziĝu per Esperanto”. La titolo estas iom trompa por ekstera leganto,  ĉar rilatas al la – eble riproĉeto – ke „la norvega movado ĉefe agas pri Esperanto kaj malmulte per ĝi”. Mario Machlik do listigas amaseton da ekzemploj el la propra vivo, kiam oni pere de Esperanto eble ne rekte amuziĝas, sed ĝuas Esperanton ekster la primovadaj aŭ lingvaj diskutoj. NEL-prezidanto eksplicite ne prisilentas la gravecon de la movadumado kaj organiza laboro, sed ankaŭ invitas al amuzrilataj revukontibuoj. Kiel tian, t.e. amuzan li difinas sian  viziton en Japanio, kiam marĝene de la aŭtuna turneo de lia orkestro li vizitis Japanan E-Instituton. Lia unua pato de „japana mozaiko”, memorigis al mi mian siatempan viziton samloke i.a. en la arkivo kaj biblioteko de JEI. Kun scivolo mi atendas la duan parton de liaj rememoroj kun intereso eksciante, ke japanoj entreprenis labrojn pri nova japana-Esperanta vortaro. La 6-a pasintjara numero de „Norvega Esperantisto” riĉas ankaŭ per aliaj interesaj kontribuoj. „Lingva pilolo” de Otto Prytz proksimigas la sekretojn indiki horojn en Esperanto,  Vidar B. Skretting pledas pri la valoro de la rekta metodo, Otto Prytz raportas laŭvice pri interesa renkontĝo en Itala Kulturinstituto pri Giacomo Casanova organizita de la itala diplomato Giorgio Novello, en kiu aperis ankaŭ E-akcentoj en la formo de laŭtlegado el la esperantigita biografio de la itala famulo. Mian atenton kaptis la raporto de Kim Keyser pri lia vojaĝo al Arkones kaj pensoj pri internacia komunikado. Ĉi-lastajn spronis la renkontiĝo kun Ella el Koreio kaj sekvinta skajprenkonto kun ŝiaj E-lernantoj. Kaj tiel por Kim Keyser kiel obstaklo rolas tempodiferencoj kaj tial kiel solvon li proponas kontaktojn kun personoj el la samaj tempozonoj, kiujn li difinas solidarecozonoj. Kiel komunikilmankon li rimarkas la  nuntempajn ekranojn, kiuj ne permesas samtempan plurpersonan komunikadon. Tiukuntekste li atentigas pri la jam progresintaj video- kaj aŭdokomunikiloj, kiuj tion ebligas. Kiel lingvomankon li konsideras la fakton, ke E-on formas unuavice hindoeŭropaj radikoj kaj lanĉas la ideon konstrui eĉ pli justan, pli rapidlernatan, pli logikan lingvon. Multaj interesaj ideoj, sed la lastan malfacilus trakti serioze. Multloke en Pollando ankoraŭ brilas la abiaj lumoj, abio kun la ĉepinta stelo ornamas la  decembran numeron de „La Revuo Orienta” de Japana E-Instituto. Jam delonge enkondukas en la unuopajn numerojn sinprezentoj de elstaraj esperantistoj kadre de la rurbriko „Esperanto kaj mi”. Ĉi-numere faras tion iranano Hamzeh Shafiee reliefigante i.a. tion, ke Esperanto malfermis antaŭ li novajn fenestrojn kaj melebligis, ke lia vivo restu sencela kaj senmotiva sen ĝi. Nun kiel sian taskon Hamzeh Shafiee opinias disvastigi la informojn pri la movado. Novajn informojn pri japana E-movado ni ĉerpas el la raporto pri la 104-a Japana E-kongreso en Jokohamo, kiu komence de novembro 2017 liveris al 355 partoprenintoj pli ol 60 fakkunsidojn, riĉajn ekspoziciojn, postkongresajn ekskursojn kaj eĉ du librojn kiel kongresajn memoraĵojn. La premio Ossaka-2017 iris al SIMATANI Takesi, tradukinto de japanaj noaj komedioj, klasika japana rakonto „Rakontoj antaŭ longa tempo”, fondinto kaj prizorganto de TTT-ejo de E-Societo en Ikeda. KIMOTO Jasuhioro raportas en la decembra periodaĵo de JEI pri sia partopreno de en 49-a Korea E-kongreso. Du omaĝoj kaptis mian apartan atenton. Tiu de SIBAYAMA Zyuni’ti, kiu en siaj kondolencaj vortoj elstarigas la meritojn por la japana E-movado de la forpasinta YAMASAKI Seikô. La alia rilatas al ekstermovada figuro, la 105-jara kuracisto HINOHARA Shigeaki, kiun proksimigas OKITA Kazumi. Temas pri homo, kiu pionire aktivis i.a. por la t.n. „Novaj grandaĝuloj”, do 75-jaraj kaj pli aĝaj japanoj fizike kaj mense sanaj, kiuj povas ankoraŭ sufiĉe kontribui al la socio. Lia asocio komence dumilmembra nun havas ĉirkaŭ 8 mil personojn aktivantaj laŭ lia ideo: „Homoj povas ŝanĝi sian vivmanieron iam ajn. Do laŭeble uzu la tempon donitan al vi por aliaj homoj”.\n\nEl la elsendo 12.01.2018. Legas Barbara – 10’29”", "author": null, "categories": ["Felietonoj"], "audio_links": ["/wp-content/uploads/2018/01/bp_El_la_E_Gazetaro_1029.mp3-filename_UTF-8bp_El-la-E_Gazetaro_1027292727.mp3", "/wp-content/uploads/2018/01/bp_El_la_E_Gazetaro_1029.mp3-filename_UTF-8bp_El-la-E_Gazetaro_1027292727.mp3?_=49"]}
{"url": "https://pola-retradio.org/2018/01/podlahia-muzeo-ricigis-je-portretoj-de-bjalistoko-fondintoj/", "title": "Podlaĥia Muzeo riciĝis je portretoj de Bjalistoko-fondintoj", "published": "2018-01-12 00:42:00+01:00", "content_text": "La bjalistoka Podlaĥia Muzeo aĉetis fine de la pasinta jaro portretojn de la establinto de la urbo Jan Klemens Branicki kaj lia edzino Izabela, kiu estis mecenatino de la kultura vivo en la urbo. Temas pri valora akiraĵo, ĉar memoraĵoj ligitaj kun Branicki-familio en la polaj kolektoj ne abundas. Hetmano Jan Klemens Branicki (1689-1771) estis la plej granda magnata potenculo en la 18-a jarcento gvidante vastskale konceptitan politikon. Liaj havaĵoj troviĝis ne sole en Bjalistoko kaj la vojevodio, sed ankaŭ en la krakova regiono (la suda Pollando), sur la tereno de la nunaj Ukrainio kaj Belorusio.  La portretoj  de Jan Klemens kaj Izabela el la 18-a jarcento estis aĉetitaj komence de decembro dum aŭkcio en Munkeno. Post la necesaj analizoj kaj konservistaj laboroj ili estos ekspoziciataj en la Artgalerio de la Pola Pentroarto en Bjalistoko, kie estas prezentata i.a. la 19-jarcenta portreto de Jan Branicki el la muzeaj kolektoj. En ili troviĝas ankaŭ la dokumento el 1769 kun la aŭtografoj de Branicki kaj libroj el la kolekto de Izabela Branicka.\n\nEl la elsendo 12.01.2018. Legas  Barbara – 1’34”", "author": null, "categories": ["Kulturkroniko"], "audio_links": ["/wp-content/uploads/2018/01/kk_bp_Portretoj_de_la_fondintoj_de_Bialistoko_0134.mp3-filename_UTF-8kk_bp_Portretoj-de-la-fondintoj-de-Bialistoko_0127342727.mp3", "/wp-content/uploads/2018/01/kk_bp_Portretoj_de_la_fondintoj_de_Bialistoko_0134.mp3-filename_UTF-8kk_bp_Portretoj-de-la-fondintoj-de-Bialistoko_0127342727.mp3?_=50"]}
{"url": "https://pola-retradio.org/2018/01/trezoro-de-peruo-la-rega-tombo-en-castillo-de-huarmey/", "title": "Trezoro de Peruo. La reĝa tombo en Castillo de Huarmey", "published": "2018-01-12 00:47:11+01:00", "content_text": "Ĝis la fino de majo 2018 en la varsovia Etnografia Muzeo funkcias la unua en Pollando ekspozicio de antaŭinkaaj historiaj objektoj. Temas pri pli ol 150 originalaj eksponaĵoj, i.a. ora kaj arĝenta juvelaro, ceramikaĵoj kovritaj per polikromiaĵoj kaj aliaj. Ili venis por la prezento „Trezoro de Peruo. La reĝa tombo en Castillo de Huarmey” el la Nacia Muzeo de Arkeologio, Antropologio kaj Historio de Peruo en Limo. Plimulto de ili estis malkovrita dum la esploroj de la pola arkeologia misio en Castillo de Huarmey. Poloj malkovris tie la unuan ne prirabitan tombon de la antaŭkolombia kulturo Wari de antaŭ ĉirkaŭ 1200 jaroj. Dank’ al apliko de la plej nova virtuala teknologio kaj la t.n. vastigita realo la vizitantoj povos surmetante specialajn okulvitrojn transporti sin al la loko de la polaj foslaboroj en Peruo. En la monumenteca tombo troviĝis skeletoj de 64 personoj, ĉefe virinoj kaj pli ol 1200 valoraj objektoj el arĝento, oro, bronzo, luksaj ceramikaĵoj kaj aliaj. Inter rigardeblaj objektoj troviĝas tre delikataj, zorgeme ornamitaj teksaĵoj, apartenantaj al reprezentantoj de la tiamaj elitoj. Aparta atrakciaĵo estas la prezentata la unuan fojon – arte kaj science rekreita – hiperrealisma rekonstruo de la busto kaj vizaĝo de reĝino el Castillo de Huarmey, virino sepultita en la plej alta loko de la malkovrita tombo.\n\nEl la elsendo 12.01.2018. Legas  Maciek – 1’40”", "author": null, "categories": ["Kulturkroniko"], "audio_links": ["/wp-content/uploads/2018/01/kk_mj_Oro_de_Peruo_en_Varsovio_0140.mp3-filename_UTF-8kk_mj_Oro-de-Peruo-en-Varsovio_0127402727.mp3", "/wp-content/uploads/2018/01/kk_mj_Oro_de_Peruo_en_Varsovio_0140.mp3-filename_UTF-8kk_mj_Oro-de-Peruo-en-Varsovio_0127402727.mp3?_=51"]}
{"url": "https://pola-retradio.org/2018/01/e_elsendo-el-la-12-01-2018/", "title": "E_elsendo el la 12.01.2018", "published": "2018-01-12 18:31:21+01:00", "content_text": "Podkasto: Ludu en nova fenestro | Elŝutu\n\nLa 718-a E_elsendo el la 12.01.2018 ĉe www.pola-retradio.org\n\n– Ĉi-vendrede ni proponas la unuan nunjare Trarigardon de la E-gazetaro (Esperantolehti – 05.2017; Norvega Esperantisto – 06/2017 kaj La Revuo Orienta – 12.2017); – La komencaj kulturkronikaj informoj rilatas al nova akiraĵo de la Podlaĥia Muzeo en Bjalistoko riĉiĝinta je portretoj de la urbofondintoj Jan Klemens kaj Izabela Branicki kaj al la varsovia ekspozicio prezentanta Trezoron de Peruo. – Nia nunsemajna E-komunuma segmento riĉas je informoj pri SAT-kongreso (baldaŭa finiĝo de la unua favorpreza aliĝperiodo – http://www.satesperanto.org/spip.php?article3951 ), franca porjunulara poezikonkurso „Poezio tutlibera” nunjare malfermita ankaŭ por esperantistoj (www.poesie-en-liberte.fr) kaj Ora Insulo (la unua konkurso pri infanaj kantoj, pri kiu pliajn detalojn eblas ricevi ĉe orainsulo @ gmail.com). – Muzike ni memorigas la malnovan kanton de JoMo pri Esperanto, kiu devenas el lia KD eldonita de Vinilkosmo „JoMo friponas”. – La interreta foto akompananta la programinformon prezentas la portretojn de la urbofondintoj de Bjalistoko. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/01/RetRadio_12.01.2018_vendredo.mp3"]}
{"url": "https://pola-retradio.org/2018/01/cu-doloro-povas-esti-iluzio/", "title": "Ĉu doloro povas esti iluzio", "published": "2018-01-16 00:00:04+01:00", "content_text": "Doloro, kvankam plenumas avertan funkcion en la organismo ne ĉiam aperas en la loko, kie la korpo estis lezita. Kaze de iuj neŭropsikologiaj perturboj pacientoj sentas, ke mano ne apartenas al ili, la aliaj sentas fantomajn  dolorojn en organoj, kiujn efektive ili ne havas. Tio i.a. instigas al esploroj pri korpa konscio. Al sciencistoj esplorantaj tiun fenomenon aliĝis polaj sciencistoj el la Psikologia Instituto de la Jagelona Universitato. Ili decidis esplori la doloroforton sentatan de sanaj personoj subigitaj al la iluzio de kaŭĉuka mano. Ĉe la testataj personoj estis aplikitaj dolorimpulsoj ĉe ambaŭ manoj antaŭ la iluzio kiel ankaŭ post ĝi. Dum la aplikata doloro ili ne vidis siajn manojn, sed ĉe la mano kiu estis subigita al iluzio la testataj personoj sentis pli fortan doloron. Kvankam pri sentata doloro ĉe personoj subigitaj al iluzio de kaŭĉuka mano estis faritaj multaj esploroj tamen ne ĉiam esplorrezultoj estis koheraj i.a. pro aplikata metodologio. La kompreno de tio kiamaniere la percepto de propra korpo ligiĝas kun la forto de sentata doloro povas esti helpa en kreado de novaj terapioj. Tiel la polaj sciencistoj alportas kontribuon per siaj esploroj al la konoj pri tio, en kiuj kondiĉoj la spertata doloro povas grandiĝi aŭ malgrandiĝi.\n\nEl la elsendo 16.01.2018. Legas Tomek – 1’34”\n\nsc_tm_Cu_doloro_povas_esti_iluzio_01’34”.mp3; filename_=UTF-8”sc_tm_Cu doloro povas esti iluzio_0134", "author": null, "categories": ["Sciencaj informoj"], "audio_links": ["/wp-content/uploads/2018/01/sc_tm_Cu_doloro_povas_esti_iluzio_0134.mp3-filename_UTF-8sc_tm_Cu-doloro-povas-esti-iluzio_0127342727.mp3", "/wp-content/uploads/2018/01/sc_tm_Cu_doloro_povas_esti_iluzio_0134.mp3-filename_UTF-8sc_tm_Cu-doloro-povas-esti-iluzio_0127342727.mp3?_=52"]}
{"url": "https://pola-retradio.org/2018/01/monda-tago-de-migranto-kaj-rifuginto/", "title": "Monda Tago de Migranto kaj Rifuĝinto", "published": "2018-01-16 00:00:51+01:00", "content_text": "Lastdimanĉe pasis Monda Tago de Migranto kaj Rifuĝinto. La tago fariĝis do la okazo por tiucela kvestado kaj altigo de la konscio pri la portata helpo. Caritas Polska liveras sisteme helpon al rifuĝintoj en Sirio, Libano, Jordanio, Irako, Palestina Aŭtonomio. La unuaj rimedoj en 2012 estis transdonitaj por helpi al rifuĝintoj el Sirio. Unu jaron poste tri mil infanoj el Damasko, Hawran-Dara kaj Homs ricevis festajn pakaĵojn. Ekde 2018 Caritas subvencias Medicinan Centron Bab Sharki en Damasko. Ĝis la fino de decembro la funkciado de la centroj estis kromfinancata el la Eŭropa Fondaĵo por Azilo, Migrado kaj Integriĝo administrata de la pola ministerio por la internaj aferoj. Tiun taskon en 2018 transprenis Caritas Polska, kiu por integrigaj programoj destinas pli ol 9,6 milionojn da zlotoj. La plej granda kampanjo de Caritas Polska helpanta al rifuĝintoj estas la prograno „Familio al Familio” inaŭgurita en oktobro 2016. La subteno celas personojn loĝantajn en Sirio, siriajn rifuĝintojn en Libano kaj libananojn vivantajn en mizero pro la migrokrizo. Ĝis nun tiun helpon utiligis pli ol 7 mil familioj en Sirio kaj Libano.\n\nEl la elsendo 16.01.2018. Legas Milada – 1’47”", "author": null, "categories": ["Novaĵoj"], "audio_links": ["/wp-content/uploads/2018/01/w_msz_Tago_de_migranto_kaj_rifuginto_0147.mp3-filename_UTF-8w_msz_Tago-de-migranto-kaj-rifuginto_0127472727.mp3", "/wp-content/uploads/2018/01/w_msz_Tago_de_migranto_kaj_rifuginto_0147.mp3-filename_UTF-8w_msz_Tago-de-migranto-kaj-rifuginto_0127472727.mp3?_=53"]}
{"url": "https://pola-retradio.org/2018/01/esplorinstituto-pri-polaj-medikamentoj/", "title": "Esplorinstituto pri polaj medikamentoj", "published": "2018-01-16 00:00:54+01:00", "content_text": "500 milionojn da zlotoj la pola registaro destinas en 2018 por la produktado de medikamentoj. Kreiĝis speciala esplorprogramo pri polaj medikamentoj kontraŭ la kormalsanoj kaj tumoroj. La celo de la entrepreno estas laŭeble efike kaj favorpreze kuraci polajn pacientojn. Aktuale 70 procentoj de medikamentoj sur la pola merkato estas importataj. Ekzemple en Germanio kaj Francio eĉ 90 procentoj de medikamentoj devenas el la landa produktado. Por realigi tiun celon estas anoncita establo de moderna Instituto gvidonta esplorojn koncerne medicinajn bioteknologiojn, kiu signife altigos ĉi-sfere la nivelon de la pola medicino. La kreiĝanta institucio servos ankaŭ por logi al la kunlaboro sciencistojn ne nur el Pollando. Samtempe la polaj elstaraj sciencistoj, inĝenieroj, informadikistoj, genetikistoj, biogenetikistoj povos labori en Pollando kaj kun kuracistoj evoluigos la plej modernajn medicinajn teknologiojn sanfavorajn.\n\nEl la elsendo 16.01.2018. Legas Maciek – 1’08”", "author": null, "categories": ["Novaĵoj"], "audio_links": ["/wp-content/uploads/2018/01/w_mj_Pola_Medicina_Centro_produktonta_medikamentojn_0108.mp3-filename_UTF-8w_mj_Pola-Medicina-Centro-produktonta-medikamentojn_0127082727.mp3", "/wp-content/uploads/2018/01/w_mj_Pola_Medicina_Centro_produktonta_medikamentojn_0108.mp3-filename_UTF-8w_mj_Pola-Medicina-Centro-produktonta-medikamentojn_0127082727.mp3?_=54"]}
{"url": "https://pola-retradio.org/2018/01/interparolo-kun-miguel-fernandez/", "title": "Interparolo kun Miguel Fernández", "published": "2018-01-16 16:06:16+01:00", "content_text": "La gasto de  nia programo estas Miguel Fernández , i.a. la prezidanto de la Belartaj Konkursoj de UEA, kiun ni renkontis dum la varsovia Kulturlingva Festivalo organizita lige kun Zamenhof-Jaro. La renkontiĝo estis la okazo interparoli i.a. pri lia verkista/kantista laboro kaj pri la Belartaj Konkursoj de UEA. El la elsendo 16.01.2018 – 9’06”", "author": null, "categories": ["Antaŭ la mikrofono"], "audio_links": ["/wp-content/uploads/2018/01/bp__kun_Miguel_Fernandez_0906.mp3-filename_UTF-8bp_-kun-Miguel-Fernandez_0927062727.mp3", "/wp-content/uploads/2018/01/bp__kun_Miguel_Fernandez_0906.mp3-filename_UTF-8bp_-kun-Miguel-Fernandez_0927062727.mp3?_=55"]}
{"url": "https://pola-retradio.org/2018/01/e_elsendo-el-la-16-01-2017/", "title": "E_elsendo el la 16.01.2018", "published": "2018-01-16 19:36:03+01:00", "content_text": "Podkasto: Ludu en nova fenestro | Elŝutu\n\nLa 719-a E_elsendo el la 16.01.2018 ĉe www.pola-retradio.org\n\n– Hodiaŭ en nia programo gastas Miguel Fernández, i.a. la prezidanto de la Belartaj Konkursoj de UEA, kiun ni renkontis dum la varsovia Kulturlingva Festivalo organizita lige kun Zamenhof-Jaro. La renkontiĝo estis la okazo interparoli i.a. pri lia verkista/kantista laboro kaj pri la Belartaj Konkursoj de UEA. El la varsovia programero „Mia liriko kaj la muziko” ni prezentas koncertajn surbendigojn de du kantoj en lia plenumo „Hedero” kaj „Horloĝo”. Fine de la elsendo ni memorigas la informon pri la nunujara eldono de Belartaj Konkursoj de UEA. – La komencaj aktualaĵoj koncernas establon de esplorinstituto pri polaj medikamentoj, kio ĝiscele certigos pli da polaj medikamentoj sur la pola merkato. Pollando sisteme grandigas sian helpon por viktimoj de konfliktoj en la Proksima Oriento. Kun tio ligiĝas ankaŭ la lastdimanĉe solenata Internacia Tago de Migranto kaj Rifuĝinto. Tiuj temoj speguliĝas en du laŭvicaj aktualaĵoj. – Nia sciencbultena temo estas dediĉita al la demando ĉu doloro estas iluzio kaj al ĉi-rilataj esploroj de polaj sciencistoj en Krakovo. – La interreta foto akompananta la programinformon referencas al la kampanjo de Caritas Polska „Familio al familio”, pri helpo donata al konkretaj familioj suferantaj pro la konflikto en la Proksima Oriento. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/01/RetRadio_16.01.2017_mardo.mp3"]}
{"url": "https://pola-retradio.org/2018/01/eurostat-pri-plej-popularaj-lokoj-el-unesko-listo/", "title": "Eurostat pri plej popularaj lokoj el Unesko-listo", "published": "2018-01-19 00:39:20+01:00", "content_text": "Eurostat publikigis liston de la plej popularaj lokoj el la listo de la Monda Unesko-heredaĵo en Vikipedio. Inter pli ol unu mil lokoj el Unesko-listo estas menciitaj dudek lokoj, elektitaj per la suma kvanto da vizitoj en tiuj virtualaj lokoj. Du troviĝas en Pollando. Temas pri la eksa germana koncentrejo Auschwitz-Birkenau kaj la Malnova Urbo en Varsovio. La koncentrejo Auschwitz-Birkenau okupis la 4-an lokon kun 4,6 milionoj da vizitoj. La varsovia Malnova Urbo troviĝas ĉe la 17-a loko kun 2,7 milionoj da vizitoj. Plej popularaj estis la sejnaj bulvardoj en Parizo, la urbocentro de Romo kaj historiaj kvartaloj de Instambulo. La duono de la lokoj el la plej populara dudeko troviĝas en Eŭropo. En la interreta listo de Unesko pri la eksa germana koncentrejo Auschwitz-Birkenau (en la listo ekde 1979) estas i.a. notite, ke ĝiaj postrestaĵoj atestas pri la kondiĉoj, en kiuj okazis la hombuĉado fare de Hitler-soldatoj. La Malnova Urbo en Varsovio troviĝanta en la listo ekde 1980 estas priskribita kiel loko, kiu dum la Varsovia Insurekcio 1944 estis 85-procente detruita de germanoj.\n\nEl la elsendo 19.01.2018. Legas  Maciek – 1’27”", "author": null, "categories": ["Kulturkroniko"], "audio_links": ["/wp-content/uploads/2018/01/kk_mj_Du_lokoj_en_Pollando_el_Unesco_listo_plej_ofte_vizitataj_0127.mp3-filename_UTF-8kk_mj_Du-lokoj-en-Pollando-el-Unesco-listo-plej-ofte-vizitataj_0127272727.mp3", "/wp-content/uploads/2018/01/kk_mj_Du_lokoj_en_Pollando_el_Unesco_listo_plej_ofte_vizitataj_0127.mp3-filename_UTF-8kk_mj_Du-lokoj-en-Pollando-el-Unesco-listo-plej-ofte-vizitataj_0127272727.mp3?_=56"]}
{"url": "https://pola-retradio.org/2018/01/e_elsendo-el-la-19-01-2018/", "title": "E_elsendo el la 19.01.2018", "published": "2018-01-19 19:27:58+01:00", "content_text": "Podkasto: Ludu en nova fenestro | Elŝutu\n\nLa 720-a E_elsendo el la 19.01.2018 ĉe www.pola-retradio.org\n\n– La komenca kulturkroniko enhavas informojn pri du lokoj en Pollando el Unesko-listo plej ofte vizitataj en Vikipedio kaj pri la nunjaraj eventoriĉaj planoj de Bjalistoko por la 100-a datreveno de reakiro de sendependeco fare de Pollando. – La E-komunuma segmento alportas tre malĝojigan informon pri la forpaso de la kuniniciatinto kaj kunorganizanto de Artaj Konfrontoj en Esperanto ARKONES, Paweł Janowczyk. Ni prezentas ankaŭ la raporton de Bernhard Tuider, la estro de la E-muzeo en Vieno pri la atingaĵoj de ĉi tiu centro. [Pliaj informoj https://www.onb.ac.at/eo/bibliothek/sammlungen/kolekto-por-planlingvoj/ kaj https://www.onb.ac.at/eo/museen/esperantomuzeo/ ]. – La hodiaŭa Leterkesto i.a. enhavas kelkajn alrigardojn al 2017 i.a. informante pri la riĉa enhavo de nia arkivo. – Muzike ni ĉerpis fragmente en la kanzono „Vieno, la urbo de miaj revoj” el la vinila disko „Alberta Casey kantas 30 kantojn” kaj memorigas la kanzonon „Babelturo” de Flavio Fonseca el la KD „Vinilkosmo-Kompil’ 1”. – La interreta foto akompananta la programinformon prezentas la Malnovan Urbon de Varsovio, kiu troviĝas ekde 1980 sur Unesko-listo kaj kiu en 1944 estis 85-procente detruita. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/01/RetRadio_19.01.2017_vendredo.mp3"]}
{"url": "https://pola-retradio.org/2018/01/la-100-a-datreveno-de-suvereneco-en-bjalistoko/", "title": "La 100-a datreveno de suvereneco en Bjalistoko", "published": "2018-01-19 20:53:13+01:00", "content_text": "La 2018-a jaro estas solenata en Pollando kiel jaro de la 100-a datreveno de la reakiro de suvereneco post la 123-jara foresto sur la mapo de Eŭropo. Krom la jam konataj eventoj ankaŭ unuopaj urboj kaj medioj prezentas siajn omaĝplanojn. Kaj ekzemple la loĝantoj de Bjalistoko solenos en 2018 la centjariĝon de la reakiro de sendependeco fare de Pollando per muralo, t.e.  murpentraĵo  pri Esperanto kaj libereco, koncertoj, plantado de arboj kaj arbustoj ĉe „Skvaroj de la 100-jariĝo”. Kiel substrekis dum speciala gazetara konferenco la prezidanto de Bjalistoko, Tadeusz Truskolaski pro la graveco de la jubilea jaro la bjalistokanoj omaĝos la sendependecon  per vico da eventoj en la daŭro de la tuta jaro kaj ne sole la 11-an de novembro. Kadre de la solenadoj estos organizitaj i.a. ekspozicio de portretoj de marŝalo Józef Piłsudzki aŭtoritaj de Ludomir Sleńdziński, ekspozicio pri la 100-jariĝo de la akiro de la balotrajtoj fare de virinoj. Okazos ankaŭ edukaj laborrenkontoj „Ni, fronte al sendependeco”. Oni intencas intervjui la plej aĝajn loĝantojn de la urbo pri tio, kiel ili memoras la unuajn jarojn de la reakirita libereco. Ĝis la fino de januaro estos solvita konkurso por porokazaj aranĝoj, kiuj ricevos specialan emblemon elektotan de la urboloĝantoj. Bjalistoko destinis por la porokazaj eventoj 250 mil zlotojn.\n\nEl la elsendo 19.01.2018. Legas  Przemek – 1’37”", "author": null, "categories": ["Kulturkroniko"], "audio_links": ["/wp-content/uploads/2018/01/kk_pw_Bialistoko_en_la_programo_de_la_100-jarigo_de_sendependeco_0137.mp3-filename_UTF-8kk_pw_Bialistoko-en-la-programo-de-la-100-jarigo-de-sendependeco_0127372727.mp3", "/wp-content/uploads/2018/01/kk_pw_Bialistoko_en_la_programo_de_la_100-jarigo_de_sendependeco_0137.mp3-filename_UTF-8kk_pw_Bialistoko-en-la-programo-de-la-100-jarigo-de-sendependeco_0127372727.mp3?_=57"]}
{"url": "https://pola-retradio.org/2018/01/vundoj-suferitaj-dumtage-pli-rapide-cikatrigas/", "title": "Vundoj suferitaj dumtage pli rapide cikatriĝas", "published": "2018-01-23 00:00:13+01:00", "content_text": "Vundoj kaj brulvundoj suferitaj dumtage cikatriĝas pli facile ol tiuj, kiuj okazis nokte. Informis pri tio sciencistoj el MRC Laboratory of Molecular Biology w Cambrigde. Iliaopinie tio povas ligiĝi kun la funkciado de biologia horloĝo. Siajn konkludojn ili tiris post la ekzameno de 118 pacientoj en brulvundaj fakoj de britaj publikaj hospitaloj. Evidentiĝis, ke brulvundoj kreiĝintaj nokte bezonis 28 tagojn por cikatriĝi, tiuj suferitaj dumtage nur 17 tagojn. Tio povas ligiĝi kun la funkcianta en la homaj ĉeloj mekanismo mezuranta la tempopason, do biologian horloĝon. La laboratoriaj esploroj ebligis difini, ke la propreco de la haŭtoĉeloj, t.e. fibroblastoj ŝanĝiĝas en la 24-hora ciklo. Ili kiel la unuaj reagas je lezo,  translokiĝante al. difektita loko por fermi la vundon. Tage ili reagas rapide, sed nokte ili noteble malrapidiĝas pro malpli granda aktiveco de proteinoj influantaj ilian movkapablon. Laŭ la britaj sciencistoj tiu kono povos esti utiligita por plibonigi la rezultojn de kirurgiaj operacioj. Kelkaj medikamentoj, ekzemple kortizolo nuligas la „horloĝon” de unuopaj ĉeloj. Tiu kono povas esti utiligita  kaze de kirurgiaj operacioj okazigataj nokte. Aliflanke la biologia horloĝo de ĉiu homo funkcias iom alie, tial individua elekto de konforma operacihoro povas gravi. Ekzemple la vundokuracado  en la brita publika sanservo konsumas ĉirkaŭ 5 miliardojn da britaj pundoj jare, tial plibonigo de la vundokuraca efiko ligiĝus kun signifaj ŝparoj.\n\nEl la elsendo 23.01.2018. Legas Maciek – 1’56”\n\nsc_mj_Novaj_informoj_pri_vundoj_01’56”.mp3; filename_=UTF-8”sc_mj_Novaj informoj pri vundoj_0156", "author": null, "categories": ["Sciencaj informoj"], "audio_links": ["/wp-content/uploads/2018/01/sc_mj_Novaj_informoj_pri_vundoj_0156.mp3-filename_UTF-8sc_mj_Novaj-informoj-pri-vundoj_0127562727.mp3", "/wp-content/uploads/2018/01/sc_mj_Novaj_informoj_pri_vundoj_0156.mp3-filename_UTF-8sc_mj_Novaj-informoj-pri-vundoj_0127562727.mp3?_=58"]}
{"url": "https://pola-retradio.org/2018/01/dependigo-de-komputilaj-ludoj-kiel-psika-perturbo/", "title": "Dependiĝo de komputilaj ludoj kiel psika perturbo", "published": "2018-01-23 13:41:33+01:00", "content_text": "Monda Sanorganizo (WHO) baldaŭ aktualigos sian liston de malsanoj kaj sanproblemoj. En la 2018 aperos sur ĝi i.a. dependiĝo de komputilaj ludoj. La organizo rekonis ĝin kiel formon de psika dependiĝo, simile kiel tio estas kaze de hazardludoj. La aktualigita listo estos prezentita en majo. En la enkonduka, ankoraŭ ne oficiala dokumento oni klarigas, ke la komputila ludo povas esti kvalifikita kiel psika perturbo, se homo perdas super ĝi kontrolon kaj okupiĝas pri ĝi en maniero obseda. Tio signifas, ke temas pri fenomeno firma, revenanta, negative influanta tion, kiel koncerna persono funkcias en la familio, socio, kiel tio speguliĝas en la kleriĝado, laboro kaj aliaj vivaspektoj de la koncernato. La ludo en la vivo fariĝas afero prioritata, ĉiam pli ofte ripetiĝanta malgraŭ negativaj sekvoj. Ĝi estas diagnozebla  kiel psika perturbo, se ĉi-speca konduto daŭras almenaŭ 12 monatojn. La diskuto pri tio, kiel trakti obsedan okupiĝadon pri komputilaj ludoj daŭras delonge kvankam esploristoj kaj psikologoj ne samopinias disputante pri tio, kiuj premisoj atestas, ke la komputila ludo de ŝatokupo transformiĝas en dependiĝon kaj kiel tion mezuri. La Internacia Klasiifiko de Malsanoj de la Monda Sanorganizo estas listo utiligata de kuracistoj kaj esploristoj. La unuaj uzas ĝin en diagnozado, la ceterej por difini kategoriojn de sanstatoj kaj por la statistikaj celoj.\n\nEl la elsendo 23.01.2018. Legas Przemek – 1’45”\n\nsc_pw_Komputilaj_ludoj_kiel_dependigo_01’45”.mp3; filename_=UTF-8”sc_pw_Komputilaj ludoj kiel dependigo_0145", "author": null, "categories": ["Sciencaj informoj"], "audio_links": ["/wp-content/uploads/2018/01/sc_pw_Komputilaj_ludoj_kiel_dependigo_0145.mp3-filename_UTF-8sc_pw_Komputilaj-ludoj-kiel-dependigo_0127452727.mp3", "/wp-content/uploads/2018/01/sc_pw_Komputilaj_ludoj_kiel_dependigo_0145.mp3-filename_UTF-8sc_pw_Komputilaj-ludoj-kiel-dependigo_0127452727.mp3?_=59"]}
{"url": "https://pola-retradio.org/2018/01/e_elsendo-el-la-23-01-2018/", "title": "E_elsendo el la 23.01.2018", "published": "2018-01-23 17:43:59+01:00", "content_text": "Podkasto: Ludu en nova fenestro | Elŝutu\n\nLa 721-a E_elsendo el la 23.01.2018 ĉe www.pola-retradio.org\n\n– Hodiaŭ denove ni invitas por la literatura segmento de nia elsendo, en kiu aŭdiĝas la jam 64-a fragmento de la romano de Henryk Sienkiewicz „Quo Vadis” en la E-traduko de Lidia Zamenhof. – Al la temo de „Quo Vadis” referencas ankaŭ nia kulturtema aktualaĵo pri prestiĝa premio por la albumo enhavanta la oratorion „Quo Vadis” de Feliks Nowowiejski, antaŭ nia literatura segmento. – Komenca aktualaĵo sumige retrorigardas al la eksporto de polaj nutraĵoj en 2017. – La sciencbultenaj informoj koncernas la komputilajn ludojn kiel dependiĝon laŭ klasifiko de WHO kaj novajn konojn pri la vundocikatriĝado. – Muzike ni citas el la oratorio de Feliks Nowowiejsi „Quo Vadis”. Pri la komponisto ni felietonis en la elsendo el 26.05.2017. – La interreta foto akompananta la programinformon prezentas la lastan furoraĵon inter eksportataj polaj nutraĵproduktoj – glaciaĵojn. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/01/retRadio_23.01.2018_mardo.mp3"]}
{"url": "https://pola-retradio.org/2018/01/la-poznana-filharmonio-premiitz-pro-quo-vadis/", "title": "La Poznana Filharmonio premiitz pro „Quo Vadis”", "published": "2018-01-23 20:49:16+01:00", "content_text": "La unua en la mondo diska surbendigo de la oratorio „Quo Vadis” de Feliks Nowowiejski akiris la prestiĝan premion de International Classical Music Awards-2018. La eldonita – de la germana diskoprotuktejo cpo – albumo estis nomumita en la kategorio de voĉa-instrumenta muziko. La enmanigo de la premio okazos en aprilo 2018 en Katowice. Inter la premiitoj de ICMA-2018 troviĝas ankaŭ pianistoj Krystian Zimerman kaj Szymon Nehring, krome orkestrdirektisto Krzysztof Urbański. „Quo Vadis” de Nowowiejski rivalis kun du aliaj diskoj “Stabat Mater” de Antoni Dvořak, kaj “Vesproj” opuso 37 de Siergiej Rachmaninow. “Quo vadis” estis registrita dum koncerto la 29-an de junio 2016 en la Aŭlo de Adam Mickiewicz-Universitato en Poznano. La oratorio estis prezentita al muzikŝatantoj en la koncerta salonego de la Poznana Filharmonio en la Jaro de Feliks Nowowiejski (en la 70-a datreveno de lia naskiĝo,) kaj en la Jaro de Henryk Sienkiewicz. Unu tagon poste la komponaĵo estis plenumita en Konzertsaal Universitat der Kunste Berlin, ĉar  “Quo vadis” parte kreiĝs ĝuste en Berlino, kie Feliks Nowowiejski studis kaj laboris. Dank’ al la dudiska albumo de cpo „Quo Vadis” trafas al la muzikŝatantoj en la tuta mondo. Ĝi jam akiris favorajn recenzojn en la prestiĝa brita magazino “Gramophone”. Ĝi fariĝis ankaŭ disko de la monato de la monatrevuo de  MusicWeb International. La prapremiero de  “Quo vadis”, kiu estis sekve varme bonvenigita en multaj eŭropaj landoj kaj en Ameriko, okazis en 1907. En la intermilita periodo „Quo Vadis” estis prezentita ĉirkaŭ 200 fojojn en diversaj urboj de Eŭropo kaj ambaŭ Amerikoj en 13 lingvaj versioj.\n\nEl la elsendo 23.01.2018. Legas  Tomek – 1’55”", "author": null, "categories": ["Kulturkroniko"], "audio_links": ["/wp-content/uploads/2018/01/kk_Diska_surbendigo_de_Quo_Vadis_de_Nowowiejski_premiita_0155.mp3-filename_UTF-8kk_Diska-surbendigo-de-Quo-Vadis-de-Nowowiejski-premiita_0127552727.mp3", "/wp-content/uploads/2018/01/kk_Diska_surbendigo_de_Quo_Vadis_de_Nowowiejski_premiita_0155.mp3-filename_UTF-8kk_Diska-surbendigo-de-Quo-Vadis-de-Nowowiejski-premiita_0127552727.mp3?_=60"]}
{"url": "https://pola-retradio.org/2018/01/uea-omagas-la-tagon-de-holokausto/", "title": "UEA omaĝas la tagon de Holokaŭsto", "published": "2018-01-26 00:00:38+01:00", "content_text": "Ankaŭ Universala E-Asocio omaĝis la Tagon de Holokaŭsto proklmaitan de UNO antaŭ 13 jaroj. En la porokaza deklaro ni legas i.a. “La Esperanto-movado aparte funebras tiujn kredantojn pri internaciismo kaj internacia kompreniĝo kiuj, ĉu pro sia raso ĉu pro siaj politikaj aŭ aliaj konvinkoj pereis je la manoj de la Nazioj. Inter ili estis ĉiu rekta familia posteulo de Ludoviko Lazaro Zamenhof, fondinto de Esperanto, escepte de unu sola transvivanto – krome inter ili estis multnombraj esperantistoj en Germanio, Pollando, Hungario, Ĉeĥoslovakio kaj aliloke. Ili inkluzivis esperantistajn ŝtatoficistojn, instruistojn, kuracistojn, ĵurnalistojn, poetojn. Kaj inter la travivantoj estis ankaŭ esperantistaj herooj, kiuj ŝirmis aliajn for de ekstermiĝo. En la deklaro de UEA ni legas ankaŭ: “Temas ankaŭ pri tago,  kiam ni memoras tiujn kiuj ne rezistis aŭ ne povis rezisti tiun tiranecon kaj buĉadon; kaj ni promesas, antaŭ la ekzemplo de la Holokaŭsto, kontraŭstari maljustecon”. La anglalingvan kaj E-lingvan deklaron akompanas la poeziaĵo de esperantista poeto Leen Deij, kiu en 1948 esprimis sentojn. kiuj rilatas al ĉiuj gentoj kaj ĉiuj religioj “Al la juda foririnto”.\n\nEl la elsendo 26.01.2018. Legas Milada – 1’47”", "author": null, "categories": ["Novaĵoj"], "audio_links": ["/wp-content/uploads/2018/01/w_msz_Deklaro_de_UEA_por_27012018_0147.mp3-filename_UTF-8w_msz_Deklaro-de-UEA-por-27.01.2018_0127472727.mp3", "/wp-content/uploads/2018/01/w_msz_Deklaro_de_UEA_por_27012018_0147.mp3-filename_UTF-8w_msz_Deklaro-de-UEA-por-27.01.2018_0127472727.mp3?_=61"]}
{"url": "https://pola-retradio.org/2018/01/portugalaj-lernantoj-lernas-pri-holokausto/", "title": "Portugalaj lernantoj lernas pri holokaŭsto", "published": "2018-01-26 00:00:40+01:00", "content_text": "La lernejaj aŭtoritatoj de la portugala Pombol organizas por siaregionaj lernantoj la jam 3-an fojon vizitkampanjon cele profindigon de konoj pri la historio de holokaŭsto.  Ĝi pasos tra Auschwitz-Birkenau, berlina Juda Muzeo kaj pariza Memormuzeo Shoah. En Portugalio multiĝas en la lastaj jaroj publikaĵoj kaj esploroj pri civitanoj de ĉi tiu lando maliiberigitaj en la germanaj koncentrejoj, inkluzive de tiuj sur la pola teritorio. Laŭ la speciala portugala komisiono esploranta la hitleranajn krimojn en la germanaj koncentrejoj pereis kelkcent civitanoj de ĉi tiu lando. Laŭ ĝiaj ĝisnunaj esploroj la viktimoregistroj de  germanoj kreiĝis i.a. en Pollando, Auhstrio, Germanio, Francio kaj Belgio.\n\nEl la elsendo 26.01.2018. Legas Maciek – 0’51”", "author": null, "categories": ["Novaĵoj"], "audio_links": ["/wp-content/uploads/2018/01/w_mj_Portugalaj_lernantoj_lernas_pri_holokausto_0051.mp3-filename_UTF-8w_mj_Portugalaj-lernantoj-lernas-pri-holokausto_0027512727.mp3", "/wp-content/uploads/2018/01/w_mj_Portugalaj_lernantoj_lernas_pri_holokausto_0051.mp3-filename_UTF-8w_mj_Portugalaj-lernantoj-lernas-pri-holokausto_0027512727.mp3?_=62"]}
{"url": "https://pola-retradio.org/2018/01/la-unua-nunjara-bulteno-de-instituto-pri-la-nacia-memoro/", "title": "La unua nunjara Bulteno de Instituto pri la Nacia Memoro", "published": "2018-01-26 00:00:42+01:00", "content_text": "La ĉeftemo de la unua nunjara „Bulteno” de la Instituto pri la Nacia Memoro estas la germanaj koncentrejoj. Plimulto de la publikaĵoj rilatas al germanaj koncentrejoj establitaj ankoraŭ antaŭmilite en la Regno, sekve – post la eksplodo de la 2-a mondmilito – sur la teritorioj de la okupaciata Pollando. La artikoloj traktas i.a. la temon de la aplikata mortoteknologio, la koncentrejan realon „Infero laŭ la germana maniero laŭ Pilecki”, en kiu i.a. estas akcetita la rolo de la pola oficiro, malliberigito kaj organizinto de la rezistomovado en Auschwitz kaj informanto de la ekstera mondo pri la reganta tie hororiga situacio. Estas traktata  ankaŭ la problemo de la historia konscio inter la juna generacio de germanoj kaj aŭstroj, kiu havas problemojn fronti tiun heredaĵon.\n\nEl la elsendo 26.01.2018. Legas Maciek – 0’54”", "author": null, "categories": ["Novaĵoj"], "audio_links": null}
{"url": "https://pola-retradio.org/2018/01/lauvica-datreveno-de-liberigo-de-la-auschwitz-birkenau/", "title": "Laŭvica datreveno de liberigo de la Auschwitz-Birkenau", "published": "2018-01-26 00:01:49+01:00", "content_text": "La 27-an de januaro 2018 pasas la laŭvica  datreveno de la liberigo de la germana koncentrejo kaj mortotendaro Auschwitz-Birkenau. Sabate okazos tie la ĉiujaraj porokazaj omaĝsolenaĵoj. Auschwitz establita en 1940 origine rolis kiel labortendaro por poloj. Du jarojn poste (1942) kreiĝis Auschwitz II-Birkenau – la dua plej granda koncentreja komplekso – fariĝante la ekstermejo de judoj, kie laŭ kalkuloj pereis 90 procentoj de ili. En la tuta mortotendara komplekso germanoj mortigis almenaŭ 1,1 milionojn da homoj, ĉefe judojn, sed ankaŭ polojn, romaojn, sovetiajn ostaĝojn kaj alinaciajn malliberigitojn. Hodiaŭ Auschwitz rolas por la mondo kiel simbolo de ekstermo kaj kruelaĵoj de la 2-a mondmilito, kiu en 2005 estis proklamita de UN-o Internacia Tago de Memoro pri Holokaŭsto.\n\nEl la elsendo 26.01.2018. Legas Barbara kaj Maciek – 1’12”", "author": null, "categories": ["Novaĵoj"], "audio_links": ["/wp-content/uploads/2018/01/w_bp_mj_Datreveno_de_liberigo_de_Auschwitz-Birkenau_0112.mp3-filename_UTF-8w_bp_mj_Datreveno-de-liberigo-de-Auschwitz-Birkenau_0127122727.mp3", "/wp-content/uploads/2018/01/w_bp_mj_Datreveno_de_liberigo_de_Auschwitz-Birkenau_0112.mp3-filename_UTF-8w_bp_mj_Datreveno-de-liberigo-de-Auschwitz-Birkenau_0127122727.mp3?_=64"]}
{"url": "https://pola-retradio.org/2018/01/la-16-kaj-17-jarcentaj-moneroj-retrovitaj-en-bydgoszcz/", "title": "La 16- kaj 17-jarcentaj moneroj retrovitaj en Bydgoszcz", "published": "2018-01-26 14:42:05+01:00", "content_text": "Al la Regiona Muzeo en Bydgoszcz trafis jarkomence aparta trezoro. Temas pri 480 oraj moneroj kaj 200 aliaj objektoj, i.a. juveloj, bidoj, objektoj de religia kulto el la 16-a kaj 17-a jarcentoj, retrovitaj dum la arkeologiaj laboroj en la loka katedralo. Neniu supozis dum la rutinaj arkeologiaj laboroj ligitaj kun la renovigo de la sanktejo la ekziston de tiuj objektoj. Plimulto de la troviĝantaj sub la planko de presbiterio moneroj devenas el la 40-aj jaroj de la 17-a jarcento. La plej malnova datiĝas al 1570, la plej nova al 1652. Plimulton konsistigas moneroj el la Unuiĝintaj Nederlandaj Provincoj, sed krome temas ankaŭ pri dukatoj el Toruno kaj Poznano, el Aŭstrio kaj eĉ Turkio. La historia juvelaro origine troviĝanta en ligna kesto kun metalaj fermiloj konsistis el ringoj, ornampendaĵoj, surkudraĵoj ĉefe oraj aŭ inkrustitaj de noblaj ŝtonoj. La ligna kesto ne konserviĝis. La valoro de la bidgoŝĉa trezoro estas enorme granda, ĝian devenon esploras arthistoriistoj.\n\nEl la elsendo 26.01.2018. Legas  Tomek – 1’13”", "author": null, "categories": ["Kulturkroniko"], "audio_links": ["/wp-content/uploads/2018/01/kk_tm_Trezoro_retrovita_en_Bydgoszcz_0113.mp3-filename_UTF-8kk_tm_Trezoro-retrovita-en-Bydgoszcz_0127132727.mp3", "/wp-content/uploads/2018/01/kk_tm_Trezoro_retrovita_en_Bydgoszcz_0113.mp3-filename_UTF-8kk_tm_Trezoro-retrovita-en-Bydgoszcz_0127132727.mp3?_=65"]}
{"url": "https://pola-retradio.org/2018/01/e_elsendo-el-la-26-01-2018/", "title": "E_elsendo el la 26.01.2018", "published": "2018-01-26 20:23:59+01:00", "content_text": "Podkasto: Ludu en nova fenestro | Elŝutu\n\nLa 722-a E_elsendo el la 26.01.2018 ĉe www.pola-retradio.org\n\n– Hodiaŭ antaŭ nia mikrofono ni interparolas kun konata jutuba videoblogisto, kunlaboranto de Amikumo, Evildea el Aŭstralio. Nian interparolon asistas kaj intervenas Chuck Smith. La temo estas evidente tiu ĉi nova formato de la komunikado. – La komencaj aktualaĵoj rilatas la morgaŭ pasonta laŭvica datreveno de la liberigo de la germana mortotendaro establita sur la tereno de la okupaciita Pollando, Auschwitz-Birkenau. Ni referencas i.a. al speciala deklaro de UEA pri holokaŭsto. – La kulturkronika informo rilatas al eksterordinara arkeologia malkovro efektivigita antaŭ kelkaj semajnoj, sed jam en 2018, en la pola urbo Bydgoszcz. – La E-komunuma informo traktas preparojn al la simpozio “Multlingvismo en Internaciaj Organizaĵoj kaj en Internacia Kunlaborado” okazonta la 10/11-an de majo 2018 en Novjorko ( http://www.esperantic.org/wp-content/uploads/2018/01/IpI_103_final.pdf ). – Muzike ni prezentas fragmente la kanzonon de Jonny M. „Verduloj” el lia plej nova KD Kreaktiva, eldonita de Vinilkosmo. – La interreta foto akompananta la programinformon prezentas la laste retrovitan trezoron el la katedralo en Bygoszcz, pri kio traktis nia kulturkronika informo. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/01/RetRadio_26.01.2018_vendredo.mp3"]}
{"url": "https://pola-retradio.org/2018/01/evildea-kaj-chuck-smith-pri-videoblogajoj/", "title": "Evildea kaj Chuck Smith pri videoblogaĵoj", "published": "2018-01-26 21:45:33+01:00", "content_text": "Antaŭ nia mikrofono ni interparolas kun konata jutuba videoblogisto, kunlaboranto de Amikumo, Evildea el Aŭstralio. Nian interparolon surbendigitan en Seulo asistas kaj intervenas Chuck Smith . La temo estas evidente tiu ĉi nova formato de la komunikado. El la elsendo 26.01.2018 – 8’02”", "author": null, "categories": ["Antaŭ la mikrofono"], "audio_links": ["/wp-content/uploads/2018/01/bp_kun_Evildea_kaj_Chuck_Smith_pri_jutuba_videoblogajo_de_Evilea_0802.mp3-filename_UTF-8bp_kun-Evildea-kaj-Chuck-Smith-pri-jutuba-videoblogajo-de-Evilea_0827022727.mp3", "/wp-content/uploads/2018/01/bp_kun_Evildea_kaj_Chuck_Smith_pri_jutuba_videoblogajo_de_Evilea_0802.mp3-filename_UTF-8bp_kun-Evildea-kaj-Chuck-Smith-pri-jutuba-videoblogajo-de-Evilea_0827022727.mp3?_=66"]}
{"url": "https://pola-retradio.org/2018/01/duoblaj-akvoturbuladoj-en-oceanoj/", "title": "Duoblaj akvoturbuladoj en oceanoj", "published": "2018-01-30 00:00:18+01:00", "content_text": "Sciencistoj jam antaŭ kelka tempo konstatis, ke en la maroj kaj oceanoj kreiĝas grandegaj akvoturbuladoj kun la diametro egala eĉ ĝis kelkcent kilometroj. Temas pri la tiel nomataj mezoskalaj akvoturbuladoj, kiuj peras longdistance grandegajn kvantojn da akvo kaj varmo. Laŭ matematikaj kalkuloj oni ŝpinis spekulativadojn, ke ili povas aperi pare, sed longe oni parolis pri tio nur teorie. Nun eblis observi ilin pere de satelitoj kaj malkovris tion sciencistoj el Liverpulo. Ili estis rimarkitaj en Tasmana Maro, oriente for de Aŭstralio. Alia ĉi-speca kazo estis notita en la suda Atlantiko ĉe la okcidenta bordo de la Suda Afriko. Laŭ sciencistoj tiuj akvoformacioj povas tre rapide aliloki je grandaj distancoj malgrandajn marajn animalojn. Estis konfirmite, ke la akvoturbuladoj moviĝas laŭ kotraŭaj direktoj, kvankam ili estas  ligitaj. Estis ankaŭ difinite, ke tia para drivado de akvoturbuladoj povas daŭri eĉ 6 monatojn. Se la unuopaj mezoskalaj akvoturbuladoj preskaŭ ĉiam direktiĝas okcidenten,  la paraj akvoturbuladoj kapablas moviĝi orienten kun rapideco eĉ 10-obla. Ilia influo je la tera klimato ne estas ankoraŭ difinita, sed kiel asertite ĝi tutcerte ekzistas, ĉar moviĝanta varmo influas la atmosferan cirkuladon.\n\nEl la elsendo 30.01.2018. Legas Tomek- 1’31”", "author": null, "categories": ["Sciencaj informoj"], "audio_links": ["/wp-content/uploads/2018/01/sc_tm_Duoblaj_akvoturbuladoj_en_oceanoj_0131.mp3-filename_UTF-8sc_tm_Duoblaj-akvoturbuladoj-en-oceanoj_0127312727.mp3", "/wp-content/uploads/2018/01/sc_tm_Duoblaj_akvoturbuladoj_en_oceanoj_0131.mp3-filename_UTF-8sc_tm_Duoblaj-akvoturbuladoj-en-oceanoj_0127312727.mp3?_=67"]}
{"url": "https://pola-retradio.org/2018/01/korprema-efiko-ce-sucinfanoj/", "title": "Korprema efiko ĉe suĉinfanoj", "published": "2018-01-30 00:00:29+01:00", "content_text": "La korpremado de suĉinfanoj povas grave influi ilian postan vivon. La lastaj esploroj en la Universitato de Brita Kolombio elmontras, ke tuŝo povas influi sferojn de DNA, ligitajn kun la imuna sistemo kaj metabolo. La daŭro de la korpremado de infano en la beba periodo povas ŝanĝi genekspresion almenaŭ en 5 fragmentoj de ilia DNA. Dum la esploroj estis pruvite, ke suĉinfanoj, kiuj spertis malpli proksiman fizikaj kontakton en la unuaj vivsemajnoj havis en siaj ĉeloj malpli forte evoluintan molekulan profilon. La eksperimenton partoprenis la gepatroj de 94 infanoj, kiuj gvidis taglibron dum 5 semajnoj ekde la naskiĝo de ilia infano. Ili notis kiel kondutas la infanoj, kaj ankaŭ kiom ofte estas tuŝataj kaj korpremataj. En la aĝo de 4-5 jaroj la provaĵoj de DNA de ĉiuj infanoj estis subigitaj al ekzameno. Esploristoj aparte donis la atenton al la metilado de DNA, kiun povas influi eksteraj kondiĉoj, aparte infanaĝe. Evidentiĝis, ke aperas konstantaj diferencoj en DNA-metilado en kvin specifaj lokoj de DNA inter infanoj kun alta kaj malalta nivelo de la fizikaj kontaktoj. Du el ili gravas por la imuna sistemo kaj en metabolo. Estas planitaj pliaj esploroj por profundigi konojn pri la signifo de la fizika kontakto bebaaĝe, aparte kaze de infanoj spertantaj malfacilan situacion.\n\nEl la elsendo 30.01.2018. Legas Maciek – 1’39”\n\nsc_mj_La_signifo_de_korpremado_de_sucinfanoj_01’39”.mp3; filename_=UTF-8”sc_mj_La signifo de korpremado de sucinfanoj_0139", "author": null, "categories": ["Sciencaj informoj"], "audio_links": ["/wp-content/uploads/2018/01/sc_mj_La_signifo_de_korpremado_de_sucinfanoj_0139.mp3-filename_UTF-8sc_mj_La-signifo-de-korpremado-de-sucinfanoj_0127392727.mp3", "/wp-content/uploads/2018/01/sc_mj_La_signifo_de_korpremado_de_sucinfanoj_0139.mp3-filename_UTF-8sc_mj_La-signifo-de-korpremado-de-sucinfanoj_0127392727.mp3?_=68"]}
{"url": "https://pola-retradio.org/2018/01/legamendo-kontrau-historiaj-mensogoj/", "title": "Leĝamendo kontraŭ historiaj mensogoj", "published": "2018-01-30 00:00:36+01:00", "content_text": "Vendrede la pola Sejmo proklamis amendon de leĝo pri Instituto de la Nacia Memoro – Komisiono por la Persekutado de Krimoj kontraŭ la Pola Nacio. Konforme al ĝi ĉiu, kiu publike kaj malgraŭ la faktoj atribuas al la pola nacio aŭ al la pola ŝtato respondecon aŭ kunrespondecon pro la krimoj efektivigitaj de la 3-a Germana Regno, aŭ pro aliaj krimoj kontraŭ la homaro, paco aŭ militkrimoj estos minacita de monpuno kaj ĝis la 3-jara mallibereco. La sama puno minacas pro „skandala malgrandigado de la respondeco de efektivaj kaŭzintoj de ĉi tiuj krimoj”. Al la amendovortumoj kritike rilatigis sin lastsabate i.a. la israela ĉefministro kaj la israela ambasodorino en Pollando Anna Azari, kiu alvokis ŝanĝi la amendon. Tio okazis dum la solenaĵo omaĝanta la liberigon de la germana mortotendaro Auschwitz-Birkenau en la ĉeesto de i.a. polaj politikistoj, altranguloj kaj ankoraŭ vivantaj viktimoj de la koncentrejo. Kiel difinis tion la gazetara aferprezentanto de la pola prezidento, Krzysztof Łapiński la israela ambasadorino elektis por esprimo de siaj rezervoj la plej bedaŭrindan momenton. Kiel informis la aferprezentanto de la registaro, Joanna Kopcińska la projekto de la leĝamendo estis konata al la israela flanko. Ambasadorino Azari prezentis al ĝi rimarkojn, kiuj estis konsideritaj de la pola flanko. Post tio venis ŝiaflanke neniuj rimarkoj „ĝis la lasta sabato”. Krome la projekto de la leĝamendo estis publike konsultebla de pli ol unu kaj duona jaroj. Lastdimanĉe Joanna Kopcińska informis, ke en la leĝamendo pri la Instituto, okazos neniuj ŝanĝoj. Konfirmis tion la vicmarŝalo de la Sejmo Beata Mazurek. La prezidanto de la Instituto de la Nacia Memoro Jarosław Szarak kiel maltrankviligan en la diskuto pri la amendo rekonis la starpunkton de la israela flanko. La amendo traktota ankoraŭ en la Senato ne limigas sciencajn esplorojn nek parolliberecon, celas kontraŭ konscia primensogado de historio, senhonorigado de la memoro de la viktimoj, senhonorigado de la vivantaj malliberigitoj de la germanaj koncentrejoj. Similaj reguloj pri la punado de historiaj mensogoj validas ankaŭ en aliaj landoj, inkluzive Israelon. Dum sia oficiala vizito en la loko Żory, la suda Pollando la pola prezidento Andrzj Duda omaĝis la memoron de la Sileziaj Insurgentoj kaj de la Polaj patriotaj soldatoj persekutataj de la postmilita komunista reĝimo. En la porokaza parolado la prezidento diris i.a. „Neniam mi aprobos tion, ke ni kiel la nacio – poloj kiel la nacio – aŭ Pollando kiel ŝtato estu kalumniataj pere de falsado de la historia vero kaj pere de absolute falsaj akuzoj da kiuj en la lastaj tagoj laŭ la adreso de nia lando kaj nia nacio aŭdiĝis absolute tro, por ke oni lasu ilin senregae”. Krzysztof Łapiński, la gazetara aferprezentanto de Andrzej Duda reliefigis lunde, ke se Israelo, la suverena ŝtato rajtas puni personojn kontestantajn holokaŭston kaj aplikas tian leĝon, Pollando kiel la suverena ŝtato rajtas meti en sian leĝaron punadon pro mensogoj pri polaj koncentrejoj, ĉar tiaj ne ekzistis. Pollando aplikas similajn solvojn, kiujn aplikas Israelo kaj aliaj landoj. En la mesaĝo okaze de la Internacia Tago de la Viktimoj de Holokausto la pola ĉefministro Mateusz Mazowiecki memorigis i.a. pri interkonsento inter Pollando kaj Israelo pri kunlaboro en la batalo kontraŭ la mensogojn pri holokoaŭsto. Laŭ tiuj interkonsentoj ni enkondukas regulojn por prezenti veron pri teruraj krimoj trafintaj polojn, judojn, romaojn kaj aliajn naciojn, viktimojn de kruealaj totalismoj hitlerana kaj komunista, kiuj ankaŭ estas la punforma defendotorĉo pro la disvastigado de malvero. Ĉefministro Morawiecki substrekis, ke hodiaŭ ne sufiĉas memorigi, kiu estis buĉisto kaj kiu viktimo. Necesas puni ankaŭ tiujn, kiuj celas forviŝi veron pri la krimoj de la hombuĉado por renversigi la historian veron.\n\nEl la elsendo 30.01.2018. Legas Barbara kaj Milada – 5’27”", "author": null, "categories": ["Novaĵoj"], "audio_links": ["/wp-content/uploads/2018/01/w_msz_bp_Cirkau_la_legamendo_kontrau_historiaj_mensogoj_0527.mp3", "/wp-content/uploads/2018/01/w_msz_bp_Cirkau_la_legamendo_kontrau_historiaj_mensogoj_0527.mp3?_=69"]}
{"url": "https://pola-retradio.org/2018/01/e_elsendo-el-la-30-01-2018/", "title": "E_elsendo el la 30.01.2018", "published": "2018-01-30 17:37:49+01:00", "content_text": "Podkasto: Ludu en nova fenestro | Elŝutu\n\nLa 723-a E_elsendo el la 30.01.2018 ĉe www.pola-retradio.org\n\n– Hodiaŭ ni interparolas kun konata pola jungeneracia esperantisto Lukis Żebrowski, TEJO-oficisto pri Afriko, eksa PEJ- kaj TEJO-prezidanto. Ne sole la movadaj aferoj estas la temo de nia interparolo, ankaŭ lia E-familio kaj mallonge lia interesa profesio. – La komenca aktualaĵo rilatas al la amendo de la pola leĝo pri la Pola Instituto pri la Nacia Memoro rilate la punadon de historiaj mensogoj, i.a. kalumniaj vortumoj pri polaj koncentrejoj aŭ mortotendaroj, kiun amendon lastsabate atakis reprezentantoj de Israelo. – La scienbultenaj temoj alportas informojn pri la duoblaj akvoturbuladoj en oceanoj kaj pri efiko de la korpremado de suĉinfanoj. – Muzike ni memorigas la kanton „Intergenta am’” de Zhou Mack Mafuila el la KD „Originoj” eldonita de Vinilkosmo. – La interreta foto referencas al la sciencbultena informo pri la signifo kaj graveco de la korpremado de la suĉinfanoj. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/01/RetRadio_30.01.2018_mardo.mp3"]}
{"url": "https://pola-retradio.org/2018/01/intervjuo-kun-lukis-zebrowski/", "title": "Intervjuo kun Lukis Żebrowski", "published": "2018-01-30 21:42:33+01:00", "content_text": "Hodiaŭ ni interparolas kun konata pola jungeneracia esperantisto Lukis Żebrowski , TEJO-oficisto pri Afriko, eksa PEJ- kaj TEJO-prezidanto. Ne sole la movadaj aferoj estas la temo de nia interparolo, ankaŭ lia E-familio kaj mallonge lia interesa profesia. Ĉar en la interparolo ni mencias la novan TEJO, estraron necesas aldoni, ke la 23-an de januaro 2018 sekve de reta voĉdonado la nova prezidanto de TEJO estas  Hoan Tran (Ĝojo), la ĝenerala sekretario fariĝis  Charlotte Scherping Larsson. El la elsendo 30.01.2018 – 10’26”", "author": null, "categories": ["Antaŭ la mikrofono"], "audio_links": ["/wp-content/uploads/2018/01/bp_kun_Lukis_Zebrowski_1026.mp3-filename_UTF-8bp_kun-Lukis-Zebrowski_1027262727.mp3", "/wp-content/uploads/2018/01/bp_kun_Lukis_Zebrowski_1026.mp3-filename_UTF-8bp_kun-Lukis-Zebrowski_1027262727.mp3?_=70"]}
{"url": "https://pola-retradio.org/2018/02/lauvica-albumo-pri-polaj-tataroj/", "title": "Laŭvica albumo pri polaj tataroj", "published": "2018-02-02 14:36:43+01:00", "content_text": "Muzulmana Religia Asocio en Pola Respubliko eldonas laŭvican albumon kun fotoj kaj priskribo de la tradicioj de polaj tataroj. Ĝi estas dediĉita al la ritoj ligitaj kun la akcepto de la infano en la tataran komunumon. Ĝis nun aperis albumoj pri iliaj nuptaj kaj sepultaj tradicioj. La albumo „Kaj memoru nomon vian. Ritoj de transiroj de polaj tataroj – azan” fermas la serion. Azan estas la unua rito de transiro ligita kun la naskiĝo de infano enkondukanta ĝin en la konfesian vivon. Dum ĝi la gepatroj elektas por la infano plej ofte du nomojn. La unua estas oficiala, la alia uzata ĉiutage. La azan-solenaĵo en la ĉeesto de imamo havas familian karakteron okazante hejme aŭ en luita salono. Por ĝi estas necesa tablo kovrita per blanka tablotuko, sur kiun oni metas Koranon, akvoglason, panon kun salo kaj ŝafan felon, kio estas tipa por la tatra tradicio. Troviĝas sur ĝi ankaŭ dolĉa regalmanĝo „sadoga” el mielo, faruno kaj butero servata al la gastoj en la fino de la solenaĵo. En Pollando vivas ĉirkaŭ kvin mil tatardevenaj muzulmanoj. Plej multnombre en la nordorienta Pollando en la lokoj Bialistoko, Sokółka, Suchowola kaj Dąbrowa Białostocka.\n\nEl la elsendo 02.02.2018. Legas  Maciek – 1’31”", "author": null, "categories": ["Kulturkroniko"], "audio_links": ["/wp-content/uploads/2018/02/kk_mj_Nova_libro_pri_polaj_tataroj_0131.mp3-filename_UTF-8kk_mj_Nova-libro-pri-polaj-tataroj_0127312727.mp3", "/wp-content/uploads/2018/02/kk_mj_Nova_libro_pri_polaj_tataroj_0131.mp3-filename_UTF-8kk_mj_Nova-libro-pri-polaj-tataroj_0127312727.mp3?_=71"]}
{"url": "https://pola-retradio.org/2018/02/zalipie-inter-30-plej-belaj-lokoj-en-europo/", "title": "Zalipie inter 30 plej belaj lokoj en Eŭropo", "published": "2018-02-02 14:39:19+01:00", "content_text": "La vilaĝo Zalipie en la krakova vojevodio ektroviĝis inter 30 plej belaj, vizitendaj lokoj en Eŭropo laŭ la Japana Asocio de Vojaĝoficejoj JATA (Japanese Association of Travel Agents). Zalipie famas pro la kutimo de la lokaj virinoj ornami per flormotivoj i.a. la domfrontonojn kaj frontonojn de la hejmaj mastrumejoj. De jaroj en junio estas organizata konkurso „La pentrita ĥato”, kiu logas ne sole rivalantinojn, sed ankaŭ ĉiam pli multajn turistojn. La  konkurso „La pentrita ĥato” estas konsiderata la plej malnova, se temas pri popola arto. Ĝi ne havas fiksan daton kaj ĉiujare okazas dum la unua semajno post la religia festo de Dia Korpo. Dum tri konkursaj tagoj Zalipie svarmas de vizitantoj, inter kiuj troviĝas kreskanta nombro de eksterlandaj turistoj. Entute la krakova vojevodio fariĝas turisme pli alloga. En la pasinta jaro temis pri 16 milionoj da turistoj.\n\nEl la elsendo 02.02.2018. Legas  Maciek – 1’06”", "author": null, "categories": ["Kulturkroniko"], "audio_links": ["/wp-content/uploads/2018/02/kk_mj_Vizitinda_vilago_Zalipie_0106.mp3-filename_UTF-8kk_mj_Vizitinda-vilago-Zalipie_0127062727.mp3", "/wp-content/uploads/2018/02/kk_mj_Vizitinda_vilago_Zalipie_0106.mp3-filename_UTF-8kk_mj_Vizitinda-vilago-Zalipie_0127062727.mp3?_=72"]}
{"url": "https://pola-retradio.org/2018/02/novaj-ramsar-regionoj-en-pollando/", "title": "Novaj Ramsar-regionoj en Pollando", "published": "2018-02-02 20:39:59+01:00", "content_text": "Vendrede, la 2-an de februaro pasis la Internacia Tago de Marĉoj. Temas pri laŭvica datreveno de la Internacia Traktato pri naturprotekto subskribita en 1971en la irana ripozloko Ramsar. Ĝi konceras protektadon kaj konservon de regionoj akvo-kotaj en neŝanĝita stato, laŭ la vidpunkto de la akvobirdaj populacioj loĝantaj aŭ estadantaj periode sur tiuj ĉi terenoj. En Pollando komence de 2018 temas jam pri 16 ĉi-specaj terenoj kun la suma areo de preskaŭ 152 mil hektaroj. En la komencaj tagoj de januaro aldoniĝis al tiu ĉi listo kun internacia signifo tri novaj regionoj en Pollando. Tio estas Przemków-lagoj en la okcidenta Pollando enirantaj la konsiston de la ornitologa rezervejo kaj ĝia panorama parko, Marĉejoj de Izera-rivera valo en la suda Pollanddo kaj la Akvobuŝo de Vistulo en la norda Pollando. Krom la ĵus menciitaj lokoj temas ankaŭ pri 6 naciaj parkoj, kvin lagoj kaj aldone ampleksa komplekso de la karpobredaj lagoj en la ĉirkaŭaĵoj de la loko Milicz en la okcidenta Pollando. La konvencio pri la akvo-kotaj regionoj kun internacia signifo kiel vivejo de akvobirdaro, difinata kiel Ramsar-konvencio,  estas la plej malnova monda konvencio dediĉita al la protektado de la natura medio. Laŭ ĝi kiel akvo-kotaj regionoj estas konsiderataj terenoj de torfejoj, marĉoj, kotriĉaj terenoj same naturaj, kiel aftefaritaj, firmaj kaj periodaj, kun akvoj fluaj aŭ stagnaj, dolĉaj, saletaj aŭ salaj inkluzive de marakvoj, kies profundeco dum refluciklo ne superas 6 metrojn. Aktuale la Ramsar-konvecion subskribis 169 ŝtatoj, kiuj difinis 2293 Ramsar-regionojn kun la suma surfaco de  pli ol 225 milionoj da hektaroj. Ni informu pri tiuj plej novaj Ramsar-regionoj registritaj en Pollando en 2018. Kiel menciite temas pri la regiono de Przemków-lagoj, kiu  estas la akvo-kota regiono en la riverbranĉaro de Szprotawa,  ĉirkaŭprenanta du kompleksojn de  fiŝaj bredejoj  kaj apudajn  akvumitajn regionojn – malaltajn kaj marĉajn  torfejojn, humidajn herbejojn, kareksejojn kaj ĉeriverajn arbojn. La regiono de Przemków-lagoj  kiel birdorifuĝejo apartenas en ĉi tiu parto de Eŭropo al la plej signifaj lokoj de ripozo kaj sinnutrado de birdoj dum la migrado, aparte de fabanseroj. Ĝi estas ankaŭ la  kovejo de multaj aliaj akvokotaj birdoj. La areo de la regiono de Przemków-lagoj egalas al 4605 hektaroj. Torferoj de Izera-rivera valo konsistigas la plej grandan en Pollando komplekson de montaraj torfejoj en la centra parto de Izerskie-montoj laŭe de la pola-ceĥa limo.   Surkreskas ilin montaj pinoj, senarbaraj herbejoj kaj piceaj arbaroj. La surfacon de la torfejoj karakterizas  variforma erodado kaŭzita de frosto aŭ ventoj. Aperas tie longaj, humidaj geomorfologiaj grundoformacioj similaj al tiuj, kiuj aperas sur la torfejoj de la norda Skandinavio. La kreskaĵojn de tiuj torfejoj karakterizas la unika en nia klimato subarkta tundro. La surfaco de la regiono de Izera-riveaj torfejoj egalas al  529 hektaroj. La regiono de la Vistula  Riverbuŝo regiono konsistas el du apartaj partoj de la plej granda en Pollando estuaro de Vistulo. Ĝia okcidenta fragmento signifagrade kovras la terenon de la naturrezervejo „La Birda Paradizo”, la orienta ĉirkaŭprenas la ĉefan riverelfluejon de Vistulo inkluzive de sablozaj, lagoformaj formacioj de stagna akvo, kie troviĝas la naturrezervejo „Meva Sablozejo”. Ĉi tiu surfaco apartenas al unu el la plej gravaj rifuĝejoj por la traflugantaj kaj vintrumantaj akvokotaj birdoj ligitaj kun la marbordo. Temas pri la unusola en Pollando kovejo de sandviĉa ŝterno kaj unu el la plej gravaj kovejoj de la malgranda  kaj hirundaj ŝternoj. Temas samtempe pri la ĉefa en Pollando loko, en kiu aperas grizaj fokoj kaj la unusola loko en nia lando, en kiu generas ordinara foko. La surfaco de la  regiono de la Vistula Riverbuŝo egalas al 1748 hektaroj.\n\nEl la elsendo 02.02.2018. Legas Barbara – 5’50”", "author": null, "categories": ["Felietonoj"], "audio_links": ["/wp-content/uploads/2018/02/fel_bp_Tri_novaj_regionoj_en_la_listo_de_Ramsar-konvencio_0550.mp3-filename_UTF-8fel_bp_Tri-novaj-regionoj-en-la-listo-de-Ramsar-konvencio_0527502727.mp3", "/wp-content/uploads/2018/02/fel_bp_Tri_novaj_regionoj_en_la_listo_de_Ramsar-konvencio_0550.mp3-filename_UTF-8fel_bp_Tri-novaj-regionoj-en-la-listo-de-Ramsar-konvencio_0527502727.mp3?_=73"]}
{"url": "https://pola-retradio.org/2018/02/e_elsendo-el-la-03-02-2018/", "title": "E_elsendo el la 02.02.2018", "published": "2018-02-03 17:16:05+01:00", "content_text": "Podkasto: Ludu en nova fenestro | Elŝutu\n\nLa 724-a E_elsendo el la 02.02.2018 ĉe www.pola-retradio.org\n\n– Hodiaŭ nia felietono estas dediĉita al tri novaj regionoj de Pollando registritaj en la listo de Ramsar-konvencio pri la protektado kaj konservo de la akvokotaj regionoj necesaj por la vivantaj kaj migrantaj tra ili birdopopulacioj. Temas pri lagoj de Przemków en la okcidenta parto de la lando, torfejoj en la valo de la rivero Izera en la suda Pollando kaj pri la riverbuŝo de Vistulo en la norda parto de la lando. – La kulturkronikaj informoj rilatas al la vilaĝo Zalipie kalkulita de japanaj turismaj aŭtoritatoj inter 30 plej belaj kaj vizitendaj lokoj en Eŭropo kaj al la nova albumo kun fotoj kaj klarigoj dediĉita al polaj tataroj vivantaj ĉefe en la nordorienta Pollando. – En la E-komunuma segmento ni prezentas informon pri la julia Internacia Somerlernejo kun la temo “Lingvopolitiko kaj lingvoplanado: edukado, lingvoj kaj migrado” en Sieno kaj pri KAEST-2018. – En la fino aŭdiĝas leterkesta programero. Reference al la traktita en ĝi letero kaj nia respondo al interesiĝantaj aŭskultantoj ni donas adreson de la anglalingva elpaŝo de la pola ĉefministro rilate la leĝamendon pri la Instituto de la Nacia Memoro: https://www.youtube.com/watch?time_continue=11&v=R9bS9z5OiWY – Muzike ni memorigas la kanton de Feri Floro „Fluas akvo”. – La interreta foto ligas al hodiaŭa felietono prezentante fragmenton de Izera-rivera torfejo.\n\n– Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/02/RetRadio_03.02.2018_sabato.mp3"]}
{"url": "https://pola-retradio.org/2018/02/polaj-hirudoj-povas-helpi-dum-kosmokonkero/", "title": "Polaj hirudoj povas helpi dum kosmokonkero", "published": "2018-02-06 00:00:08+01:00", "content_text": "La medicinaj hirudoj el la bredejo en Opole (la suda Pollando) estis utiligitaj dum la sciencaj esploroj de la kosma misio ICAres-1. Estonte ili povos medicine servi al partoprenantoj de pliaj  kosmaj misioj. En ICAres-1 (Innovative Concepts Ares) temis pri simulita misio al Marso, efektivigita sur la tereno de la unusola en Eŭropo, speciala >stacio habitat< Lunares en la loko Piła kun la partopreno de sciencistoj el Pollando, Francio kaj Germanio. Ĝia celo estis i.a. sciencaj eksperimentoj en kondiĉoj proksimaj al tiuj, kiuj povas regi sur la tereno de la kosmaj stacioj en la kondiĉoj de mikrogravitado. La medicina parto de la misio  estis aŭspiciita de la Medicina Universitato en Poznano kadre de ĝia novkreita Laborejo de Ekstrema Medicino. Dum la simulado helpe de specialaj aranĝaĵoj oni klopodis rekrei kondiĉojn en la kosmaj stacioj sur Marso kaj la Luno. Temis pri reprezentantoj de la tera faŭno kaj flaŭro, virtualaj partneroj de kosmonaŭtoj dum iliaj veturoj ekseter la Teron. Evidentiĝis, ke lumbrikoj kaj plantoj ne ŝatas polvon de meteoritoj dum muŝoj kaj hirudoj ne havis la problemojn en tiuj ĉi kondiĉoj generi. Oni asertas, ke hirudoj en longdaŭraj flugmisioj povas plenumi diversajn rolojn ligitajn kun senmoviĝo en malvasta spaco dum plurmonataj veturoj. Laŭ Maria Mroczko de jaroj bredanta hirudojn en Namysłowice, liverinta ilin al la misio ICAres-1 la apliko de hirudoj,  kiel medicina rimedo ne mirigas, ĉar temas pri vera fabriko de komplikaj kemiaj strukturoj. Ĝis nun estis esploritaj 120 el ili. La partopreno en la kosma programo povas helpi al la specio „hirudo medicinalis” esti agnoskita kiel specio minacita de formorto. La interesiĝo pri polaj hirudoj venanta el la tuta mondo superas la bredoeblojn, kiuj ĉirkaŭprenas 50 mil hirudojn inkluzive de la 8-mila genera grupo,  ĉiujare grandiĝanta.\n\nEl la elsendo 06.02.2018. Legas Tomek kaj Gabi – 2’16”\n\nsc_tm_gk_Polaj_hirudoj_servas_al_kosmaj_esploroj_02’16”.mp3; filename_=UTF-8”sc_tm_gk_Polaj hirudoj servas al kosmaj esploroj_0216", "author": null, "categories": ["Sciencaj informoj"], "audio_links": ["/wp-content/uploads/2018/02/sc_tm_gk_Polaj_hirudoj_servas_al_kosmaj_esploroj_0216.mp3-filename_UTF-8sc_tm_gk_Polaj-hirudoj-servas-al-kosmaj-esploroj_0227162727.mp3", "/wp-content/uploads/2018/02/sc_tm_gk_Polaj_hirudoj_servas_al_kosmaj_esploroj_0216.mp3-filename_UTF-8sc_tm_gk_Polaj-hirudoj-servas-al-kosmaj-esploroj_0227162727.mp3?_=74"]}
{"url": "https://pola-retradio.org/2018/02/komune-pri-la-konstitucio-komune-pri-familio/", "title": "Komune pri la Konstitucio, komune pri familio", "published": "2018-02-06 00:00:28+01:00", "content_text": "Familio formas absolutan fundamenton de la socia reĝimo de la ŝtato kaj kiel tia ĝi devas estis enskribita en la Konstitucio. Tiun konstaton prezentis prezidento Andrzej Duda dum la konferenco „Komune pri la Konstitucio, komune pri familio”. Kiel klarigis la pola prezidento la debatobjekto estas la demando ĉu la familio trovas taŭgan lokon en la Konstitucio, ĉu ĝia signifo estas adekvate reliefigita. Ĉu lige kun tio familio kiel institucio estas kontetige protektita de la Konstitucio kaj kiamaniere laŭ la reĝima vidpunkto familio devas esti traktita estonte.\n\nEl la elsendo 06.02.2018. Legas Milada – 0’51”", "author": null, "categories": ["Novaĵoj"], "audio_links": ["/wp-content/uploads/2018/02/w_msz_Kia_loko_de_la_pola_familio_en_konstitucio_051.mp3-filename_UTF-8w_msz_Kia-loko-de-la-pola-familio-en-konstitucio_027512727.mp3", "/wp-content/uploads/2018/02/w_msz_Kia_loko_de_la_pola_familio_en_konstitucio_051.mp3-filename_UTF-8w_msz_Kia-loko-de-la-pola-familio-en-konstitucio_027512727.mp3?_=75"]}
{"url": "https://pola-retradio.org/2018/02/francio-rekone-por-la-polaj-himalaistoj/", "title": "Francio rekone por la polaj himalaistoj", "published": "2018-02-06 00:00:30+01:00", "content_text": "La franca ministerio por la aferoj de Eŭropo  kaj eksterlandaj aferoj esprimis rekonon por la heroeco de polaj himalaistoj, kiuj organizis savkampanjon de la franca alpinistino Elisabeth Revol surgrimpinta la pinton de Nanga Prabat. En la porokaza deklaro de la franca ministerio troviĝas i.a. la vortumo: „Ĉiuj personoj, kiuj engaĝiĝis en savkampanjon donis la ateston de modela kuraĝo kaj la plej supera solidarecoprovo. Ni ĝojas ankaŭ pro la bonega kunlaboro de reprezentantoj de Pollando kaj Francio en Pakistano, kiel ankaŭ kun la pakistanaj aŭtoritatoj”. Lastdimanĉe polaj himalaistoj sub la gvido de Adam Bielecki forportis el la unua tendaro je 4850 metroj sur Nanga Parbat la francan himalaistinon. Sur la alteco de 7200 restis poreterne Tomasz Mackiewicz. La vintra konkero de Nanga Parbat – 8126 super la marnivelo – fare de Elisabeth Revol i Tomasza Mackiewicza estas la dua en la mondo. Revol estas la dua virno, kiu atingis tion, Mackiewicz estas la unua polo. Tiel li realigis sian revon 6 fojojn ekde 2011 klopodante konkeri Nanga Parbat. Fine de januaro 2018 tio okazis la lastan fojon. Inter himalaistoj la pinto estas difinata „mortiga monto”. Karakterizas ĝin la plej granda relativa alteco en la mondo, kiu egalas al ĉirkaŭ 7 mil metroj super la marnivelo. La ĉefa bazo ĉe la norda flanko situanta ĉirkaŭ 3600 metrojn super la marnivelo kalkuliĝas al la plej malalte situantaj inter ĉiuj bazoj de la 8-milmetraj montopintoj.\n\nEl la elsendo 06.02.2018. Legas Maciek – 1’44”", "author": null, "categories": ["Novaĵoj"], "audio_links": ["/wp-content/uploads/2018/02/w_mj_Francoj_rekone_por_helpo_de_polaj_himalaistoj_0144.mp3-filename_UTF-8w_mj_Francoj-rekone-por-helpo-de-polaj-himalaistoj_0127442727.mp3", "/wp-content/uploads/2018/02/w_mj_Francoj_rekone_por_helpo_de_polaj_himalaistoj_0144.mp3-filename_UTF-8w_mj_Francoj-rekone-por-helpo-de-polaj-himalaistoj_0127442727.mp3?_=76"]}
{"url": "https://pola-retradio.org/2018/02/pollando-en-eurosfero-2018/", "title": "Pollando en eŭrosfero (2018)", "published": "2018-02-06 00:00:32+01:00", "content_text": "La pola ĉefministro Mateusz Mazowiecki okaze de sia estado dum la Ekonomia Forumo en Davos donis intervjuon al la televido Bloomberg, en kiu li respondis la demandon pri eniro de Pollando en eŭrosferon. Laŭ la pola politikisto tio estos ebla, kiam nia lando atingos 80-90 procentojn de la enspezoj de la plej riĉaj okcidentaj landoj kiel Germanio aŭ Nederlando kalkultitaj kiel nivelo de la elspezoj de la hejmaj mastrumejoj post la subtraho de firmaj kostoj kiel lupago aŭ diversspecaj vivtenaj pagoj, kaj kiam okazos konverĝo de niaj mastrumdaoj en la plej gravaj sektoroj. Pli rapide ni proksimiĝas al la evolunivelo de la okcidenteŭropaj landoj, se temas pri la pokapa nivelo de la Landa Produkto Brutte kalkulita laŭ la kurzo de la valuta aĉetoforto. Laŭ tiu indico Pollando fine de 2016 atingis 68 procentojn, sed la indicoj de tiaj landoj kiel Nederlando kaj Germanio estas multe pli altaj kaj egalas al 80-90 procentoj.\n\nEl la elsendo 06.02.2018. Legas Maciek – 1’05”", "author": null, "categories": ["Novaĵoj"], "audio_links": ["/wp-content/uploads/2018/02/w_mj_Kiam_Pollando_en_eurosfero_0105.mp3-filename_UTF-8w_mj_Kiam-Pollando-en-eurosfero_0127052727.mp3", "/wp-content/uploads/2018/02/w_mj_Kiam_Pollando_en_eurosfero_0105.mp3-filename_UTF-8w_mj_Kiam-Pollando-en-eurosfero_0127052727.mp3?_=77"]}
{"url": "https://pola-retradio.org/2018/02/e_elsendo-el-la-06-02-2018/", "title": "E_elsendo el la 06.02.2018", "published": "2018-02-06 19:51:58+01:00", "content_text": "Podkasto: Ludu en nova fenestro | Elŝutu\n\nLa 725-a E_elsendo el la 06.02.2018 ĉe www.pola-retradio.org\n\n– Hodiaŭ antaŭ nia mikrofono ni gastigas unu el la plej popularaj E-kanzonistoj Jonny M. La okazo de la renkontiĝo estis lia vizito kaj koncerto dum la lasta ARKONES. Tie okazis lia pola premiero de la KD „Kreaktiva” eldonita de Vinilkosmo. Ne mirige, ke Jonny M. akompanas nian hodiaŭan E-elsendon per tri muzikĉerpaĵoj el siaj KD-oj: „Dankon” el la KD „Regestilo” kaj „Bim Bam” kaj „Por mia patro” el la KD „Kreaktiva” eldonitaj de Vinilkosmo. – Niaj komencaj aktualaĵoj rilatas al la pola starpunkto, kiam nia lando povos ektroviĝi en eŭrosfero, al la lastlunda konferenco en la prezidenta palaco dediĉita al loko de pola familio en la konstitucio kaj al la dankesprimo de francaj aŭtoritatoj pro la savo de franca himalajistino. – La sciencbultenaj temoj koncernas la rolon de polaj hirudoj en la kosma spaco kaj la sanigan efikon de cinamo, kiu estas ne sole fajna kuirarta spico. – La interreta foto akompananta la programinformon estas la omaĝesprimo por la pola himalajisto Tomasz Mackiewicz, kies laŭvica provo konkeri Nanga Parbat sukcesis, sed por ĉiam retenis ĉe sia deklivo dum lia grimpakompanantino estis savita de polaj himalajistoj. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/02/RetRadio_06.02.2018_mardo.mp3"]}
{"url": "https://pola-retradio.org/2018/02/interparolo-jun-jonny-m/", "title": "Interparolo jun Jonny M", "published": "2018-02-06 21:38:57+01:00", "content_text": "Antaŭ nia mikrofono ni gastigas unu el la plej popularaj E-kanzonistoj Jonny M . La okazo de la renkontiĝo estis lia vizito kaj koncerto dum la lasta ARKONES. Tie okazis lia pola premiero de la KD „Kreaktiva” eldonita de Vinilkosmo. Ne mirige, ke Jonny M. akompanas nian  E-elsendon el la 06.02.2018 per tri muzikĉerpaĵoj el siaj KD-oj: „Dankon” el la KD „Regestilo” kaj „Bim Bam” kaj „Por mia patro” el la KD „Kreaktiva” eldonitaj de Vinilkosmo. El la elsendo 06.02.2018 – 6’59”", "author": null, "categories": ["Antaŭ la mikrofono"], "audio_links": ["/wp-content/uploads/2018/02/bp__kun_Jonny_M_pri_la_muziko_esperantistigo_ktp_0659.mp3-filename_UTF-8bp_-kun-Jonny-M-pri-la-muziko2C-esperantistigo-ktp._0627592727.mp3", "/wp-content/uploads/2018/02/bp__kun_Jonny_M_pri_la_muziko_esperantistigo_ktp_0659.mp3-filename_UTF-8bp_-kun-Jonny-M-pri-la-muziko2C-esperantistigo-ktp._0627592727.mp3?_=78"]}
{"url": "https://pola-retradio.org/2018/02/stalowa-wola-prezentas-la-cinan-terakotan-armeon/", "title": "Stalowa Wola prezentas la ĉinan terakotan armeon", "published": "2018-02-09 14:31:54+01:00", "content_text": "La loĝantoj de la loko Stalowa Wola en la apudkarpatia vojevodio (la suda Pollando) havos la eblecon ĝis la fino de marto admiri duplikatojn de la mondfamaj figuroj de la  Terakota Armeo de la 1-a Imperiestro de Ĉinio.  Kalkulata al la mondaj mirindaĵoj ekde 1987 ĝi troviĝas en la listo de la monda kulturheredaĵo de Unesko.  En la loka regiona muzeo de Stalowa Wola troviĝas 40 terakotaj soldatoj, inkluzive la imperiestron Qin, infanterianoj, arkopafistoj, oficiroj, ĉevaloj kaj ĉevaltiraj veturiloj. Ili estis faritaj sammaniere kiel la originaloj, rigardeblaj sole en la ĉina Xi’an. La armeo estis farita el terakoto, kiu antaŭ du mil jaroj estis transportata el la tuta Ĉinio al la konstruloko de la imperiestra maŭzoleo. La karakteriza trajto de la figuroj estas tio, ke ili ne identas. Ĉiu havas la malsamajn vizaĵtrajtojn, mimikon, hararanĝon, ĉiu estas prezentita en malsama pozo kaj estas malsame armilekipita. Kuriozaĵo estas,  ke la terakotaj soldatoj estis ekipitaj per veraj armiloj, i.a. glavoj, halebardoj, arbalestoj. Iliaj forĝitaj elementoj estas funkcipovaj ĝis nun.  La surpriza malkovro de la maŭzoleo dum la putfosado en 1974 fariĝis arkeologia sensacio de la 20-a jarcento. Ĝis nun estis elterigitaj  pli ol 8 mil figuroj. Shi Huang el Qin-dinastio, kiu transprenis la povon havante 13 jarojn komencis la konstruadon de la Granda Ĉina Muro. Li unuigis la malnovan ĉinan ŝtaton inaŭgurante ĝian  modernan staton. Li envivigis unuecigitan sistemon de mezuroj, pezoj, komunan valuton kaj alfabeton. La ekspozicio en Stalowa Wola estas vizitebla ĝis la 27-a de marto.\n\nEl la elsendo 09.02.2018. Legas  Tomek – 1’52”", "author": null, "categories": ["Kulturkroniko"], "audio_links": ["/wp-content/uploads/2018/02/kk_tm_Duplikatoj_de_terakota_armeo_en_Pollando_0152.mp3-filename_UTF-8kk_tm_Duplikatoj-de-terakota-armeo-en-Pollando_0127522727.mp3", "/wp-content/uploads/2018/02/kk_tm_Duplikatoj_de_terakota_armeo_en_Pollando_0152.mp3-filename_UTF-8kk_tm_Duplikatoj-de-terakota-armeo-en-Pollando_0127522727.mp3?_=79"]}
{"url": "https://pola-retradio.org/2018/02/arkivo-de-henryk-mikolaj-gorecki-en-nacia-biblioteko/", "title": "Arkivo de Henryk Mikołaj Górecki en Nacia Biblioteko", "published": "2018-02-09 14:34:15+01:00", "content_text": "Preskaŭ kompleta arkivo de unu el la plej elstaraj polaj komponistoj de la lasta jarcento, la mortinta antaŭ 8 jaroj Henryk Mikołaj Górecki ektroviĝis en la kolektoj de la Nacia Biblioteko. Temas i.a. pri la komponistaj manuskriptoj, i.a de lia 3-a Simfonio, personaj leteroj, inkluzive leteron de Johano Paŭlo la 2-a, korespondaĵoj kun multaj kreantoj kaj ankaŭ kvin kajeroj vastigantaj konojn pri kelkiuj komponaĵoj de Górecki, kiuj klarigas la kreoprocezon kaj la kreajn planojn de la komponisto.  En la arkivo troviĝas ankaŭ la komponaĵo Susan (por la miksita koruso a capella), kiu estis ĝis nun ne konata kaj nepublikigita. La aĉeton de la manuskriptoj ebligis helpo de la pola kulturministerio. La arkivo de Henryk Mikołaj Górecki en Nacia Biblioteko estos konsultebla de esploristoj kaj kreantoj.\n\nEl la elsendo 09.02.2018. Legas  Maciek – 1’02”", "author": null, "categories": ["Kulturkroniko"], "audio_links": ["/wp-content/uploads/2018/02/kk_mj_Arkivo_de_Henryk_Mikolaj_Gorecki_en_la_Nacia_Biblioteko_0102.mp3-filename_UTF-8kk_mj_Arkivo-de-Henryk-Mikolaj-Gorecki-en-la-Nacia-Biblioteko_0127022727.mp3", "/wp-content/uploads/2018/02/kk_mj_Arkivo_de_Henryk_Mikolaj_Gorecki_en_la_Nacia_Biblioteko_0102.mp3-filename_UTF-8kk_mj_Arkivo-de-Henryk-Mikolaj-Gorecki-en-la-Nacia-Biblioteko_0127022727.mp3?_=80"]}
{"url": "https://pola-retradio.org/2018/02/e_elsendo-el-la-09-02-2018/", "title": "E_elsendo el la 09.02.2018", "published": "2018-02-10 16:01:39+01:00", "content_text": "Podkasto: Ludu en nova fenestro | Elŝutu\n\nLa 726-a E_elsendo el la 09.02.2018 ĉe www.pola-retradio.org\n\n– Niaj komencaj kulturkronikaj informoj koncernas la transdonon de arkivo de la elstara pola komponisto Henryk Mikołaj Górecki al la Nacia Muzeo, kaj la ekspozicion de 40 duplikatoj de la fama terakota armeo el Xian, Ĉinio en la Regiona Muzeo de Stalowa Wola (la suda Pollando). – Venis la lasta semajnfino de karnavalo, ĝia apogeo. Kvankam la tempo de bruaj amuzoj, elegantaj baloj pasis, tamen kelkaj kutimoj ja elstarigas ĉi tiun periodon. Kun ili konatiĝis studentoj de Interlingvistikaj Studoj el Poznano, sabate vizitinte Torunon kaj i.a. la tiean Etnografian Muzeon. Krome en la E-komunuma segmento ni informas pri tio, kio estas Multlingva Akcelilo kaj pri Alta Protektanto de la 103-a UK en Lisbono. – En la fino ni proponas Leterkeston, en kiu ni prezentas la poeziaĵon de Amerigo Iannacone „Eterna Alternanco” el lia dulingva volumeto „Eterna Metamorfozo”. – Muzike ni memorigas unu el la kantoj de Olivier Tzaut el la vinila disko „Karnavaleto”. – La interreta foto akompananta la programinformon referencas al la kutimoj ligitaj kun la fino de karnavalo en la vojevodio de Kujavio (al tiu regiono parte apartenas la urbo Toruń). – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/02/RetRadio_09.02.2018_vendredo.mp3"]}
{"url": "https://pola-retradio.org/2018/02/vroclavo-venkis-kiel-la-plej-bona-europa-turisma-celo-2018/", "title": "Vroclavo venkis kiel la Plej Bona Eŭropa Turisma Celo 2018", "published": "2018-02-13 00:00:01+01:00", "content_text": "Vroclavo en la sudokcidenta Pollando, kie okazos nunjare IFEF-kongreso, venkis en la konkurso por la plej bona eŭropa turisma celo. La konkurso estas organizata de internacia institutuco okupiĝanta pri la popularigado de kulturo kaj turismo en Eŭropo. Vroclavo, kiel la unusola pola urbo partoprenanta la konkurson, venkis rivalante i.a. kun Ateno, Amsterdamo, Bilbao, Colmar, Rigo, Milano kaj Parizo. La rivaladon ĉiujare partoprenas 20 urboj. Vroclavo estis elektita en la interreta voĉdonado en kiu partoprenis loĝantaj de la urbo kaj vizitantaj ĝin turistoj. Entute por Vroclavo venis voĉoj el 146 landoj. Ĉiujare vizitas ĝin inter 4 kaj 5 milionoj da turistoj.\n\nEl la elsendo 13.02.2018. Legas Milada – 1’03”", "author": null, "categories": ["Novaĵoj"], "audio_links": ["/wp-content/uploads/2018/02/w_msz_Vroclavo_distingita_0103.mp3-filename_UTF-8w_msz_Vroclavo-distingita_0127032727.mp3", "/wp-content/uploads/2018/02/w_msz_Vroclavo_distingita_0103.mp3-filename_UTF-8w_msz_Vroclavo-distingita_0127032727.mp3?_=1"]}
{"url": "https://pola-retradio.org/2018/02/pola-aviada-grupo/", "title": "Pola Aviada Grupo", "published": "2018-02-13 00:00:05+01:00", "content_text": "Komence de la jaro estis establita Pola Aviada Grupo,  akcia kompanio kun la kapitalo de 1,2 miliardoj da zlotoj. Ĝiscele ĝian konsisiton eniros la plej gravaj kompanioj de la fisko funkciantaj en la branĉo de la pasaĝera aviado. I.a. temas pri la Polaj Aerlinioj LOT, LOT AMS – okupiĝanta pri la teknika priservado de aviadiloj kaj  LS Airport Services respondeca pri la surtera priservo de pasaĝeroj kaj kargoj. Ili konservos organizan apartecon realigante komunuan strategion konforman al la bezonoj de la aviada merkato en Pollando kaj en la Centra-Orienta Eŭropo. Pola Aviada Grupo respondas je la kreskanta rekordatempe bezonateco de la aviada transporto en Pollando kaj la Centra-Orienta Eŭropo kaj neceso plibonigi konkurencon kaj efikecon de la pola sektoro de la pasaĝeraj servoj.\n\nEl la elsendo 13.02.2018. Legas Maciek – 0’54”", "author": null, "categories": ["Novaĵoj"], "audio_links": ["/wp-content/uploads/2018/02/w_mj_Pola_Aviada_Grupo_0054.mp3-filename_UTF-8w_mj_Pola-Aviada-Grupo_0027542727.mp3", "/wp-content/uploads/2018/02/w_mj_Pola_Aviada_Grupo_0054.mp3-filename_UTF-8w_mj_Pola-Aviada-Grupo_0027542727.mp3?_=2"]}
{"url": "https://pola-retradio.org/2018/02/pola-cefministro-en-libano/", "title": "Pola ĉefministro en Libano", "published": "2018-02-13 00:00:07+01:00", "content_text": "La pola ĉefmininistro Mateusz Mazowiecki faras viziton en Libano, kie li renkontiĝis kun sia samrangulo kaj la libana prezidento. La gvidataj interparoloj koncernas kaj la ekonomijn aferojn (i.a. kunlaboron en la banka sektoro, fervoja infrastrukturo) kaj la komunajn projektojn pri helpo al rifuĝintoj. La pola registaro sisteme grandigas sian helpon kaj nun decidis destini krome el speciala rezervo 10 milionojn da dolaroj. La helpo estas destinata al lokoj,  kie la problemoj kreiĝas, ĉar multaj sirianoj volas resti proksime al siaj hejmoj kaj ne migri.\n\nEl la elsendo 13.02.2018. Legas Barbara – 0’47”", "author": null, "categories": ["Novaĵoj"], "audio_links": ["/wp-content/uploads/2018/02/w_bp_Cefministro_Morawiecki_en_Libano_0047.mp3-filename_UTF-8w_bp_cefministro-Morawiecki-en-Libano_0027472727.mp3", "/wp-content/uploads/2018/02/w_bp_Cefministro_Morawiecki_en_Libano_0047.mp3-filename_UTF-8w_bp_cefministro-Morawiecki-en-Libano_0027472727.mp3?_=3"]}
{"url": "https://pola-retradio.org/2018/02/ne-ago-decidas-pri-la-postoperaciaj-komplikajoj/", "title": "Ne aĝo decidas pri la postoperaciaj komplikaĵoj", "published": "2018-02-13 00:00:29+01:00", "content_text": "Konforme al la analizo de 44 efektivigitaj esploroj rezultas, ke ne la grandaĝo, sed la postoperaciaj komplikaĵoj influas la sanstaton de pacientoj. Specialistoj el Toronto-universitato analizis la postoperaciajn komplikaĵojn de preskaŭ 13 mil pacientoj kaj konstatis, ke komplikaĵoj aperas ĉe ĉiu kvara operaciita senjoro. Sed ne la aĝo havas la signifon en la prognozado de komplikaĵoriskoj, sed la sanstato de la paciento. Persono grandaĝa, sed fizike malaktiva suferanta demencon, depresion kaj aldone fumanta estas duoble pli elmetita je la risko de la postoperaciaj komplikaĵoj. La ĉefaŭtoro de metaanalizo,  d-rino Jennifer Watt el University of Toronto asertas, ke la aĝo indikas sole,  kiom longe vivas koncerna persono – dum la plej grava estas ties fizika lerteco kaj foresto de kognoperturboj. La febleco kaj demenco kaŭzas, ke ĉe la altaĝaj personoj pli ofte okazas postoperacie infektiĝoj, aparte pulmoinflamo kaj sangokoagulaĵoj minacantaj per cerba infarkto kaj pulmoembolio. Tiuj personoj devas esti longdaŭre enhospitaligitaj kaj post la hospitala kuracado postulas pluestadon en alia protektocentro aŭ domo. Tio ne signifas, ke la aĝaj personoj suferantaj demencon aŭ fizikan malforteceon ne povas esti operaciataj, kvankam ĉiuj ĉi-rilataj decidoj devas  esti alprenataj individue. Kaze de kormalsanoj al pacientoj anstataŭ koroperacioj eblas oferti procedojn malmulte invadajn, kutime malpli riskajn. Sed eĉ operacioj ĉe la koro estis en la lastaj jaroj tiom perfektigitaj, ke sekure eblas ilin efektivigi ĉe personoj inter la 80-a kaj 90-a vivojaroj. Unu el la plej maljunaj pacientoj operaciita en la Centro de Kormalsanoj en la loko Zabrze (la suda Pollando) havis 98 jarojn.\n\nEl la elsendo 13.02.2018. Legas Tomek – 2’03”\n\nsc_tm_Kio_kauzas_la_postoperaciajn_komplikajojn_02’03”.mp3; filename_=UTF-8”sc_tm_Kio kauzas la postoperaciajn komplikajojn_0203", "author": null, "categories": ["Sciencaj informoj"], "audio_links": ["/wp-content/uploads/2018/02/sc_tm_Kio_kauzas_la_postoperaciajn_komplikajojn_0203.mp3-filename_UTF-8sc_tm_Kio-kauzas-la-postoperaciajn-komplikajojn_0227032727.mp3", "/wp-content/uploads/2018/02/sc_tm_Kio_kauzas_la_postoperaciajn_komplikajojn_0203.mp3-filename_UTF-8sc_tm_Kio-kauzas-la-postoperaciajn-komplikajojn_0227032727.mp3?_=4"]}
{"url": "https://pola-retradio.org/2018/02/e_elsendo-el-la-13-02-2018/", "title": "E_elsendo el la 13.02.2018", "published": "2018-02-14 13:10:29+01:00", "content_text": "Podkasto: Ludu en nova fenestro | Elŝutu\n\nLa 727-a E_elsendo el la 13.02.2018 ĉe www.pola-retradio.org\n\n– Hodiaŭ en nia literatura segmento ni prezentas la 65-an fragmenton de la romano „Quo Vadis” de Henryk Sienkiewicz en la E-traduko de Lidia Zamenhof. – La komencaj aktualaĵoj informas pri la vizito de la pola ĉefministro en Libano kaj liaj interparoloj pri ekonomiaj aferoj kaj pola helpo al la migrantoj, pri la Pola Aviada Grupo establita jarkomence kaj ĝiaj celoj kaj pri aparta premio por Vroclavo (la sudorienta Pollando) rekonita en 2018 kiel turisma celloko de Eŭropo. – La sciencbultena temo traktas interesajn malkovrojn en Kanado, ke ne la aĝo, sed la sanstato decidas pri la postoperaciaj komplikaĵoj. – Muzike ni prezentas fragmente la kanzonon „Neĝo falis” el la KD „Espo Despo Bosniumas” eldonita de Vinilkosmo. – La interreta foto akompananta la programinformon ligas al la turisma celo en Eŭropo 2018, kiu estas ankaŭ la loko de la maja 70-a IFEF-kongreso – Vroclavo. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/02/RetRadio_13.02.2018_mardo.mp3"]}
{"url": "https://pola-retradio.org/2018/02/kastelo-muzeo-en-lancut-inauguras-turisman-sezonon/", "title": "Kastelo-muzeo en Łańcut inaŭguras turisman sezonon", "published": "2018-02-16 14:29:20+01:00", "content_text": "En la Kastelo-muzeo de Łańcut (la suda Pollando) estis inaŭgurita turisma sezono. Al la vizitantoj estis disponigita la dua kasteletaĝo kun hejmecaj ĉambroj, staloj kaj koĉerejo. Dum la dusemajna vintra paŭzo la kastelo estis ordigata, ĝiaj plankoj polurataj, lustroj lavataj same kiel la arĝentaĵoj. Estis ankaŭ lavataj kaj aranĝataj la fenestrokurtenoj. Pasintjare la kastelon en Łańcut vizitis pli ol 440 mil personoj. Gastoj de la nuna sezono havos la eblecon i.a. admiri plurajn artverkojn devenantajn el la malnovaj kastelkolektoj, artverkojn aĉetitajn postmilite aŭ pruntaĵojn el aliaj muzeoj. La plej malnovaj eksponaĵoj apartenas al. la kolekto kolekton kreata de la princino Izabela Lubomirska, kiuj al Łańcut trafis en la dua duono de la 18-a jarcento. Apartan atrakciaĵon konsistigas la 2-a kasteletaĝo, la unuan fojon disponigita al la turistoj en la pasinta jaro. Troviĝas tie ĉambroj kun hejmeca karaktero,  kiel Pompeja Saloneto el la 80-aj jaroj de la 18-a jarcento kun oleopentraĵoj de Vincenzo Brenna ne sur la muro, sed sur tolaĵoj kovrantaj murojn.  La rokokostila saloneto kun ligna murfinpretigo parte el la 18-a kaj parte el la 19-a jarcentoj, kavalira salono kun originala Moire-stila murteksaĵo, laborejo por la vestado de dommastrino, kies roboj estis transportataj laŭŝtupare al la vestejo sur la 1-a etaĝo. Łańcut-kastelo estis nun  subigita al la ĝisfunda, la plej granda post la 2-a mondmilito,  restaŭro. Estis renovigitaj ĉiuj ejoj de la 2-a etaĝo kaj kelkiuj ĉambroj de la 1-a etaĝo, kiel reduta salonego, skulptarta galerio, parada ŝtuparo, kolumna salonego, ĉina apartemento. La konservistaj laboroj rilatis entute al 84 kastelinternoj. Por la vizitantoj estis disponigita krome la kastela orkidea salonego, oranĝerio,  vintra ĝardeno kun diversaj ekzotikaj, en niaj kondiĉoj,  plantoj. La kastelo en Łańcut ekde 13 jaroj troviĝas en la prestiĝa listo de la polaj Historimonumentoj.\n\nEl la elsendo 16.02.2018. Legas  Tomek kaj Barbara – 2’29”", "author": null, "categories": ["Kulturkroniko"], "audio_links": ["/wp-content/uploads/2018/02/kk_tm_bp_Tuirisma_sezono_en_la_kastelo_de_Lancut_0229.mp3-filename_UTF-8kk_tm_bp_Tuirisma-sezono-en-la-kastelo-de-Lancut_0227292727.mp3", "/wp-content/uploads/2018/02/kk_tm_bp_Tuirisma_sezono_en_la_kastelo_de_Lancut_0229.mp3-filename_UTF-8kk_tm_bp_Tuirisma-sezono-en-la-kastelo-de-Lancut_0227292727.mp3?_=5"]}
{"url": "https://pola-retradio.org/2018/02/chopin-konkurso-kun-la-uzo-de-historiaj-instrumentoj/", "title": "Chopin-konkurso kun la uzo de historiaj instrumentoj", "published": "2018-02-16 15:12:20+01:00", "content_text": "La 1-a Internacia Chopin-konkurso kun la uzo de historiaj instrumentoj okazos en Varsovio inter la 2-a kaj la 14-a de septembro 2018. Ĝis la 1-a de majo profesiaj pianistoj en la aĝo de 18 ĝis 35 vivojaroj povas anonci sian kandidatiĝon. La nomoj de 30 pianistoj kvalifikitaj al la konkurso estos anoncitaj ĝis la 30-a de junio. Laŭ informoj de la Nacia Instituto de Frederiko Chopin la konkurso antaŭvidas tri etapojn. En la unua kaj la dua la partoprenantoj plenumos  solistajn recitalojn konsistantajn el komponaĵoj de Chopin-repertuaro, elektitajn komponaĵojn de Johann Sebastian Bach kaj polonezojn de polaj komponistoj verkantaj en la unua duono de la 19-a jarcento. En la tria, finala etapo ses solistoj plenumos elektitajn de si komponaĵojn de Chopin kun la Orkestro de la 18-a jarcento. Pianistoj disponos pri historiaj fortepianoj el la kolekto de la Nacia Instituto de Frederiko Chopin (Erard el 1838, 1849 kaj 1858, Pleyel el 1846 kaj 1854 kaj Broadwood el 1843), krome originalajn instrumentojn el la epoko kaj samepokajn instrumentajn kopiojn. La venkinto ricevos premion en la alteco de 15 mil eŭroj, la sekvaj premioj egalos al 10 kaj 5 mil eŭroj. La laŭreatoj ricevos krome koncertoproponojn kun la Orkestro de la 18-a jarcento kaj partoprenon en fonografiaj projektoj.\n\nEl la elsendo 16.02.2018. Legas   Barbara kaj Milada – 2’08”", "author": null, "categories": ["Kulturkroniko"], "audio_links": ["/wp-content/uploads/2018/02/kk_bp_msz__Chopin-konkurso_kun_uzo_de_historiaj_instrumentoj_0208.mp3-filename_UTF-8kk_bp_msz_-Chopin-konkurso-kun-uzo-de-historiaj-instrumentoj_0227082727.mp3", "/wp-content/uploads/2018/02/kk_bp_msz__Chopin-konkurso_kun_uzo_de_historiaj_instrumentoj_0208.mp3-filename_UTF-8kk_bp_msz_-Chopin-konkurso-kun-uzo-de-historiaj-instrumentoj_0227082727.mp3?_=6"]}
{"url": "https://pola-retradio.org/2018/02/e_elsendo-el-la-16-02-2018/", "title": "E_elsendo el la 16.02.2018", "published": "2018-02-16 19:52:42+01:00", "content_text": "Podkasto: Ludu en nova fenestro | Elŝutu\n\nLa 728-a E_elsendo el la 16.02.2018 ĉe www.pola-retradio.org\n\n– Meze de 2017 la pola Sejmo proklamis la 2018-an jaron kiel Jaron de Irena Sendlerowa. Ŝia 108-a naskiĝdatreveno pasis hieraŭ, en majo pasos la 10-a datreveno de ŝia morto. En nia felietono ni sekvas la biografion de ĉi tiu elstara polino, kiu dum la 2-a mondmilito savis preskaŭ 2500 judajn infanojn. – En la komenca kulturkroniko ni informas pri la nova turisma sezono en Łańcut kaj pri la unua Chopin-konkurso, dum kiu junaj pianistoj el la tuta mondo rivalos ludante per historiaj, epokaj instrumentoj. – E-komunuma temo rilatas al la nunjara Esperantologia Konferenco. – Muzike akompanis nin Ĵele per la kanzono „Sezonoj” el la KD „En Esperantujo”. – La interreta foto akompananta la programinformon prezentas foton de Irena Sendlerowa el 1944. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/02/RetRadio_16.02.2017_vendredo.mp3"]}
{"url": "https://pola-retradio.org/2018/02/la-2018-la-jaro-de-irena-sendlerowa/", "title": "La 2018 – La Jaro de Irena Sendlerowa", "published": "2018-02-16 20:36:22+01:00", "content_text": "Jam meze de 2017 la pola Sejmo proklamis la 2018-an kiel Jaron de Irena Sendlerowa tiel omaĝante „Tiun, kiu kun la plej granda sindediĉo agis por savi la alian homon”. En la rezolucio oni memorigis krome, ke Irena Sendlerowa, kies 10-a mortodatreveno pasos en majo, savis el la varsovia getto ĉirkaŭ 2500 judajn infanojn. Hieraŭ, la 15-an de februaro pasis ŝia 108-a naskiĝdatreveno. Irena Sendlerowa, familie Krzyżanowska naskiĝis en 1910 en Varsovio. Sian junaĝon ŝi pasigis en la apudvarsovia Otwock. Tie ŝia patro, Stanisław Krzyżanowski estis kuracisto, la establinto de la unua kontraŭftiza sanatorio. Inter liaj pacientoj estis multaj malriĉaj judoj, ŝi mem inter siaj samaĝuloj havis judajn infanojn kaj pere de tiuj kontaktoj ŝi konatiĝis kun la jida. Post la morto de la patro en februaro 1917 Irena kun la patrino translokiĝis al Varsovio. Kiel mezlernejanino ŝi aktivis en la skolta movado kaj en la 30-aj jaroj studis la polan filologion en la Varsovia Universitato partoprenante samtempe kursojn en la pedagogia fakultato.  En la 1932 Irena komencis laboron en la Civitana Komitato por la Socia Helpo, kie ŝi gvidis fakon por patrinoj de ekstergeedzaj infanoj. Jam aŭtune de 1939 kune kun grupo de kunlaborantoj i.a. Jan Dobraczyński, Irena Schultz, Jadwiga Piotrowska kaj Jadwiga Deneka Irena Sendler establis en la Fako de la Socia Helpo de la Varsovia Magistrato konspiran helpostrukturon por judoj. Pere de ĝi estis portita helpo al la judaj kuncivitanoj antaŭ ol kreiĝis la getto. Kiam en 1942 kreiĝis la pola konspira Helpokonsilio por Judoj „Żegota”, Irena Sendlerowa kun la pseŭdonomo Jolanta fariĝis la estro de la Infana Fako. Estante laborantino de la Socia Protekto en la Varsovia Magistrato ŝi disponis pri paskarto al la getto. Sub la preteksto de sanitaraj kontroloj kaj insektoforigaj kampanjoj, kune kun siaj kunlaborantoj, Irena Sendlerowa estis portanta al la getto nutraĵojn, medikamentojn kaj monon. Sur la tereno de la getto ŝi kutimis surmeti la Davidan stelon unue por ne distingiĝi en la homamaso, sekve kiel signon de solidareco kun judoj, gvidante sin per devizo elportita el la familia hejmo, ke spite religion, naciecon, rasan apartenon – „gravas la homo”. Sekve Irena Sendlerowa kun siaj kunlaborantoj organizis la kampanjon kontrabandi, t.e. savi judajn infanojn el la varsovia getto. Oni faris tion diversmaniere. Ekzemple per veturilo enportanta sur la terenon de la getto sanitarajn rimedojn, sed revenanta kun infanoj kaŝitaj en kestoj aŭ sakoj. La infanoj estis ankaŭ elkondukataj tra la keloj de najbaraj domoj starantaj ambaŭflanke de la gettoa muro, aŭ tra la konstruaĵoj de la tribunalo najbaranta kun la getto. Du kunlaborantaj tie pedeloj estis malfermantaj la pordon kaj kondukis infanojn tra la kontruaĵo al la malantaŭa elrejo, al la aria flanko. Laŭvica fuĝitinero estis komenciĝanta en la trambazo ĉe la juda flanko, ĉar la edzo de unu el la kurierinoj estis tramstiristo, kiu frumatene estis trovanta sub la trama benko paperkeston kun dormanta infano, kiun li sekve gvidis al la sekura loko malantaŭ la gettomuro. Tio koncernis malgrandajn infanojn. Irena Sendlerowa kaj ŝiaj kunlaboranoj helpis en la fuĝoj el la getto ankaŭ al plenkreskuloj. Dekkelkjaruloj kaj plenkreskuloj estis elkondukataj pro la ŝmirmono al la gardistoj kun judaj  tiel nomataj laborbrigadoj, dungitaj ĉe la aria flanko. Malantaŭ la muro atendis ilin kurieroj certigante plian kaŝadon kaj protekton. Ĉiuj infanoj senkonsidere al la aĝo unue celis al unu el 10 centroj de la protekta rapidhelpo, kie dum kelkaj aŭ dek kelkaj tagoj adaptiĝadis al la nova medio. Tiutempe estis pretigataj por ili falsaj identecodokumentoj, plej ofte rilatantaj al la mortintaj polaj infanoj. Sekve ili trafadis al la vicfamilioj, urbaj protektocentroj, klostroj. Dank’ al kuraĝa decido de la priorino de la varsovia provinco de Fransciskaninoj de Maria-Familio, Matylda Getter devontiĝinta akcepti ĉiun infanon savitan el la getto multaj el ili trafis al la ordenaj orfejoj en Varsovio, Anin, Białołęka, Chotomów kaj Płudy. Donitaĵoj de ĉiu infano estis notitaj sur mallarĝaj paperstrioj, kio post la milito ricevis la nomon „Listo de Sendlerowa”. Kiel skribis en sia biografio Irena mem, ĉiu enhavis veran personan kaj familian nomojn de la infano, personan kaj familian nomojn de la falsa persondokumento kaj informon pri aktuala loĝloko. Tio estis necesa por liveri monon, vestojn, kuracilojn, por teni kontrolon pri la protekto kaj postmilite, por ke oni retrovu infanojn. Tamen Irena Sendlerowa estis savanta ne sole kadre de Żegota. Ĉifritajn nomojn de la infanoj skribitajn sur paperstrioj estis metataj en vitrajn vazojn kaj sekve enterigataj ĉe pomujo ĉe la strato Lekarska. Post liberigo la malĉifrita listo estis liverita al Adolf Berman, la prezidanto de la Centra Komitato de Judoj en Pollando (1947-49). Irena Sedlerowa arestita de gestapo en 1943 ektroviĝis en ĝia fifama malliberejo ĉe Szuch-Aleo, priaŭskultata kaj torturata en alia fifamiĝinta Pawiak-malliberejo. Germanoj senĉese pridemadadis ŝin pri la gvidantoj de la organizo ne konjektante, ke en iliaj manoj troviĝas la ĉefa organizantino de helpo al judoj en la getto. Al Sendlerowa estis verdiktita la mortopuno. Savis ŝin „Żegota” dank’ al ŝmirmono donita al germanaj gardistoj. Ŝi tamen ne ĉesis labori por savi la judajn infanojn, sed ĝis la militfino ŝi ne plu uzis sian veran nomon. Dum la Varsovia Insurekcio kiel flegistino Jolanta ŝi laboris unue en la centro de la Pola Ruĝa Kruco, transformiĝinta baldaŭ en grandan hospitalon. Postmilite Irena Sendlerowa daŭrigis sian porinfanan laboron establante orfodomojn, establinte Protektocentron por Patrino kaj Infano. Malgraŭ tio, ke la gvidita de ŝi kolektivo savis antaŭ la pereo duoble pli da judoj ol fama Oskar Schindler en la postmilita Pollando ŝia agado ne estis konata. La unuan artikolon ŝi verks pri tio en 1963. Tiujare ŝi estis distingita per la Kavalira Kruco de la Ordeno de la Renaskiĝo de Pollando, Polonia Restituta. Du jarojn  poste en 1965 ŝi ricevis Medalon de Yad Vashem „Justulo inter la Nacioj de la Mondo”. Inter laŭvicaj distingoj estis Komandora Kruco de la Ordeno de la Renaskiĝo de Pollando (1996), Komandora Kruco kun Stelo de la Ordeno de la Renaskiĝo de Pollando (2001). La plej superan distingon, Ordenon de la Blanka Aglo ŝi ricevis en 2003. Pli vaste ŝia agado dum la 2-a mondmilito fariĝis konata post la 2000-a jaro, kiam  usonaj lernantinoj pretigis la teatrajon „Life in a Jar”, kies temo estis ŝia agado dum la 2-a mondmilito, spektaklo plurfoje prezentita en Usono, Kanado, Pollando. La figuron de Irena Senlerowa, mortinta la 12-an de majo 2008 en la aĝo de 98 jaroj proksimigas krome kelkaj filmoj – du dokumentoj kaj unu beletra „La infanoj de Irena Sendlerowa”. Ŝi mem havis tri proprajn infanoj, el inter kiuj vivas nur Janina el ŝia geedziĝo kun sia dua edzo Stefan Zgrzembski. Cetere en la privata vivo Irena Sendlerowa ne estis virino aparte bonŝanca. Ŝiaj geedzecoj finiĝis per divorco, disiĝoj kvankam ŝia unua edzo Mieczysław Sendler fariĝis ankaŭ ŝia tria edzo, al kiu ŝi edziniĝis post la morto de la dua. 10 jarojn la paro disiĝis, kvankam ĝis la vivofino de Mieczysław Sendler ili tenis amikajn rilatojn.\n\nEl la elsendo 16.02.2018. Legas Barbara – 10’31”", "author": null, "categories": ["Felietonoj"], "audio_links": ["/wp-content/uploads/2018/02/fel_bp_2018_la_Jaro_de_Irena_Sendlerowa_1031.mp3-filename_UTF-8fel_bp_2018-la-Jaro-de-Irena-Sendlerowa_1027312727.mp3", "/wp-content/uploads/2018/02/fel_bp_2018_la_Jaro_de_Irena_Sendlerowa_1031.mp3-filename_UTF-8fel_bp_2018-la-Jaro-de-Irena-Sendlerowa_1027312727.mp3?_=7"]}
{"url": "https://pola-retradio.org/2018/02/devoniepokaj-fisoj-en-pollando/", "title": "Devoniepokaj fiŝoj en Pollando", "published": "2018-02-20 00:00:17+01:00", "content_text": "La restaĵoj de grandegaj, devoniepokaj plakodermaj fiŝoj estis malkovritaj en la loko Płucki en la komunumo Łagów (en la suda Pollando). Temas pri dunkleosteoj apartenintaj al la plej grandaj maraj rabobestoj en la historio de la Tero. La ĵusa malkovro en Płucki, la unua en Eŭropo kronis la 20-jarajn paleontogiajn esplorojn en la troviĝanta en la Sanktakruca Montaro komunumo. Oni malkovris tie restaĵojn de tri diversdimensiaj dunkleosteoj. La kapo de la plej granda longis 60 centimetrojn kaj la tuta fiŝo havis 6-7 metrojn. La plej kompleta estas la 5-metra dunkleosteo, kiu konserviĝis 40-procente. La restaĵoj estas taksataj je ĉirkaŭ 370 milionoj da jaroj. La devoniepokaj plakodermaj fiŝoj apartenis al la plej grandaj maraj raboanimaloj, la unuaj vertebruloj, kiuj atingis grandan dimension, ektroviĝinte pinte de la nutropiramido en la devoniepoka maro. Ili ne havis dentojn. Ties funkciojn plenumis specialaj memakriĝantaj makzelakraĵoj. Iliaj makzelostoj dum ĉiu malfermo aŭ fermo de la faŭko interfrotiĝadis akriĝante kvazaŭ tranĉiloj. La komunumestro de Łagów  planas utiligi la malkovron por disvastigi konojn pri la regiono. Unu el la ideoj estas krei didaktitan itineron, krome establi lokon, en kiu eblos prezenti eksponaĵojn ligitajn kun dunkleosteoj kaj aliajn geologiajn trezorojn malkovritajn sur la tereno de la komunumo. La restaĵoj de la devoniepkaj fiŝoj malkovritaj en Płucki eblos rigardi fine de februaro en porokaza ekspozicio en la Geologia Muzeo de Varsovio.\n\nEl la elsendo 20.02.2018. Legas Tomek – 1’46”\n\nsc_tm_Devoniepokaj_fisoj_en_Pollando_01’46”.mp3; filename_=UTF-8”sc_tm_Devoniepokaj fisoj en Pollando_0146", "author": null, "categories": ["Sciencaj informoj"], "audio_links": ["/wp-content/uploads/2018/02/sc_tm_Devoniepokaj_fisoj_en_Pollando_0146.mp3-filename_UTF-8sc_tm_Devoniepokaj-fisoj-en-Pollando_0127462727.mp3", "/wp-content/uploads/2018/02/sc_tm_Devoniepokaj_fisoj_en_Pollando_0146.mp3-filename_UTF-8sc_tm_Devoniepokaj-fisoj-en-Pollando_0127462727.mp3?_=8"]}
{"url": "https://pola-retradio.org/2018/02/pli-ol-13-milionoj-da-virtualaj-polaj-medolodonantoj/", "title": "Pli ol 1,3 milionoj da virtualaj polaj medolodonantoj", "published": "2018-02-20 00:00:57+01:00", "content_text": "En la tuta mondo rapide kreskas la kvanto de virtualaj medolodonantoj. Komence de la 2018-a oni notis jam 30,4 milionojn da personoj, kiuj estis ekzamenitaj kaj deklaris pretecon de medolodono al malsanuloj kun simila hista karakterizo. En Pollando en la lastaj jaroj kreiĝis unu el la plej grandaj bazoj de la virtualaj medolodonantoj, kiu ĉirkaŭprenas unu milionon 300 mil personojn. Laŭ ĉi tiu vidpunkto Pollando okupas la duan lokon en Eŭropo tuj post Germanio. La trian lokon okupas Britio. Informis pri tio la landa konsultanto pri hematologio, profesoro Wiesław Jędrzejczak. Tiu signifa bazo de la medolodonantoj kaŭzas, ke ĉiam pli da malsanuloj en Pollando povas utiligi la transplanton de praĉeloj, kiuj kreas ŝancojn savi la vivon de la pacientoj kaze de pli ol 70 malsanoj. En 2017 jam 63 procentoj de pacientoj en Pollando ĉe kiuj okazis la transplanto de praĉeloj ricevis ilin de la polaj donantoj.\n\nEl la elsendo 20.02.2018. Legas Milada – 1’25”", "author": null, "categories": ["Novaĵoj"], "audio_links": ["/wp-content/uploads/2018/02/w_msz_Kreskas_grupo_de_polaj_medolodonantoj_0125.mp3-filename_UTF-8w_msz_Kreskas-grupo-de-polaj-medolodonantoj_0127252727.mp3", "/wp-content/uploads/2018/02/w_msz_Kreskas_grupo_de_polaj_medolodonantoj_0125.mp3-filename_UTF-8w_msz_Kreskas-grupo-de-polaj-medolodonantoj_0127252727.mp3?_=9"]}
{"url": "https://pola-retradio.org/2018/02/neniu-protekto-de-krimuloj/", "title": "Neniu protekto de krimuloj", "published": "2018-02-20 00:00:59+01:00", "content_text": "Lastlunde la Instituto de la Nacia Memoro  publikigis komunikon. En tiu starpunkto titolita „Krima  dimensio de la germana okupacio sur la polaj teritorioj 1939-1945” oni konstatas i.a., ke en Pollando ekzistas kaj kaj ekzistos neniu protekto por krimuloj senkonsidere al ilia nacieco. La Instituto ĉiam agnoskis, agnoskas kaj agnoskas sian devon  hontmakuli la fikunlaboradon kun germanoj kaj publikigadi faktojn kun tio ligitajn. La saman mezuron la Instituto aplikas kaj aplikos al krimuloj kaj kunlaborantoj de la totalisma Germana Regno, kiel al krimuloj kaj kunlaborantoj de la totalisma Sovetunio kaj la postmilita komunista ŝtato. „Samtempe la Instituto de la Nacia Memoro esprimas plenan konvinkon, ke ĉiu diskuto pri la viktimoj de la germana okupacio kun evito de la Germana Regno, kiel ŝtato kiu organizis la holokaŭston kaj  krimojn kontraŭ milionoj da judoj kaj poloj, kiu trudis krimajn leĝojn, kiu alprenadis decidojn pri la amasa hombuĉado, kiu direktadis armitajn taĉmentojn kontraŭ la senkulpa civila loĝantaro kaj kiu protektis ĉiun grupon de obeemaj plenumantoj de la germanaj decidoj – forigas nin de la kompreno de la militrealaĵoj kaj realaĵoj de la okupacio sur la polaj teritorioj.\n\nEl la elsendo 20.02.2018. Legas Milada – 1’48”", "author": null, "categories": ["Novaĵoj"], "audio_links": ["/wp-content/uploads/2018/02/w_msz_Neniu_protekto_de_krimuloj_0148.mp3-filename_UTF-8w_msz_Neniu-protekto-de-krimuloj_0127482727.mp3", "/wp-content/uploads/2018/02/w_msz_Neniu_protekto_de_krimuloj_0148.mp3-filename_UTF-8w_msz_Neniu-protekto-de-krimuloj_0127482727.mp3?_=10"]}
{"url": "https://pola-retradio.org/2018/02/e_elsendo-el-la-20-02-2018/", "title": "E_elsendo el la 20.02.2018", "published": "2018-02-20 18:26:46+01:00", "content_text": "Podkasto: Ludu en nova fenestro | Elŝutu\n\nLa 729-a E_elsendo el la 20.02.2018 ĉe www.pola-retradio.org\n\n– Nia hodiaŭa antaŭmikrofona gasto estas Åke Näsholm, sveda esperantisto, nia aŭskultanto kun kiu ni renkontiĝis antaŭ du jaroj kaj tiam eksciis pri lia ŝato kanti. Ricevinte nun la kantodiskon „Svedo Oke kantas” ni memorigas la renkontomomentojn kaj prezentas kantojn tiam aŭditajn kaj kelkajn el la nuna disko. Temas pri la tradukita kanto „Aŭdu panjo” [ https://www.esperanto.hr/teksto_mila_mati.htm ], „Interkompreno” kaj „Ŝanadi”. – Nia elsendo aŭdiĝas en la Semajno de Internacia Amikeco. Niajn komencajn bondezirojn al ĉiuj geaŭskultantoj kaj radioamikoj akompanas la kanzono de Ĵomart kaj Nataŝa „Nu, kiel fartas vi amik’”. En nia hodiaŭa programo muziko abundas kaj ni krome prezentas fragmente la inviton de jOmO „Vizitu Okcitanion” el la KD de Vinilkosmo „jOmO Okcitanas”. – Komencaj aktualaĵoj rilatas al la lastlunda deklaro de la Instituto pri Nacia Memoro, ĝiaj taskoj kaj devoj rilate la historian veron, pri establo de kolektivo kontraŭbatalanta totalismajn ideologiojn, kaj pri granda kvanto de polaj medolodonantoj. – La scienca bulteno informas pri la devoniepokaj fiŝoj, kies spuroj estis malkovritaj en Pollando kaj pri la plej grandaj tavoloj de hidrargo en la permanente frosta grundo de Arkto. – La interneta foto prezentas dunkleosteon, la devoniepokan fiŝon de antaŭ ĉ. 370 milionoj da jaroj, pri kio ni informas en la scienca bulteno. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/02/RetRadio_20.02.2018_mardo.mp3"]}
{"url": "https://pola-retradio.org/2018/02/intervjuo-kun-ake-nasholm/", "title": "Intervjuo kun Åke Näsholm", "published": "2018-02-20 21:31:54+01:00", "content_text": "La antaŭmikrofona gasto estas Åke Näsholm , sveda esperantisto, nia aŭskultanto kun kiu ni renkontiĝis antaŭ du jaroj kaj tiam eksciis pri lia ŝato kanti. Ricevinte nun la kantodiskon „Svedo Oke kantas” ni memorigas la renkontomomentojn kaj prezentas kantojn tiam aŭditajn kaj kelkajn el la nuna disko. Temas pri la tradukita kanto „Aŭdu panjo” [ https://www.esperanto.hr/teksto_mila_mati.htm ], „Interkompreno” kaj „Ŝanadi”. El la elsendo 20.02.2018 – 7’08”", "author": null, "categories": ["Antaŭ la mikrofono"], "audio_links": ["/wp-content/uploads/2018/02/bp_kun_Ake_Nasholm_kaj_liaj_kantoj_0708.mp3-filename_UTF-8bp_kun-Ake-Nasholm-kaj-liaj-kantoj_0727082727.mp3", "/wp-content/uploads/2018/02/bp_kun_Ake_Nasholm_kaj_liaj_kantoj_0708.mp3-filename_UTF-8bp_kun-Ake-Nasholm-kaj-liaj-kantoj_0727082727.mp3?_=11"]}
{"url": "https://pola-retradio.org/2018/02/polaj-alkoholajoj-eksterlande/", "title": "Polaj alkoholaĵoj eksterlande", "published": "2018-02-24 00:00:53+01:00", "content_text": "En 2016 la hejmaj mastrumejoj en la Eŭropa Unio destinis por la alkoholaj produktoj 1,6 procentojn de siaj enspezoj. Tio signifis sumajn elspezojn en la alteco de preskaŭ 130 miliardoj da eŭroj, kio egalas al 0,9 procento de la unia landa produkto brutte. La meza eŭropano elspezis por alkoholaĵoj en 2016 pli ol 250 eŭrojn. Inter tiuj ĉi alkoholaĵoj troviĝas ankaŭ polaj. La tradiciaj kaj samtempe la plej grandaj klientoj de fortaj alkoholaĵoj el Pollando estas Francio kaj Usono, sur kies merkatojn trafas 4,2 milionoj da litroj, respektive 3,1 milionoj da litroj. La polajn alkoholaĵojn komencas alte taksi japanoj kaj ĉinoj. Inter novaj klientoj aperis tiaj landoj kiel Vjetnamo, Koreio, Singapuro, la kunlaboro estis ligita kun Ekvadoro aŭ Kenio. Laŭ la enkondukaj pritaksoj el la fino de 2017 tiujare estis eksportotaj entute 24 milionoj da litroj da alkoholaĵoj el Pollando, t.e. je 9 procentoj pli ol en 2016. En la ĉiujara raporto de la usona magazino “Shanken’s Impact” la pola Żubrówka okupas jam la trian lokon inter mondaj vodkomarkoj post Smirnoff kaj Absolut.\n\nEl la elsendo 27.02.2018. Legas Tomek – 1’28”", "author": null, "categories": ["Novaĵoj"], "audio_links": ["/wp-content/uploads/2018/02/w_mj_Konsumado_de_alkoholajoj_en_EU_0128.mp3-filename_UTF-8w_mj_Konsumado-de-alkoholajoj-en-EU_0127282727.mp3", "/wp-content/uploads/2018/02/w_mj_Konsumado_de_alkoholajoj_en_EU_0128.mp3-filename_UTF-8w_mj_Konsumado-de-alkoholajoj-en-EU_0127282727.mp3?_=12"]}
{"url": "https://pola-retradio.org/2018/02/la-pentroarto-el-la-polaj-muzeoj/", "title": "La pentroarto el la polaj muzeoj", "published": "2018-02-24 15:03:13+01:00", "content_text": "Preskaŭ 10 mil polaj tolaĵoj el la intermilita periodo ĝis la fino de 2018 estos konsulteblaj sur la senpaga interreta platformo muzeana.com. Temas pri la nova projekto de la fondaĵo populariganta arton „Nemalbona arto” konsistanta el la virtuala katalogo de la pentroarto el 20 muzeoj el la tuta Pollando. Ĝi enhavos ankaŭ tiujn verkojn, kiuj ĉiutage troviĝas en muzeaj stalpejoj kaj ne eblas ilin rigardi en la muzeoj. La virtuala pentroarta katalogo celas ne sole personojn intersiĝantajn pri la arto dezirantajn sekvi kiel en la daŭro de la jaroj estis prezentataj elektitaj motivoj, kiel estis ŝanĝiĝanta modo, kiel speguliĝis en la arto kutimoj aŭ historiaj scenoj. La serĉilo koncernanta temaron aŭ aŭtoron ebligos rapide konatiĝi kun koncerna verko.  Alia serĉkategorio funkcios baze de ŝlosilaj vortoj pri naciaj motivoj – popolaj vestoj, panoramoj, historiaj, militistaj aŭ literaturaj motivoj. La katalogon kompletigos edukmaterialoj pri elektitaj pentraĵoj aŭ iliaj aŭtoroj, kaj akiritajn konojn eblos kontroli pere de minikvizoj.  Kun la fluo de la tempo la katalogo estos kompletigata.\n\nEl la elsendo 24.02.2018. Legas   Barbara – 1’34”", "author": null, "categories": ["Kulturkroniko"], "audio_links": ["/wp-content/uploads/2018/02/kk_bp_10_mil_polaj_tolajoj_en_interreto_0134.mp3-filename_UTF-8kk_bp_10-mil-polaj-tolajoj-en-interreto_0127342727.mp3", "/wp-content/uploads/2018/02/kk_bp_10_mil_polaj_tolajoj_en_interreto_0134.mp3-filename_UTF-8kk_bp_10-mil-polaj-tolajoj-en-interreto_0127342727.mp3?_=13"]}
{"url": "https://pola-retradio.org/2018/02/la-6-a-festivalo-de-frankofonio/", "title": "La 6-a Festivalo de Frankofonio", "published": "2018-02-24 15:07:00+01:00", "content_text": "En marto en multaj polaj urboj i.a. Varsovio, Krakovo kaj Vroclavo okazos eventoj ligitaj kun la 6-a eldono de la Festivalo de Frankofonio. La festivalo populariganta la francan lingvon, kiun parolas preskaŭ 280 milionoj da personoj havos la formon de  koncertoj, spektakloj, literaturaj edukiniciatoj kaj kuirartaj renkontiĝoj. La eventon kunorganizas ambasadoj de Belgio, Demokratia Respubliko Kongo, Francio, Kanado, Luksemburgo, Maroko, Svislando, Senegalo, Urugvajo, reprezentantejo de Valonio-Bruselo, krome Franca Instituto en Pollando kaj Rumana Kulturinstituto. La nunjara eldono de la festivalo tradicie malfermita al ĉiuj aĝogrupoj aparte celas studentojn, tial ĝi estos traktita en la polaj universitatoj kiel evento speciala. La festivalo daŭros ekde la 1-a ĝis la 31-a de marto.\n\nEl la elsendo 24.02.2018. Legas   Barbara – 1’o6″", "author": null, "categories": ["Kulturkroniko"], "audio_links": ["/wp-content/uploads/2018/02/kk_bp_La_6-a_Festivalo_de_Frankofonio_0106.mp3-filename_UTF-8kk_bp_La-6-a-Festivalo-de-Frankofonio_0127062727.mp3", "/wp-content/uploads/2018/02/kk_bp_La_6-a_Festivalo_de_Frankofonio_0106.mp3-filename_UTF-8kk_bp_La-6-a-Festivalo-de-Frankofonio_0127062727.mp3?_=14"]}
{"url": "https://pola-retradio.org/2018/02/japanaj-kimonoj-en-krakovo/", "title": "Japanaj kimonoj en Krakovo", "published": "2018-02-24 15:09:29+01:00", "content_text": "Ĝis la 4-a de aprilo la loĝantoj de Krakovo kaj ĝiaj vizitantoj povas admiri en la Muzeo de la Japana Arto kaj Tekniko Manggha pli ol 100 kimonojn. La tradiciaj japanaj vestoj devenas el la kolekto, kiu riĉigis la muzeon pasintjare. Kiel klarigas la ekspozicikuratoroj la varieco de la tradicia japana vesto estas atingata dank’ al la uzo de multspecaj teksaĵoj kaj ornammodeloj, kiuj faritaj mane aŭ maŝine estas teksataj, pentrataj aŭ brodataj. La mana pretigado de teksaĵoj por kimono okazas en specializaj metiejoj, kvankam nun pli ofte oni uzas helpon de maŝinoj kaj komputiloj. Simpla formo de kimono ebligas koncentriĝi pri ĝia ornamado. Apliko de multaj teknikoj kaj vastgamaj ornamideoj kaŭzis, ke kimono fariĝis unu el la plej belaj formoj de la japana arto kaj dum la pasantaj epokoj ili fariĝis diversstilaj. En 2017 ĉirkaŭ 200 kimonojn kun akcesoraĵoj, t.e. la zonoj „obi” donacis al la Muzeo Manggha Reiko Nakagura kaj Małgorzata Olejniczak. La nuna ekspozicio en Krakovo prezentas la plej belajn el inter ili.\n\nEl la elsendo 24.02.2018. Legas   Tomek – 1’13”", "author": null, "categories": ["Kulturkroniko"], "audio_links": ["/wp-content/uploads/2018/02/kk_tm_Pli_ol_100_kimonoj_rigardeblaj_en_Manggha_0113.mp3-filename_UTF-8kk_tm_Pli-ol-100-kimonoj-rigardeblaj-en-Manggha_0127132727.mp3", "/wp-content/uploads/2018/02/kk_tm_Pli_ol_100_kimonoj_rigardeblaj_en_Manggha_0113.mp3-filename_UTF-8kk_tm_Pli-ol-100-kimonoj-rigardeblaj-en-Manggha_0127132727.mp3?_=15"]}
{"url": "https://pola-retradio.org/2018/02/e_elsendo-el-la-24-02-2018/", "title": "E_elsendo el la 24.02.2018", "published": "2018-02-24 18:36:30+01:00", "content_text": "Podkasto: Ludu en nova fenestro | Elŝutu\n\nLa 730-a E_elsendo el la 24.02.2018 ĉe www.pola-retradio.org\n\n– Ĵus aperis en la retejo uea.org la Dua Bulteno de la 103-a UK en Lisbono. Tiu evento kaj la ĉi-semajne finiĝinta vizito de Konstanta Kongresa Sekretario, Clay Magalhães estas la temo de nia antaŭmikrofona renkontiĝo. – Komence ni prezentas riĉan kulturinforman kronikon pri interesa projekto koncerne polan pentroarton en la interreto, pri ekspozicio de 100 kimonoj en Krakovo kaj pri la 6-a Festivalo de Frankofonio okazonta en marto en multaj lokoj de Pollando. – En la fino ni invitas por leterkesta renkontiĝo.\n\n-Muzike akompanas nin en la elsendo la junulina grupo el Svedio “Trifolio” per la kanzono “Por feliĉo de niaj infanoj”. – La interneta foto prezentas unu el la verkoj de pola pentristino aktivanta en la intermilita periodo Zofia Stryjeńska, kiu plej verŝajne troviĝos en la platformo muzeana.com. Ĝi referencas al la pola junia kutimo lanĉi flonkronojn dum la tago de s-ta Johano. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/02/RetRadio_24.02.2018_sabato.mp3"]}
{"url": "https://pola-retradio.org/2018/02/clay-magalhaes-pri-la-103-a-uk-en-lisbono/", "title": "Clay Magalhães pri la 103-a UK en Lisbono", "published": "2018-02-24 21:27:34+01:00", "content_text": "Ĵus aperis en la retejo uea.org la Dua Bulteno de la 103-a UK en Lisbono. Tiu evento kaj la finiĝinta vizito de Konstanta Kongresa Sekretario, Clay Magalhães en la kongresurbo estas la temo de nia antaŭmikrofona renkontiĝo. El la elsendo 24.02.2018 – 12′", "author": null, "categories": ["Antaŭ la mikrofono"], "audio_links": ["/wp-content/uploads/2018/02/bp_kun-Clay-Clay-Magalhaes_La-2-a-Bulteno_12.mp3", "/wp-content/uploads/2018/02/bp_kun-Clay-Clay-Magalhaes_La-2-a-Bulteno_12.mp3?_=16"]}
{"url": "https://pola-retradio.org/2018/02/la-saniga-efiko-de-la-stupargrimpado/", "title": "La saniga efiko de la ŝtupargrimpado", "published": "2018-02-27 00:00:27+01:00", "content_text": "La regula ŝtupargrimpado estas bona rimedo por lertigi la funkciadon de la korangia sistemo, inkluzive malaltigon de la alta sangopremo kaj fortikigon de la piedmuskoloj. Sciencistoj rekomendas tion aparte al virinoj post menopaŭzo, klarigante, ke elekto  de la fizika aktivado por virinoj tiuvivperiode estas malfacila. Unuflanke malinstige efikas ofte monomanko, foresto de najbara sporta centro, malbona vetero kaj eĉ hontemo. Aliflanke unu el la kaŭzoj ligiĝas kun fiziologio. Nome fortikigaj ekzercoj, ekzemple kun la uzo de halteroj, helpas konservi la muskolomason, sed grandigas la riskon de hipertensio ĉe  mezaĝuloj aŭ personoj jam ĝin suferantaj. Ligo de ĉi-specaj ekzercoj kun streĉo rapidiganta la pulson, dank’ al kio la muskoloj estas provizataj per sango riĉa je oksigeno, ebligas minumumigi tiun riskon. La simpla ŝtupargrimpado ebligas ligi ambaŭ specojn de la trejnado helpante forigi la grasohiston, plibonigi la kolesterolostrukturon kaj malaltigi la riskon de osteoroporozo. Ĝi kostas nenion kaj eblas ĝin praktiki diskrete. Pri la efikeco de ĉi-speca ŝtupargrimpa trejnado informis la periodaĵo dediĉita al problemoj ligitaj kun menopaŭzo. Raportis pri tio internacia sciencista kolektivo ekzameninte grupon de koreaninoj, kiuj ĉiutage grimpis 192 ŝtupojn du ĝis kvin fojojn. Ĉe ĉiuj estis konstatita pliboniĝo de la sanstato. La trejnado rezultigis malgrandigon de la minaca arteriskleroto kaj malaltigon de la sangotensio ĉe virinoj suferantaj hipertension. Pliboniĝis ankaŭ la muskoloforto de iliaj piedoj.\n\nEl la elsendo 27.02.2018. Legas Tomek – 1’48”\n\nsc_tm_saniga_efiko_de_stupargrimpado_01’48”.mp3; filename_=UTF-8”sc_tm_saniga efiko de stupargrimpado_0148", "author": null, "categories": ["Sciencaj informoj"], "audio_links": ["http://wp-content/uploads/2018/02/sc_tm_saniga_efiko_de_stupargrimpado_0148.mp3-filename_UTF-8sc_tm_saniga-efiko-de-stupargrimpado_0127482727.mp3", "http://wp-content/uploads/2018/02/sc_tm_saniga_efiko_de_stupargrimpado_0148.mp3-filename_UTF-8sc_tm_saniga-efiko-de-stupargrimpado_0127482727.mp3?_=17"]}
{"url": "https://pola-retradio.org/2018/02/sojle-de-sangoj-en-la-butikumado/", "title": "Sojle de ŝanĝoj en la butikumado", "published": "2018-02-27 00:00:55+01:00", "content_text": "Ekde la 1-a de marto ekvalidas en Pollando leĝo limiganta la dimanĉan komercon. En 2018 komercaj dimanĉoj validos nur dum la unua kaj lasta dimanĉoj de la unuopaj monatoj. Ekde la 2019-a butikumi dimanĉe eblos nur en la lasta dimanĉo de la monato,  en la 2020-a la malpermeso ĉirkauprenos ĉiujn dimanĉojn escepte de sep difinitaj – du antaŭ la Kristansko, unu antaŭ la Pasko kaj la lastaj dimanĉoj de januaro, aprilo, junio kaj aŭgusto. La butikuma malpermeso validas rilate al komercaj centroj, superbazaroj kaj ĉiuj vendejoj, en kiuj krom posedanto laboras aliaj vendistoj. La leĝo samtempe listigas lokojn,  kiuj povas funkcii kaj funkcios dum senkomercaj dimanĉoj. Temas i.a. pri benzinprenejoj, florvendejoj, apotekoj, stacidomoj kaj flughavenoj.\n\nEl la elsendo 27.02.2018. Legas Milada – 1’11”", "author": null, "categories": ["Novaĵoj"], "audio_links": ["/wp-content/uploads/2018/02/w_msz_Sangoj_en_la_dimanca_publika_komerco_0111.mp3-filename_UTF-8w_msz_Sangoj-en-la-dimanca-publika-komerco_0127112727.mp3", "/wp-content/uploads/2018/02/w_msz_Sangoj_en_la_dimanca_publika_komerco_0111.mp3-filename_UTF-8w_msz_Sangoj-en-la-dimanca-publika-komerco_0127112727.mp3?_=18"]}
{"url": "https://pola-retradio.org/2018/02/e_elsendo-el-la-27-02-2018/", "title": "E_elsendo el la 27.02.2018", "published": "2018-02-27 18:14:51+01:00", "content_text": "Podkasto: Ludu en nova fenestro | Elŝutu\n\nLa 731-a E_elsendo el la 27.02.2018 ĉe www.pola-retradio.org\n\n– Hodiaŭ ni retrorigardas al la 4-a Interlingvistika Simpozio okazinta pasintaŭtune en Poznano lige kun la 20-jariĝo de la Interlingvistikaj Studoj ĉe Adam Mickiewicz-Universitato. Unu el la prelegintoj, sed ja ankaŭ kunorganizantoj de la simpozio estis d-ino Ida Stria. En nia interparolo ŝi donas apartan atenton al sia scienca laboro kaj doktoriga disertaĵo traktinta la temon Lingva Bildo de la Mondo en la E-medio. – Niaj komencaj aktualaĵoj rilatas al la baldaŭaj ŝanĝoj en la organizo de la dimanĉa publika komerco en Pollando kaj al la alkoholaĵkonsumado en la Eŭropa Unio kaj pola partopreno en ĉi tiu merkato. – Nia sciencbultena temo alportas iom surprizan informon, gravan aparte por virinoj en la postgenera periodo, ke la ŝtupargrimpado povas efiki kiel saniga terapio. – La interneta foto ilustras nian sciencbultenan temon, t.e. salubran efikon de la ŝtupargrimpado aparte por virinoj en la postgenera periodo. – Muzike akompanas nin la grupo Niaj Bardoj el la urbo Toruń, plenumintaj la Siberian Lulkanton de Julio Baghy. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/02/RetRadio_27.02.2018_-mardo.mp3"]}
{"url": "https://pola-retradio.org/2018/02/interparolo-kun-d-ino-ida-stria/", "title": "Interparolo kun d-ino Ida Stria", "published": "2018-02-27 21:24:11+01:00", "content_text": "En la hodiaŭa programo ni retrorigardas al la 4-a Interlingvistika Simpozio okazinta pasintaŭtune en Poznano lige kun la 20-jariĝo de la Interlingvistikaj Studoj ĉe Adam Mickiewicz-Universitato. Unu el la prelegintoj, sed ja ankaŭ kunorganizantoj de la simpozio estis d-ino Ida Stria . En nia interparolo ŝi donas apartan atenton al sia scienca laboro kaj doktoriga disertaĵo traktinta la temon Lingva Bildo de la Mondo en la E-medio. El la elsendo 27.02.2018 – 9’02”", "author": null, "categories": ["Antaŭ la mikrofono"], "audio_links": ["/wp-content/uploads/2018/02/bp_kunn_d-ino_Ida_Stryja_pri_lingva_bildo_de_la_mondo_09_02.mp3-filename_UTF-8bp_kunn-d-ino-Ida-Stryja-pri-lingva-bildo-de-la-mondo_0927-022727.mp3", "/wp-content/uploads/2018/02/bp_kunn_d-ino_Ida_Stryja_pri_lingva_bildo_de_la_mondo_09_02.mp3-filename_UTF-8bp_kunn-d-ino-Ida-Stryja-pri-lingva-bildo-de-la-mondo_0927-022727.mp3?_=19"]}
{"url": "https://pola-retradio.org/2018/03/koncertoj-por-la-100-jarigo-de-sendependeco-de-pollando/", "title": "Koncertoj por la 100-jariĝo de sendependeco de Pollando", "published": "2018-03-02 14:58:00+01:00", "content_text": "Inter eventoj planitaj por omaĝi la 100-jariĝon de la suverena Pollando troviĝas i.a. koncertoj en Vieno, Budapeŝto kaj Hongkongo, ekspozicioj, teatraj spektakloj kaj interbranĉaj projektoj. La proklamita pasintjare  registara programo „La suverena Pollando” planita por la jaroj 2017-2021 efektiviĝos sur kelkaj platformoj – loka, regiona, centra la eksterlanda. Inter la muzikaj eventoj eksterlande troviĝas Hong Kong Arts Festivalo (inter la 4-a kaj la 22-a de marto). Dum tiu renoma arta evento en Azio estos prezentita pola ĵazo kaj krome la projekto „Fortuna plays Szymborska”. La nunjara septembra Festivalo Bridging Europe en Budapeŝto estos dediĉita al la kulturo de Pollando kaj de la baltiaj landoj. Dum la inaŭgura koncerto de la festivalo Sinfonia Varsovia ligos la muzikan kulturon de Pollando kaj la baltiaj landoj. Krom aŭdiĝonta tiam Koncerta Simfonio de Karol Szymanowski okazos du pliaj koncertoj kaj multimedia instalaĵo dediĉita al la figuro kaj kreado de Ignacy Jan Paderewski. Komponaĵoj de Stanisław Moniuszko kaj Ignacy Jan Paderewski aŭdiĝos en septembro en Wiener Musikverein. La koncerton de la Nacia Simfonia Orkestro de Pola Radio gvidos ĝia arta direktoro, unu el plej estaraj direktistoj de la generacio Alexander Liebreich. Unu el la plej interesaj projektoj estas muzikspektaklo pri Ignacy Jan Paderewski produktota en Usono. La 11-an de novembro 2019 en Usono okazos la finalo de la projekto „Paderewski Cycle”, kadre de kiu naŭ usonaj kreantoj produktos 15-20 minutajan minispektaklojn muzikajn, inspiritajn per la vivo kaj heredaĵo de la pola komponisto, pianisto kaj politikisto.\n\nEl la elsendo 02.03.2018. Legas  Barbara – 3’40”", "author": null, "categories": ["Kulturkroniko"], "audio_links": ["/wp-content/uploads/2018/03/kk_bp_Eksterlandaj_muzikeventoj_por_100-jarigo_de_pola_sendependeco_0224.mp3-filename_UTF-8kk_bp_Eksterlandaj-muzikeventoj-por-100-jarigo-de-pola-sendependeco_0227242727.mp3", "/wp-content/uploads/2018/03/kk_bp_Eksterlandaj_muzikeventoj_por_100-jarigo_de_pola_sendependeco_0224.mp3-filename_UTF-8kk_bp_Eksterlandaj-muzikeventoj-por-100-jarigo-de-pola-sendependeco_0227242727.mp3?_=20"]}
{"url": "https://pola-retradio.org/2018/03/la-nacia-biblioteko-solenas-la-90-jarigon/", "title": "La Nacia Biblioteko solenas la 90-jariĝon", "published": "2018-03-02 15:00:33+01:00", "content_text": "La pola Nacia Biblioteko la 24-an de februaro 2018 solenis sian 90-jariĝon en la sendependa Pollando. Ĝiaj tradicioj estas pli malnovaj kaj referencas al la biblioteko de polaj nobeloj Jędrzej kaj Józef Załuski disponigita al la publiko en 1747. Komence ĝi enhavis 200 mil volumojn, inkluzive de la plej valoraj historiaj dokumentoj el i.a. tiel nomataj reĝaj kolektoj. Post la morto de la fondintoj la protekton super ĝi transprenis Komisiono por la Nacia Edukado. Jam en 1780 la Sejmo decidis pri ĝia rajto ricevi senpage ĉiujn presaĵojn aperantajn en la Respubliko. Post la falo de Kościuszko-insurekcio en 1795 la librokolektoj en la kvanto de 400 mil volumoj – kiel militpredo – estis transportitaj al Peterburgo, kie ili fundamentis la Caran Bibliotekon. La ideo de la nacia librejo revenis post la reakiro de la suvereneco en 1918. Ĝia ideodoninto kaj la unua direktoro Stefan Demby – ankoraŭ antaŭ ĝia lanĉo – certigis al ĝi la privilegion ricevi ĉiun ekzempleron de presaĵoj aperantaj en la lando. Al la bibliotekaj kolektoj eniris parto de Załuski-biblioteko reakirita baze de Riga-Traktato (1921) kaj ankaŭ privataj bibliotekoj, krome tiuj kreataj dum la aneksoperiodo kun la penso de la sendependiĝonta Pollando. En 1939 la kolektoj de la Nacia Biblioteklo enhavis 700 mil objektojn, inkluzive de malnovpresaĵoj, muziknotoj, grafikaĵoj, mapoj kaj atlasoj kaj 24 mil manuskriptojn el la plej frua periodo de la pola presarto. Aŭtune de la 1939 la plej valorajn librojn eblis veturigi al Kanado kaj deponi en la montreala banko. Multaj el tiuj, kiuj restis en Varsovio estis rabveturigitaj al germanaj bibliotekoj. Dum la germana okupacio dum ka celkonscia detruado de la polaj kolektoj en Varsovio estis forbruligitaj preskaŭ 80 mil malnovpresaĵoj, 26 mil manuskriptoj, 2500 inkunabloj, 100 mil desegnaĵoj kaj grafikaĵoj, 50 mil muziknotoj kaj teatrodokumentoj, riĉaj kartografiaj kolektoj, parto de katalogoj. I.a estis forbruligita tiam la manuskripto de „Sinjoro Tadeo” de Adam Mickiewicz. Aktuale la kolektoj de la Nacia Biblioteko havas pli ol 9 milionojn da objektoj. Krom presaĵoj kaj manuskriptoj temas pri mapoj,  muziknotoj, krome son- kaj aŭdovidaj dokumentoj. Dum la pasintjara aŭtuno La Bita Nacia Biblioteko Polona.pl festis la aldonon de la dumiliona objekto, kiun ĉe la ĵus menciita adreso (polona.pl) eblas konsulti kaj utiligi ankaŭ komerccele.\n\nEl la elsendo 02.03.2018. Legas  Barbara – 3’40”", "author": null, "categories": ["Kulturkroniko"], "audio_links": ["/wp-content/uploads/2018/03/kk_bp_Pola_Nacia_Biblioteko_90-jarigis_0340.mp3-filename_UTF-8kk_bp_Pola-Nacia-Biblioteko-90-jarigis_0327402727.mp3", "/wp-content/uploads/2018/03/kk_bp_Pola_Nacia_Biblioteko_90-jarigis_0340.mp3-filename_UTF-8kk_bp_Pola-Nacia-Biblioteko-90-jarigis_0327402727.mp3?_=21"]}
{"url": "https://pola-retradio.org/2018/03/e_elsendo-el-la-02-03-2018/", "title": "E_elsendo el la 02.03.2018", "published": "2018-03-02 22:27:54+01:00", "content_text": "Podkasto: Ludu en nova fenestro | Elŝutu\n\nLa 732-a E_elsendo el la 02.03.2018 ĉe www.pola-retradio.org\n\n– Komence de nia vendreda elsendo audiĝas ampleksa kulturtema segmento, en kiu ni informas pri la 90-jariĝo de la pola Nacia Biblioteko kun referenco al ĝia kreiĝo, postaj sortoj kaj la nuna stato. Ni mallonge parolas ankaŭ pri la eksterlanda koncerta programo ligita kun la 100-jariĝo de la reakiro de la suvereneco de Pollando. Multaj eventoj ligiĝas kun la figuro de la elstara pola komponisto, pianisto kaj politikisto Ignacy Jan Paderewski. Tiun programsegmenton ornamas fragmento de lia „Krakovjaka Fantazio”. – Ankaŭ nia nunsemajna E-komunuma segmento estas riĉenhava. Ni informas pri la donaco de ESF por la Fonduso Middelkoop de UEA por garantii la pluekziston de la fako pri Esperanto kaj Interlingvistiko en la Amsterdama universitato. Pri januaraj eventoj en Hispanio ligitaj al omaĝo al Juan Régulo Pérez lige kun lia 25-a mortodatreveno kaj kun la tutfebruara ekspozicio pri Esperanto en Guardamar del Segura. Fine ni informas pri riĉa programo de BEL-konferencoj en Brazilo. La lastan informon muzike ni ornamis per la muzikcitaĵo el la kanzono „Neatendite” de Dirce Sales. – En la fino ni prezentas la 1-an parton de la prelego de prof. Humphrey Tonkin dum la pasintjara Esperantologia Konferenco – „ Esperanto: Esploraj Prioritatoj”. – La interreta foto referencas al la 90-jariĝo de la pola Nacia Biblioteko. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/03/RetRadio_02.03.2018_venredo.mp3"]}
{"url": "https://pola-retradio.org/2018/03/cikonioj-atendas-varmigon/", "title": "Cikonioj atendas varmiĝon", "published": "2018-03-06 00:00:00+01:00", "content_text": "Cikoniojn vintrumantajn en la Rekapabliga Centro por la Protektataj Animaloj en la apudkarpatia regiono surprizis la lastaj neĝoj kaj frosto. Troviĝas en ĝi cikonioj, unuavice birdoj kun rompitaj flugiloj aŭ piedoj, lezitaj pro elfalo el nesto, birdoj erarpafitaj aŭ lezitaj de kurento. Post la rekapabligado ili revenas – kutime komence de marto – al siaj nestejoj. Pli frue resaniĝintaj birdoj dum sunplenaj kaj varmaj tagoj forflugas je du, tri kilometroj for de la centro. Nunjare haltigis ilin frosto. Tiuj kiuj spite la frostan veteron estis pli kuraĝaj iom haste devis serĉi rifuĝejon elektante proksimajn farmejojn kaj eĉ tiajn lokojn kiel grandsurfaca vendejo. Ĉiuj estis revenigitaj al la Centro. Nunjare la vintron pasigas tie 80 cikonioj. Printempe restos sole birdoj kun firme difektitaj flugiloj aŭ piedoj. Krom cikonioj la vintron en Przemyśl pasigas malgrandaj kriagloj, reĝa aglo, buteoj, kapreoloj, vulpoj kaj 10 erinacoj unuavice el la apudkarpatia vojevodio. La cikonioj el Afriko plej frue revenas en la unuaj tagoj de marto, en plimulto tamen en aprilo.\n\nEl la elsendo 06.03.2018. Legas Tomek – 1’18”", "author": null, "categories": ["Novaĵoj"], "audio_links": ["/wp-content/uploads/2018/03/w_tm_Pola_ansera_lanugo_konkeras_la_mondon_0118.mp3-filename_UTF-8w_tm_Pola-ansera-lanugo-konkeras-la-mondon_0127182727.mp3", "/wp-content/uploads/2018/03/w_tm_Pola_ansera_lanugo_konkeras_la_mondon_0118.mp3-filename_UTF-8w_tm_Pola-ansera-lanugo-konkeras-la-mondon_0127182727.mp3?_=22"]}
{"url": "https://pola-retradio.org/2018/03/pola-biodetruebla-agroteksajo/", "title": "Pola biodetruebla agroteksaĵo", "published": "2018-03-06 00:00:07+01:00", "content_text": "Sciencistoj el la Lodza Politekniko prilaboris agroteksaĵon, kiu dank’ al enhavo de biopolimeraj konsisteroj signife rapidigas plantokreskon. Ĝi samtempe „spiras”, kio signifas, ke povas traiĝi tra ĝi akvo kaj fluidaj sterkoj. Ĝia aldona avantaĝo estas la fakto, ke ĝi ne influas negative la medion kaj estas biodetruebla. La teksaĵo kun la nomo BioEcoFab povas esti aplikata en agrikulturo, hortikulturo, florkultivado, primastrumado de la urbaj, montaraj areoj vojkonstruado. La teksaĵo estis testita en laboratoriaj kondiĉoj en kontrolaj esplorcentroj laŭ la vidpunkto de la plantado de floroj, legomoj kaj fruktoj, sportaj-ripozigaj herborulaĵoj, malfacile primastrumeblaj altmontaj terenoj kaj grundniveligaj vojlaboroj. Oni antaŭvidas, ke dum la plej proksimaj jaroj la agroteksaĵo aperos sur la merkato. Nun daŭras esploroj pri ĝiaj novaj specoj.\n\nEl la elsendo 06.03.2018. Legas Tomek – 0’59”\n\nsc_tm_Pola_agrikultura_bioteksajo_0’59”.mp3; filename_=UTF-8”sc_tm_Pola agrikultura bioteksajo_059", "author": null, "categories": ["Sciencaj informoj"], "audio_links": ["/wp-content/uploads/2018/03/sc_tm_Pola_agrikultura_bioteksajo_059.mp3-filename_UTF-8sc_tm_Pola-agrikultura-bioteksajo_027592727.mp3", "/wp-content/uploads/2018/03/sc_tm_Pola_agrikultura_bioteksajo_059.mp3-filename_UTF-8sc_tm_Pola-agrikultura-bioteksajo_027592727.mp3?_=23"]}
{"url": "https://pola-retradio.org/2018/03/orcino-imitanta-la-homan-parolon/", "title": "Orcino imitanta la homan parolon", "published": "2018-03-06 00:00:12+01:00", "content_text": "Orcinoj estas eksterordinare interligentaj maraj mamuloj vivantaj en plurgeneraciaj grupoj de 5 ĝis 40 individuoj, kiujn gvidas la plej aĝa kaj plej spertoplena femalo. Post ŝia morto la grupoj malkomponiĝas je malpli grandaj en kiuj la gvidadon transprenas la filinoj de la mortinta gvidantino. Ĉiu el la grupoj havas la propran komunikstilon, kiun esploristoj difinas kiel dialektojn. Sed evidentiĝas, ke la orcina imittalento povas superi la limojn de la propra komuniksistemo. Internacia sciencista kolektivo publikigis informojn pri interesaj eksperimentoj koncerne ilian lernadon kaj imitadon de homaj sonoj. La 14-jara orcino Wikie vivanta en la akvario Marineland en Antibes en Francio kapablas imiti la homan parolon. Dank’ al la sciencistaj klopodoj Wikie kapablas elparoli – tenante la kapon super la akvolustro – la salutojn „hello” kaj „bye bye”, numeralojn de unu ĝis tri kaj la nomon de sia prizorgantino Amy. La eksperimento levas la demandojn pri la inteligenteco de mamuloj kaj ilia kapablo lerni. Jam pli frue al ĉi-specaj eksperimentoj estis subigitaj elefanto kaj belugo.\n\nEl la elsendo 06.03.2018. Legas Barbara – 1’33”\n\nsc_bp_Orcino_Wiki_imitas_la_homan_parolon_01’33”.mp3; filename_=UTF-8”sc_bp_Orcino Wiki imitas la homan parolon_0133", "author": null, "categories": ["Sciencaj informoj"], "audio_links": ["/wp-content/uploads/2018/03/sc_bp_Orcino_Wiki_imitas_la_homan_parolon_0133.mp3-filename_UTF-8sc_bp_Orcino-Wiki-imitas-la-homan-parolon_0127332727.mp3", "/wp-content/uploads/2018/03/sc_bp_Orcino_Wiki_imitas_la_homan_parolon_0133.mp3-filename_UTF-8sc_bp_Orcino-Wiki-imitas-la-homan-parolon_0127332727.mp3?_=24"]}
{"url": "https://pola-retradio.org/2018/03/post-la-balotoj-en-italio/", "title": "Post la balotoj en Italio", "published": "2018-03-06 00:00:47+01:00", "content_text": "Dimanĉaj balotoj en Italio ŝanĝas la politikan scenejon en ĉi tiu lando. La partio Forza Italia de Silvio Berlusconi deklaris lastlunde, ke la venkinta centrodekstrula bloko devintus ricevi mandaton por establi la registaron. Ĝi akiris 35 procentojn de la voĉoj. La ĉefan lokon havas en ĝi la Norda Ligo gvidata de Matteo Salvini kun 17 procentoj de la voĉoj. La pretecon transpreni la povon deklaris ankaŭ Movado de Kvin Steloj. Voĉdonis por ĝi 32 procentoj de la balotintoj. Nur la trian lokon okupis la reganta ĝis nun centromaldekstrularo.\n\nEl la elsendo 06.03.2018. Legas Barbara – 0’47”", "author": null, "categories": ["Novaĵoj"], "audio_links": ["/wp-content/uploads/2018/03/w_bp_Post_la_dimancaj_balotoj_en_Italio_047.mp3-filename_UTF-8w_bp_Post-la-dimancaj-balotoj-en-Italio_027472727.mp3", "/wp-content/uploads/2018/03/w_bp_Post_la_dimancaj_balotoj_en_Italio_047.mp3-filename_UTF-8w_bp_Post-la-dimancaj-balotoj-en-Italio_027472727.mp3?_=25"]}
{"url": "https://pola-retradio.org/2018/03/finfine-koalicia-registaro-en-germanio/", "title": "Finfine koalicia registaro en Germanio", "published": "2018-03-06 00:00:51+01:00", "content_text": "Kvakam la germanaj CDU, CSU kaj SPD atingis interkonsenton pri establo de registara koalicio komence de februaro, sed nur lastdimanĉe estis anoncita la rezulto de internpartia referendumo en SPD pri la aprobo de la koaliciaj interkonsentoj. Tiel finiĝas la plej longa formado de la germana registaro en la historio. La germanaj balotoj al Bundestag okazis la 24-an de septembro 2017. La germana prezidento Frank-Walter Steinmeier formale prezentis kiel kandidaton por la kanceliera ofico Angela Merkel. La voĉdonado estas planita por la 14-a de marto. Nun Merkel gvidas la komisaran registaron. Ĝis nun ŝi gvidis tri koaliciajn registarojn en la jaroj 2005-2009 (CDU/CSU kaj SPD), 2009-2013 (CDU/CSU kaj la liberalula FDP),  2013-2017 (CDU/CSU kaj SPD).\n\nEl la elsendo 06.03.2018. Legas Milada – 0’14”", "author": null, "categories": ["Novaĵoj"], "audio_links": ["/wp-content/uploads/2018/03/w_msz_Merkel_proponita_por_kanceliera_posteno_014.mp3-filename_UTF-8w_msz_Merkel-proponita-por-kanceliera-posteno_027142727.mp3", "/wp-content/uploads/2018/03/w_msz_Merkel_proponita_por_kanceliera_posteno_014.mp3-filename_UTF-8w_msz_Merkel-proponita-por-kanceliera-posteno_027142727.mp3?_=26"]}
{"url": "https://pola-retradio.org/2018/03/e_elsendo-el-la-06-03-2018/", "title": "E_elsendo el la 06.03.2018", "published": "2018-03-06 17:08:06+01:00", "content_text": "Podkasto: Ludu en nova fenestro | Elŝutu\n\nLa 733-a E_elsendo el la 06.03.2018 ĉe www.pola-retradio.org\n\n– Komence de nia marda elsendo aŭdiĝas aktualaĵoj, en kiuj ni informas pri la postbalotaj scenejoj en Italio kaj en Germanio. La frosto forlasis Pollandon kaj revenantaj plusaj temperaturoj jam pensigas pri printempo, malpacience atendis ĝin ankaŭ cikonioj el la rekapabliga centro en la suda Pollando. Bonŝance ekde hodiaŭ la temperaturoj kreskas. – La sciencbultenaj temoj alportas la informojn pri orcino imitanta la homan voĉon kaj pri pola agrikultura bioteksaĵo. – Hodiaŭ aŭdiĝas krome la 67-a fragmento de la romano de Henryk Sienkiewicz „Quo Vadis” en la E-traduko de Lidia Zamenhof. – Muzike akompanas nin JoMo per la kanzono „Dancu” el la KD „JoMo slavumas” eldonita de Vinilkosmo. – La interreta foto referencas al malpacience atendantaj printempon cikonioj, kiuj devis resti – pro diversaj lezoj – por la vintra periodo en Pollando. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/03/RetRadio_06.03.2018_mardo.mp3"]}
{"url": "https://pola-retradio.org/2018/03/muzeo-de-wojciech-kilar-en-lia-domo-en-katowice/", "title": "Muzeo de Wojciech Kilar en lia domo en Katowice", "published": "2018-03-09 14:46:42+01:00", "content_text": "La urboaŭtoritatoj de Katowice (la suda Pollando) decidis aĉeti domon apartenintan al la mortinta en la 2013-a jaro pola mondfama komponisto Wojciech Kilar. Kreiĝos en ĝi muzeo dediĉita al la komponisto kaj muzika edukcentro. La familio de la Wojciech Kilar deklaris transdonon de la memoraĵoj ligitaj kun la komponisto por la celoj de la muzeo. Tuj post la morto de Wojciech Kilar ili deponis en la Historia Muzeo de Katowice memoraĵojn kun li ligitajn. Wojciech Kilar kvankam ne naskiĝis en Katowive dum 65 jaroj loĝis kaj kreis tie kaj la urbo fariĝis lia hejmo. Naskiĝinte en Lvovo la plimulton de sia vivo Kilar pasigis en ĉi tiu urbo i.a. studinte en la tiea Muzika Altlernejo. Wojciech Kilar debutis en la 50-aj jaroj de la pasinta jarcento kadre de la festivalo Varsovia Aŭtuno. Meze de la 70-aj jaroj Kilar simpligis sian muzikan lingvaĵon klare referencante al la popola kaj religia tradicioj. Okaze de la 100-jariĝo de la Varsovia Filharmonio li komponis „Missa por pace A.D. 2000”, verkon bonvenigitan kun entuziasmo. Wojciech Kilar famas ankaŭ kiel komponisto de  muziko por pli ol 130 filmoj i.a. por „Drakula” de Francis Ford Coppola, pro kio li ricevis premion de la Societo de Usonaj Komponistoj,  por “Pianisto” de Roman Polański kaj por ĉiuj filmoj de Krzysztof Zanussi. Pro la muziko por la filmo „Sinjoro Tadeo” li ricevis la polan premion Ora Anaso kaj Platinan Diskon pro la unuaj 20 mil venditaj diskoekzempleroj.\n\nEl la elsendo 09.03.2018. Legas  Maciek – 1’48”", "author": null, "categories": ["Kulturkroniko"], "audio_links": ["/wp-content/uploads/2018/03/kk_mj_Kreigas_la_muzeo_de_Wojciech_Kilar_0148.mp3-filename_UTF-8kk_mj_Kreigas-la-muzeo-de-Wojciech-Kilar_0127482727.mp3", "/wp-content/uploads/2018/03/kk_mj_Kreigas_la_muzeo_de_Wojciech_Kilar_0148.mp3-filename_UTF-8kk_mj_Kreigas-la-muzeo-de-Wojciech-Kilar_0127482727.mp3?_=27"]}
{"url": "https://pola-retradio.org/2018/03/la-ekspozicio-paderewski-en-la-varsovia-nacia-muzeo/", "title": "La ekspozicio “Paderewski” en la varsovia Nacia Muzeo", "published": "2018-03-09 14:50:26+01:00", "content_text": "Ĝis la 20-a de majo en la Nacia Muzeo en Varsovio funkcias la ekspozicio „Paderewski” dediĉita al la renoma pola artisto, granda patrioto, politikisto Ignacy Jan Paderewski. Ĉi tiu ekspozicio inaŭguris ciklon da eventoj en la varsova muzeo ligitaj kun la 100-jariĝo de la reakiro de suvereneco fare de Pollando. En pliaj planoj estas la junia ekspozicio dediĉita al la historitema pentroarto de Józef Brandt kaj aŭtune ekspozicio dediĉita al la arto el la periodo, kiam Pollando estis reakiranta suverenecon. Ignacy Jan Paderewski renoma pola komponisto kaj pianisto, granda patrioto sian famon kaj muzikan talenton transformis en aktvadon favore al Pollando. Ĉie kie li koncertis antaŭ la internacia publiko, antaŭ plej signifaj figuroj de sia epoko li estis deklaranta, ke li devenas el la lando, kiu ne troviĝas sur la mapo de la mondo. Pri lia grandeco atestas ankaŭ tio, ke kiam Pollando reakiris la suverenecon en 1918 li rezignis pri sia arta kariero transprenante la ĉefministran postenon. La trunkon de la ekspozicio konsistigas la deponita en la Nacia Muzeo kolekto de Paderewski, kiun li en 1930 antaŭtage de sia operacio transdonis al ĝi. La operacio sukcesis, sed Paderewski ne ŝanĝis sian decidon. En la kolekto troviĝas dokumentoj, memoraĵoj, tolaĵoj, hejmaj memoraĵoj el lia domo en la bieno Riond-Bosson ĉe Morges en Svislando. Laŭ la arta vidpunkto la plej interesa estas lia artkolekto el la Fora Oriento, aparte la ĉinaj emajlaĵoj. Ĝis nun la kolekto estis prezentata nur fragmente,  nun oni ekspozicias pli ol 600 objektojn. Kadre de la ekspozicio estas rigardebla ankaŭ fragmento de la filmo „La Luna Sonato” el 1937, en kiu Paderewski ludas polonezon La Bemol Maĵoran de Chopin, Hungaran Rapsodion de Liszt, La lunan sonaton de Beethoven kaj sian faman menueton. La muziko el ĉi tiu filmo rolas kiel muzika fono de la varsovia ekspozicio.\n\nEl la elsendo 09.03.2018. Legas  Tomek – 2’12”", "author": null, "categories": ["Kulturkroniko"], "audio_links": ["/wp-content/uploads/2018/03/kk_tm_Ekspozicio_pri_Paderewski_en_Varsovio_0212.mp3-filename_UTF-8kk_tm_Ekspozicio-pri-Paderewski-en-Varsovio_0227122727.mp3", "/wp-content/uploads/2018/03/kk_tm_Ekspozicio_pri_Paderewski_en_Varsovio_0212.mp3-filename_UTF-8kk_tm_Ekspozicio-pri-Paderewski-en-Varsovio_0227122727.mp3?_=28"]}
{"url": "https://pola-retradio.org/2018/03/internacia-tago-dedicita-al-metamorfozoj-de-ovidio/", "title": "Internacia tago dediĉita al Metamorfozoj de Ovidio", "published": "2018-03-09 14:55:06+01:00", "content_text": "Ekde 2005 en Liono, Francio okazas La Eŭropa Festivalo de Latino kaj Greka Lingvo . Pasintjare ĝi ekhavis novan, internacian formon koncentriĝante pri nur unu verko de la antikva aŭtoro, t.e. „Metamorfozoj” de Ovidio. Unu el ĝiaj elementoj estas legomaratono. En Eŭropo nunjare aliĝis al la evento 27 ŝtatoj, inkluzive de Pollando. En nia lando  temas pri Toruno, Lodzo, Poznano kaj Grodzisk Mazowiecki. Okaze de la evento la Fondaĵo „Traditio Europae” kunlaboranta kun la Filologia Fako de Kopernik-Universitato en Toruno kaj aliaj lokaj kulturinstancoj organizas en ĉi tiu urbo legomaratoron dediĉitan al la „Metamorfozoj”. En Toruno ĝi okazos la 23-an de marto. En la programo, en la tiea Etnografia Muezo, la studenta teatro „Status Quo” prezentos la enscenigon de la historio de Piramo kaj Thisbe el la 4-a libro de „Metamorfozoj” de Ovidio. Post la spektaklo okazos komuna legado de la 4-a libro en la pola lingo. Sekve la elektitajn partojn voĉlegos invititaj gastoj en diversaj lingvoj: latino, germana, nederlanda, franca, ĉeha, rusa, itala, hispana, portugala, bulgara, angla, ĉina. En Esperanto la tekston legos Maria Pokrzywnicka  el la Eduka Fako de la Muzeo. La fragmenton pri historio de Piramo kaj Thisbe el latina lingvo tradukis D-ro Vallienne,  disponigis ĝin al. torunaj esperantistoj Antonio De Salvo. Estus interese, se okaze de la Internacia Tago de Metamorfozoj en multaj universitataj filologiaj fakoj, bibliotekoj, muzeoj oni proponu pli vastskale la uzon de Esperanto.\n\nEl la elsendo 09.03.2018. Legas  Barbara – 2’17”", "author": null, "categories": ["Kulturkroniko"], "audio_links": ["/wp-content/uploads/2018/03/kk_bp_Ankau_esperantistoj_legos_Metamorfozojn_de_Ovidio_0217.mp3-filename_UTF-8kk_bp_Ankau-esperantistoj-legos-Metamorfozojn-de-Ovidio_0227172727.mp3", "/wp-content/uploads/2018/03/kk_bp_Ankau_esperantistoj_legos_Metamorfozojn_de_Ovidio_0217.mp3-filename_UTF-8kk_bp_Ankau-esperantistoj-legos-Metamorfozojn-de-Ovidio_0227172727.mp3?_=29"]}
{"url": "https://pola-retradio.org/2018/03/koninda-pollando-denove-en-la-historia-argentominejo/", "title": "Koninda Pollando: denove en la historia Arĝentominejo", "published": "2018-03-09 20:16:37+01:00", "content_text": "Hodiaŭ ni decidis denove inviti vin al la historia Arĝentominejo en Tarnowskie Góry, en la suda Pollando. La motivo estas tute aktuala, nome la finiĝinta vintro, kiu pro la frostaj temperaturoj elvokis tie eksterordinaran fenomenon. Temas pri pli ol unumetraj glacikonsuoj en la proksimeco de la ŝakto Żmija (ĵ-mia = vipuro) en la historia arĝentominejo. Tiun eksterordinaran fenomenon eblas konstati nur dum forta periodo, ĉar en la ekspluatitaj minejaj terenoj sub la tero regas kontanta temperaturo superanta 10 celsiusajn gradojn. Tiel estas ankaŭ ĉe la turisma vizititinero havanta 1740 metrojn. Tamen, kiam skua frosto atakas sur la tero, sub la tero en la proksimeco de la ŝakto Żmija la temperaturo falas sub la nulon. Tiam humida ŝakto kaj ankaŭ ĝiaj ĉirkaŭaĵoj transformiĝas en la minejan poluson de malvarmo. La ŝaktaj betonelementoj, kutime malsekaj frostiĝas kaj ĉe la fundo aperas glacikonusoj. La frosto kreas do pitoreskajn dekoraĵojn. La skuita de glacio ŝakto kaj pendantaj pli ol unumetraj glacikonsuoj ne estas tamen la unusola natura elemento en la minejo. Proksime de lumĵetiloj lumigantaj la itineron aperas musko, kaj sur la lignaj apogiloj subtenantaj la plafonon fungoj kaj likenoj. Turistoj en boatoj povas ankaŭ adimiri diversajn stalaktitajn formojn. La boradon de la ŝakto Żmija oni komencis en oktobro 1811. Ĝi havas ovalan formon, estas ĉirkaŭkonstruita de dolomita ŝtono kaj estas 43-metrojn profunda. Ekde la 70-aj jaroj de la 20-a jarcento ĝi plenumas ventolan rolon. Muntitaj super ĝi instalaĵoj empumpas aeron en la historian vizititineron. La subterejoj de Tarnowskie Góry, kiuj longas pli ol 150 kilometrojn rolas ankaŭ kiel unu el la plej grandaj en Pollando vintrumejoj de vespertoj. Ĉe la turisma vizititinero ili aperas tre malofte. Turistoj povas tamen ilin vidi, sed nur en la ĉirkaŭaĵo de la ŝakto Czarny Pstrąg (ĉarni p_strong = nigra truto), situanta kelkajn kilometrojn for de la minejo. Turistoj ne ĝenas tamen ilin dum la vintra dormo. Ni memorigu, ke la historia Arĝentominejo estis disponigita al turistoj en 1976. La vizititinero trapasas 40 metrojn sub la tero, kaj preskaŭ 300 metrojn necesas trapasi en boato. Pli frue en 1957 turistoj povis viziti sole ŝakton en Repecki Parko. Pasintjare, en 2017 – la laste menciita ŝakto kaj la tuta Arĝnetominejo kun aliaj postministaj historiaj objekto ektroviĝas sur la listo de Unesko.\n\nEl la elsendo 09.03.2018. Legas Barbara – 03’49”", "author": null, "categories": ["Felietonoj"], "audio_links": ["/wp-content/uploads/2018/03/fel_bp_Koninda_Pollando_Vintre_en_la_Argentominejo_en_Tarnowskie_Gory_0349.mp3-filename_UTF-8fel_bp_Koninda-Pollando_Vintre-en-la-Argentominejo-en-Tarnowskie-Góry_0327492727.mp3", "/wp-content/uploads/2018/03/fel_bp_Koninda_Pollando_Vintre_en_la_Argentominejo_en_Tarnowskie_Gory_0349.mp3-filename_UTF-8fel_bp_Koninda-Pollando_Vintre-en-la-Argentominejo-en-Tarnowskie-Góry_0327492727.mp3?_=30"]}
{"url": "https://pola-retradio.org/2018/03/e_elsendo-el-la-09-03-2018/", "title": "E_elsendo el la 09.03.2018", "published": "2018-03-09 20:29:47+01:00", "content_text": "Podkasto: Ludu en nova fenestro | Elŝutu\n\nLa 734-a E_elsendo el la 09.03.2018 ĉe www.pola-retradio.org\n\n– Nia komenca kulturkroniko alportas informojn pri la ekspozicio dediĉita al Ignacy Jan Paderwski en Varsovio, pri i.a. Etnografia Muzeo el Toruno kontribuonta la 23-an de februaro al la legomaratono de „Metamorfozoj” de Ovidio, dum kiu oni aŭdos ankaŭ Esperanton kaj pri kreiĝonta muzeo de konata pola komponisto Wojcech Kilar. – Hodiaŭ en la felietono el la ciklo Koninda Pollando ni invitas vin fari kun ni vintran viziton en la Arĝentominejo en Tarnowskie Góry (la suda Pollando). – E-komunuma informo rilatas al la okazinta 9-a TAKE kaj ĝia fina deklaro. – En Leterkesto ni i.a. reagas al la lastaj korespondaĵoj kaj dankas al niaj februaraj subtenantoj. – La kulturajn informojn akompanis citaĵoj el „Menueto” de I,J. Paderewski kaj polonezo el la filmo „S-ro Tadeo” de W. Kilar. Krome fragmente ni prezentas kanton de Amindaj „Mia voĉ’ pli laŭtos” el la KD eldonita de Vinilkosmo, kaj kanton de la slovaka grupo „Team” – „Sur sama ŝipo”. – La interreta foto prezentas imponajn glacikonusojn el la Arĝentominejo, pri kiu ni felietonis en la felietono Koninda Pollando. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/03/RetRadio_09.03.2018_vendredo.mp3"]}
{"url": "https://pola-retradio.org/2018/03/klopodoj-rekrei-populacion-de-leporoj/", "title": "Klopodoj rekrei populacion de leporoj", "published": "2018-03-13 00:00:16+01:00", "content_text": "Leporo apartenas al la bazaj specioj de etdimensiaj animaloj en Pollando vivante ĉefe sur la terenoj de agrikultura kultivado, herbejoj, junarbaroj. Bedaŭrinde en la lastaj jardekoj ilia nombro signife malkreskis. Se en 1978 oni taksis ilian populacion je ĉ. 2,4 milionoj da ekzempleroj, komence de la 90-aj jaroj estis jam je duono malpli. En 2010 la populacio de leporoj malkreskis ĝis ĉ. 540 mil ekzempleroj. Inter la kaŭzoj de ĉi tiu aferstato oni mencias plantprotektajn kemiaĵojn venenajn por la animaloj, kreskon de la nombro de vulpoj rilate kiujn funkcias protektoprogramo. De kelkaj jaroj apartan programon revenigi leporojn al la naturo realigas la lublina vojevodio en la orienta Pollando. En la periodo 2010-2017 preskaŭ du mil leporoj, aĉetitaj de bredistoj kaj adaptitaj al la vivo lbere revenis al la naturaj vivkondiĉoj. La programon gvidas la loka administracio kunlabore kun arbaristoj, ĉasistoj kaj sciencistoj. Leporoj estas aĉetataj de bredistoj aŭtune kaj lokataj sur speciale baritaj surfacoj, kiuj protektas ilin kontraŭ la rabobestoj. Zorgas pri ili forstistoj aŭ ĉasistoj el ĉasistaj rondoj kaj ilian sanstaton monitoras bestokuracistoj. Leporoj pretaj al memstara vivo printempe estas lasataj libere. Sur la surfacoj ĉirkaŭprenitaj per la programo validas malpermeso ĉasi leporojn  kaj ĉasistoj okupiĝas pri redukto de la rabobestoj. Laŭ la Cefa Statistika Oficejo en 2016 en la lublina vojevodio la nombro de leporoj kreskis ĝis pli ol 88 mil ekzempleroj, kio signifas ke je ĉiu 100 hektaroj kalkuliĝas preskaŭ 5 bestoj. Tamen laŭ specialistoj, por ke la populacio povu funkcii memstare, sur tiu areo devus vivi pli ol 12 leporoj. La programo estas daŭrigata.\n\nEl la elsendo 13.03.2018. Legas Tomek kaj Barbara – 2’11”", "author": null, "categories": ["Sciencaj informoj"], "audio_links": ["https://pola-retradio.org/wp-content/uploads/2018/03/sc_tm_bp_Klopodoj_kreskigi_la_populacion_de_leporoj_0211.mp3-filename_UTF-8sc_tm_bp_Klopodoj-kreskigi-la-populacion-de-leporoj_0227112727.mp3", "https://pola-retradio.org/wp-content/uploads/2018/03/sc_tm_bp_Klopodoj_kreskigi_la_populacion_de_leporoj_0211.mp3-filename_UTF-8sc_tm_bp_Klopodoj-kreskigi-la-populacion-de-leporoj_0227112727.mp3?_=31"]}
{"url": "https://pola-retradio.org/2018/03/sciencistoj-pozitive-pri-negrandaj-vinokvantoj/", "title": "Sciencistoj pozitive pri negrandaj vinokvantoj", "published": "2018-03-13 00:00:51+01:00", "content_text": "La sanmalfavora influo de alkoholaĵoj je la centra nervosistemo konsumataj longdaŭre kaj grandkvante estas konata kaj rekte proverba. Tamen malgrandaj kvantoj da alkoholaĵoj influante cerbon mildigas inflamprocezojn kaj favoras forigadon de toksaj substancoj, ankaŭ tiuj kiuj ligiĝas kun Alzheimer-malsano. Pri tio informis Maiken Nedergaard gvidanta la neŭromedicinan fakon ĉe University of Rochester (URMC). Pli fruaj esploroj jam elmontris, ke alkoholaĵo malgrandkvante bone efikas je sano malgrandigante riskon de malsanoj de la korangia sistemo kaj de kelkiuj tumoroj. La esploroj de profesorino Nedergaard  koncernis ĉefe gliajn ĉelojn, kiuj okupiĝas pri la forigado de toksaj substancoj el la cerbo kaj pri la provizado de neŭronoj per nutroelementoj kaj proteinoj. Tiuj esplorrezultoj estis publikigitaj la unuan fojon en 2012.  Kiel elmontris nun sciencistoj el University of Rochester gliaj ĉeloj estas plej aktivaj dum dormo. La fizikaj ekzercoj altigas ilian funkciefikecon. La novaj esploroj estis efektivigitaj ĉe musoj, ĉe kiuj sub la influo de granda kvanto da alkoholo (unu kaj duona gramoj je ĉiu korpokilogramo) estis konstatitaj simptomoj karakterizaj por inflamprocezoj, malaltigo de kognokapablo kaj movkapablo. Musoj modere konsumantaj alkoholon (duona gramo je ĉiu korpokilogramo) havis malpli altajn simptomojn karakterizajn por inflamprocezoj. Ilia sistemo pli efike forigadis toksajn substancojn ol ĉe la musoj el la kontrola grupo ne traktitaj per alkoholaĵo. La kogno- kaj mov-kapabloj estis la samaj. Ĝenerale do, malaltkvanta kaj modera konsumado de alkoholaĵoj malgrandigas la demencoriskon, dum ofta kaj longdaŭra drinkado influas limige la kognokapablojn.\n\nEl la elsendo 13.03.2018. Legas Tomek kaj Barbara – 2’08”\n\nsc_tm_bp_Sciencistoj_pozitive_pi_negrandaj_vinkvantoj_02’08”.mp3; filename_=UTF-8”sc_tm_bp_Sciencistoj pozitive pi negrandaj vinkvantoj_0208", "author": null, "categories": ["Sciencaj informoj"], "audio_links": ["/wp-content/uploads/2018/03/sc_tm_bp_Sciencistoj_pozitive_pi_negrandaj_vinkvantoj_0208.mp3-filename_UTF-8sc_tm_bp_Sciencistoj-pozitive-pi-negrandaj-vinkvantoj_0227082727.mp3", "/wp-content/uploads/2018/03/sc_tm_bp_Sciencistoj_pozitive_pi_negrandaj_vinkvantoj_0208.mp3-filename_UTF-8sc_tm_bp_Sciencistoj-pozitive-pi-negrandaj-vinkvantoj_0227082727.mp3?_=32"]}
{"url": "https://pola-retradio.org/2018/03/en-germanio-kaj-francio-pri-antisemitismo/", "title": "En Germanio kaj Francio pri antisemitismo", "published": "2018-03-13 00:00:54+01:00", "content_text": "Semajnfine „Deutsche Welle” informis, ke en la orientaj federaciaj landoj de Germanio kreskas antisemitismo. Ekspertoj alvokas la germanan registaron pri ĝia kontraŭbatalado. Laŭ la citita de la gazeto direktoro de la Fondaĵo de F.C. Flick antisemitismo kreskis en ĉiuj sociaj rondoj. Ĝi kreskas ne nur inter personoj kun ekstremaj opinioj, sed ankaŭ inter personoj kun opinioj moderaj. Nur en la pasinta jaro la germana policio notis 1453 deliktojn ĉi-rilatajn kaj laŭ „Tagesspigel” temas pri kvar ĉi-specaj ekscesoj tage. Kanceliero Angela Merkel antaŭnelonge informis, ke neniu juda institucio en Germanio povas ekzisti sen protekto de la polico. Komence de februaro la franca ĉefministro Édouard Philippe deklaris, ke Francio estas endanĝerigita de granda ondo de antisemitismo. Ankaŭ la franca ministro por la internaj aferoj konfirmis, ke en Francio okazas ĉiam pli da atakoj kaj kontraŭjudaj incidentoj. En la lando, en kiu vivas la plej granda juda socio en Europo, ĝiaj institucioj, centroj, lernejoj kaj infanvartejoj estas protekataj de armitaj ĝandarmoj, kaj feraj bariloj.\n\nEl la elsendo 13.03.2018. Legas Barbara – 1’34”", "author": null, "categories": ["Novaĵoj"], "audio_links": ["/wp-content/uploads/2018/03/w_bp_En_Germanio_kaj_Francio_pri_antisemitismo_0134.mp3-filename_UTF-8w_bp_En-Germanio-kaj-Francio-pri-antisemitismo_0127342727.mp3", "/wp-content/uploads/2018/03/w_bp_En_Germanio_kaj_Francio_pri_antisemitismo_0134.mp3-filename_UTF-8w_bp_En-Germanio-kaj-Francio-pri-antisemitismo_0127342727.mp3?_=33"]}
{"url": "https://pola-retradio.org/2018/03/mankoj-en-la-pola-historia-politiko/", "title": "Mankoj en la pola historia politiko", "published": "2018-03-13 00:00:56+01:00", "content_text": "Laŭ profesoro Andrzej Nowak el la Jagelona Universitato en Krakovo neglektoj en la historia politiko de Pollando radikas ankoraŭ en la komenco de la 18-a jarcento, en la momento kiam ĝi perdis suverenecon. Tiam Rusio kaj Prusio gvidis enorme aktivan historian politikon, kies grava elemento estis kalumniado de Pollando. Pro ilia subaĉetado  francaj, britaj kaj germnaj filozofoj skribis, ke Pollando ne taŭgas por Eŭropo kaj la estoneco de la lando povos evolui nur sub la regado de kleraj germanoj aŭ rusoj. Sekvis el tio dispartigoj de Pollando al kio aliĝis Austrio, kaj forigo de Pollando de sur la mapo de Eŭropo daŭris 123 jarojn. Mallonga periodo de suvereneco reakirita en 1918 ne sufiĉis por forigi la 150-jarajn  neglektojn. Dum la postmilita komunista periodo Pollando ne povis gvidi suverenan politikon kaj zorgi pri sia bona famo. Laŭ profesoro Nowak ankaŭ almenaŭ 20 jaroj de la 3-a respubliko ne estis bone utiligitaj, se temas pri la gvidado de historia politiko. Kiel imitindan modelon por ĝin gvidi profesoro Andrzej Nowak elmontris Germanion kaj Ĉeĥion.\n\nEl la elsendo 13.03.2018. Legas Milada – 1’33”", "author": null, "categories": ["Novaĵoj"], "audio_links": ["/wp-content/uploads/2018/03/w_msz_Neglektoj_pri_la_historia_politiko_de_Pollando_0133.mp3-filename_UTF-8w_msz_Neglektoj-pri-la-historia-politiko-de-Pollando_0127332727.mp3", "/wp-content/uploads/2018/03/w_msz_Neglektoj_pri_la_historia_politiko_de_Pollando_0133.mp3-filename_UTF-8w_msz_Neglektoj-pri-la-historia-politiko-de-Pollando_0127332727.mp3?_=34"]}
{"url": "https://pola-retradio.org/2018/03/la-flughaveno-chopin-avanas-en-la-unio/", "title": "La flughaveno Chopin avanas en la Unio", "published": "2018-03-13 00:00:58+01:00", "content_text": "La varsovia Chopin-flughaveno okupis pasintjare la unuan lokon en la Unio laŭ la vidpunkto de pasaĝera kresko, en la kategorio de flughavenoj, kiuj entute priservas inter 10 kaj 25 milionoj da pasaĝeroj. Tio rezutas el la raporto de Internacia Konsilio de Flughavenoj ACI reprezentanta pli ol 1950 fughavenojn en 176 landoj. La flughaveno Chopin estis kalkulita al 19 flughavenoj kun la plej granda kreskodinamiko ekde 2012. Inter ili  troviĝas tiaj flughavenoj kiel Berlin Schoenefeld, Lizbona, Londyn Stansted, Ateny aŭ la amsterdamski Schiphol. La pasintjara kresko signifas, ke la servojn de la flughaveno Chopin utiligis preskaŭ 3 milionoj da pasaĝeroj pli ol en 2016. La transfera trafiko kreskis je pli ol 34 procentoj kaj tio signifas, ke preskaŭ 4 milionoj da pasaĝeroj utiligas la varsovian flughavenon kiel la transferan. La flughaveno Chopin estas la plej granda en Pollando. Pasintjare ĝiajn servojn utiligis 15,75 milionoj da pasaĝeroj, preskaŭ je 23 procentoj pli ol en 2016. Nur en decembro 2017 uzis ĝin 1,12 milionoj da pasaĝeroj.\n\nEl la elsendo 13.03.2018. Legas Maciek – 1’23”", "author": null, "categories": ["Novaĵoj"], "audio_links": ["/wp-content/uploads/2018/03/w_mj_Sukcesoj_de_la_pola_flughaveno_Chopin_0123.mp3-filename_UTF-8w_mj_Sukcesoj-de-la-pola-flughaveno-Chopin_0127232727.mp3", "/wp-content/uploads/2018/03/w_mj_Sukcesoj_de_la_pola_flughaveno_Chopin_0123.mp3-filename_UTF-8w_mj_Sukcesoj-de-la-pola-flughaveno-Chopin_0127232727.mp3?_=35"]}
{"url": "https://pola-retradio.org/2018/03/e_elsendo-el-la-13-03-2018/", "title": "E_elsendo el la 13.03.2018", "published": "2018-03-13 14:18:21+01:00", "content_text": "Podkasto: Ludu en nova fenestro | Elŝutu\n\nLa 735-a E_elsendo el la 13.03.2018 ĉe www.pola-retradio.org\n\n– Hodiaŭ ni prezentas la 2-an parton de la prelego de prof. Humphrey Tonkin „Esperanto: Esploraj Prioritatoj”, kiun li prezentis dum la pasintjara Esperantologia Konferenco en Seulo. – En la komencaj aktualaĵoj ni informas pri la sukcesoj de la varsovia Chopin-flughaveno, pri neglektoj en la pola historia politiko, pri opinio de germanaj kaj francaj politikistoj rilate kreskon de antisemitismo. – Nia sciencbultena temo prezentas klopodojn revenigi la draste malkreskintan populacion de leporoj en Pollando kaj pri denova voĉo de sciencistoj favore al malgrandaj vinokvantoj. – En nia hodiaŭa elsendo kantas fragmente la kanton „Nova sento” Martin kaj La Talpoj, kiu devenas el la KD eldonita de Vinilkosmo. – La interreta foto prezentas leporon, kiu estas animalo kies populacion oni klopodas rekreskigi i.a. en la vojevodio de Lublin (la orienta Pollando). – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/03/RetRadio_13.03.2018_mardo.mp3"]}
{"url": "https://pola-retradio.org/2018/03/la-plej-granda-meteorito-en-pollando-en-poznano/", "title": "La plej granda meteorito en Pollando, en Poznano", "published": "2018-03-16 14:40:09+01:00", "content_text": "En Muzeo de la Tero de Adam Mickiewicz-Universitato en Poznano eblas rigardi la trovitan pasintjare la plej grandan en Pollando kaj en ĉi tiu parto de Eŭropo meteoriton. La pezanta 271 kilogramojn meteorito ricevis la nomon „Etuleto” estis  trovita ĉe la poznana altaĵo Morask. Ĝian valoron oni taksas  je 500 mil zlotoj. Antaŭ kvin mil jaroj norde de Poznano okazis la t.n. ĉena falo de meteoritoj. Nun tiu loko estas la plej granda en Eŭropo koncentriĝo de alfrapkrateroj kreiĝintaj en la sekvo de la falo de feraj meteoritoj. Por ilia protekto estis kreita la naturrezervejo Meteoryt Morasko kun la surfaco de ĉirkaŭ 55 hektaroj. La impona „Etuleto” estis trovita ekster ĝia teritorio. La naturrezervejo Meteoryt Morasko estas unu el malmultaj konataj lokoj en la mondo, en kiu tutapude troviĝas meteoritoj kaj alfrapkrateroj kaŭzitaj de ilia falo. La unua meteorito sur ĉi tiu tereno estis retrovita en 1914 kaj pezis ne plenajn 80 kilogramojn. Ĝis nun oni kolektis jam kelkajn tunojn de meteorita materialo. Ankoraŭ ne estas konataj pliaj sortoj de „Etuleto”, kiun la retrovintoj volas vendi. Dume povas admiri ĝin ĉiu kaj la muzeo deklaras ekspozicii ĝin ĝis la 23-a de marto dum ĉiuj tagoj de la semajno inkluzive sabaton kaj dimanĉon.\n\nEl la elsendo 16.03.2018. Legas  Maciek – 1’34”", "author": null, "categories": ["Kulturkroniko"], "audio_links": ["/wp-content/uploads/2018/03/kk_mj_La_plej_granda_meteorito_de_Pollando_ankorau_rigardebla_0134.mp3-filename_UTF-8kk_mj_La-plej-granda-meteorito-de-Pollando-ankorau-rigardebla_0127342727.mp3", "/wp-content/uploads/2018/03/kk_mj_La_plej_granda_meteorito_de_Pollando_ankorau_rigardebla_0134.mp3-filename_UTF-8kk_mj_La-plej-granda-meteorito-de-Pollando-ankorau-rigardebla_0127342727.mp3?_=36"]}
{"url": "https://pola-retradio.org/2018/03/ekspozicio-pri-zegota-en-muzeo-de-sinjoro-tadeo/", "title": "Ekspozicio pri Żegota en Muzeo de Sinjoro Tadeo", "published": "2018-03-16 14:42:49+01:00", "content_text": "En la Muzeo de Sinjoro Tadeo en Vroclavo estas prezentata ekspozicio „La mondo rigardas la krimon kaj silentas…” dediĉita al la organizaĵo „Żegota” helpanta al judoj dum holokaŭsto. Ĝian historion prezentas paneloj kun fotoj kaj priskribj kaj dokumentoj. La titolo estas ĉitaĵo el la flugfolio „Protesto”, kiu en la 1942 aperis sur la muroj de Varsovio. Ĝia aŭtoro Zofia Kossak-Szczucka, katolika verkistino, alvokis en ĝi polojn, ke senkonsidere al politikaj opinioj ili portu helpon al judoj. Zofia Kossak-Szczucka kaj Wanda Krahelska-Filipowicz, aktivulino de Pola Socialista Partio fondis Provizoran Socian Komitaton por Helpadi Judojn „Żegota”, kiu transformiĝis en 1942 en la Konsilion. Aktivis en ĝi preskaŭ 200 personoj el diversaj medioj kaj organizaĵoj, kiuj provizis judojn en la getto per nutaĵoj, medikamentoj, organizis fuĝojn kaj renkontojn kun homoj pretaj kaŝi la fuĝintojn, kolektis monon kaj organizis falsajn dokumentojn. Malgraŭ arestoj kaj reprezalioj en la tempo, kiam sur la tereno de Pollando pro helpo de judoj minacis mortopuno, la organzio funkciis dum la tuta milito. Parto de la prezetntataj sur paneloj materialoj devenas el la kolektoj de Władysław Bartoszewski, kiu aktivis en Żegota. Post la milito li okupĝis pri la esplorado kaj pridokumento de ĝia laboro. Li transdonis al Ossolineum objektojn ligitajn kun judoj, inkluzive de korespondaĵoj kun personoj savitaj de poloj dum Holokaŭsto. En la transdonitaj kolektoj troviĝas unika arkivo de la strukturo „Felicja” establita de advokato Maurycy Herling-Grudziński, kiu per la protekto ĉirkaŭprenis 340 personojn. La ekspozicio prezentata ĝis la 13-a de majo vastigas konojn pri la historio de Żegota.\n\nEl la elsendo 16.03.2018. Legas  Maciek – 1’59”", "author": null, "categories": ["Kulturkroniko"], "audio_links": ["/wp-content/uploads/2018/03/kk_mj_Ekspozicio_pri_Zegota_0159.mp3-filename_UTF-8kk_mj_Ekspozicio-pri-Zegota_0127592727.mp3", "/wp-content/uploads/2018/03/kk_mj_Ekspozicio_pri_Zegota_0159.mp3-filename_UTF-8kk_mj_Ekspozicio-pri-Zegota_0127592727.mp3?_=37"]}
{"url": "https://pola-retradio.org/2018/03/interparolo-kun-xu-xiaonan/", "title": "Interparolo kun Xu Xiaonan", "published": "2018-03-16 17:58:14+01:00", "content_text": "Nia hodiaŭa mikrofona gasto estas denove ĉina esperantistino Xu Xiaonan , kiu dividas kun ni la rememorojn pri la komenco de sia esperantistiĝo kaj rolo de Pollando en sia esperantista biografio. El la elsendo 16.03.2018 – 4’25”", "author": null, "categories": ["Antaŭ la mikrofono"], "audio_links": ["/wp-content/uploads/2018/03/rozm_bp_kun_Xu_Xiaonan_pri_la_komencoj_de_sia_esperantigo_0425.mp3-filename_UTF-8rozm_bp-kun-Xu-Xiaonan-pri-la-komencoj-de-sia-esperantigo_0427252727.mp3", "/wp-content/uploads/2018/03/rozm_bp_kun_Xu_Xiaonan_pri_la_komencoj_de_sia_esperantigo_0425.mp3-filename_UTF-8rozm_bp-kun-Xu-Xiaonan-pri-la-komencoj-de-sia-esperantigo_0427252727.mp3?_=38"]}
{"url": "https://pola-retradio.org/2018/03/mieczyslaw-karlowicz/", "title": "Mieczysław Karłowicz", "published": "2018-03-16 20:12:27+01:00", "content_text": "Nur antaŭ kelkaj semajnoj, la 8-an de februaro pasis la 109-a mortodatrevento de la tragike pereinta en Tatry-montaro pola komponisto, direktisto, Tatry-montara aktivulo, fotografiisto kaj publicisto Mieczysław Karłowicz. Li estis la aŭtoro de pli ol 101 kantoj kaj diversspecaj pororkestraj komponaĵoj, inkluzive de 6 simfoniaj poemoj. Mieczysław Karłowicz naskiĝis la 11-an de decembro 1876 en Wiszniewo (la nuna Belorusio), kies posedanto estis lia patro elstara etnologo kaj lingvisto. Tie Mieczysław pasigis idilian vivon ĝis la 6-a vivojaro. Post la vendo de la bieno la familio instaliĝis sinsekve en Heidelberg, Prago, Dresdeno por finfine ekloĝi en Varsovio. Mieczysław ekde la komenco estis saturita de la muzika atmosfero. Lia patro Jan Aleksander Karłowcz ludis violonĉelon kaj fortepianon, en la hejmo funkciis arĉkvarteto. Dum la estado eksterlande  li profundigis siajn konojn pri la opera kaj simfonia muziko. En Dresdeno kaj Prago Mieczysław studis la violonludon, kiun li daŭris en Varsovio en la jaroj 1889-1895. Tiuperiode li komencis komponi kaj lia unua konserviĝinta komponaĵo estas Chant de mai. Krom muziko Mieczysław Karłowicz studis la natursciencojn en la Varsovia Universitato. La muziklernadon li daŭrigis en Berlino. Komence ĉe Florian Zajic studante violonludon, sekve ĉe Heinrich Urban dediĉinte sin al komponado. Samtempe li partoprenis lekciojn pri muzikhistorio, filozofihistorio, psikologio kaj fiziko en la filozofia fakultato de la berlina universitato. El Berlino Mieczysław Karłowicz sendadis muzikrecenzojn por „Muzika, Teatra kaj Arta Eĥo” deklarante sin por novromatika, Wagnera-fluo.nDum unu jaro 1985-1886 kreiĝis la plimulto el inter 22 konserviĝitaj solkantoj de Karłowicz. Fine de la 90-aj jaroj Karłowicz entreprenis laboron pri la Simfonio „Renaskiĝo”, kiun li finis post la reveno al Varsovio en 1901. Per sia artikolo „La propra muziko en la Varsovia Filharmonio” Karłowicz iniciatis batalon favore al la pola muziko en la repertuaro de la jus kreiĝinta Filharmonio. Li aktivis tiam en la estraro de la Varsovia Muzika Societo, ĉe kiu establis kaj gvidis arĉorkestron. En la sama jaro aperis lia grava publikaĵo „Ne eldonitaj ĝis nun memoraĵoj pri Chopin”, kiu enhavis korespondaĵojn de la elstara pola komponisto. Finfine Mieczysław Karłowicz dediĉis sin al kreado kadre de unusola ĝenro – la simfonia poemo. Inter 1904 kaj 1909 kreiĝis 6 poemoj, kvankam notindaj estas „Serenado opuso 2” kaj virtuoza „Violona konĉerto La majora opuso 8”, kies fragmenton vi aŭdos fine de la felietono. Dank’ al sia simfnia muziko Mieczysław Karłowicz okupis unu el la plej gravaj lokoj en la novromantika fluo el la komenco de la 20-a jarcento kaj prave akiris la nomon de la kreinto de la moderna pola simfonia muziko. La referencpunkto en lia muzika kreado estis Richard Strauss, sed la muziko de Karłowicz distingiĝas per klare individua vizaĝo, profunda emociiga emfazo rilatiganta sin al la eternaj problemoj de la homa ekzisto. La sukcesoj de Mieczysław Karłowicz ne estis venantaj facile. Eksterlande oni riproĉis al li eklektismon. En Pollando lia stilo sammotive komence elvokadis kontraŭstaron. Plena sukceso kun entuziasmaj recenzoj venis finfine post la koncerto en la varsovia Filharmonio la 22-an de januaro 1909 ne plenajn tri semajnojn antaŭ la morto. Muziko kaj Tatry-montaro estis la plej grandaj pasioj de Mieczysław Karłowicz. Kvankam en lia muziko verdire ne troviĝas apartaj referecoj al Tatry-montaro kaj antaŭmontara regiono, sed lia individua estetika rilato al la plej alta en Pollando montaro fariĝis imitmodelo por centoj da Tatry-montaraj amantoj. La komponisto ekloĝis en Zakopane (la suda Pollando) en 1906, sed la unuan viziton li faris tie kun la patrino havante nur 13 jarojn. Li revenis tien la unuan fojon en 1902 aktiviĝinte en Tatry-montara societo, verkante artikolojn pri montaraj vagadoj la espedicioj, fotante. Karłowicz  estis samtempe pasia montogrimpanto, skianto kaj fotografo. En Zakopane lia vivo pasis inter la komponista laboro, montaraj ekspedicioj, oficaj forvetroj al Vieno kaj Varsovio kaj revenoj al Tatry. Tiel estis ankaŭ en 1909. Mieczysław Kasprowicz ĵus aĉetis novan fotoaparaton kaj malpacience atendis favoran veteron por foti vintrre la Tatry-montaran pejzaĝon. Lia promeno la 8-an de februaro finiĝs tragike kaj la komponisto estis superŝutita de lavango. En la loko kie estis retrovita lia korpo staras nun omaĝe la Ŝtono de Karłowicz.\n\nEl la elsendo 16.03.2018. Legas Barbara – 07’01”", "author": null, "categories": ["Felietonoj"], "audio_links": ["/wp-content/uploads/2018/03/fel_bp_Koninda_Polo_Mieczyslaw_Karlowicz_0701.mp3-filename_UTF-8fel_bp_Koninda-Polo_Mieczyslaw-Karlowicz_0727012727.mp3", "/wp-content/uploads/2018/03/fel_bp_Koninda_Polo_Mieczyslaw_Karlowicz_0701.mp3-filename_UTF-8fel_bp_Koninda-Polo_Mieczyslaw-Karlowicz_0727012727.mp3?_=39"]}
{"url": "https://pola-retradio.org/2018/03/e_elsendo-el-la-16-03-2018/", "title": "E_elsendo el la 16.03.2018", "published": "2018-03-16 21:31:37+01:00", "content_text": "Podkasto: Ludu en nova fenestro | Elŝutu\n\nLa 736-a E_elsendo el la 16.03.2018 ĉe www.pola-retradio.org\n\n– Nia felietono dediĉita al Koninda Polo proksimigas la silueton de Mieczysław Karłowicz, komponisto kaj direktisto, Tatry-monatara aktivulo, fotografiisto kaj publicisto. Ni prezentas fragmente lian Violonĉelan Konĉerton la maĵora opuso 8. – En la komenca kulturkroniko ni informas pri ekspozicio en Vroclavo dediĉita al la organizaĵo savanta judojn dum la 2-a mondmilito Żegota kaj pri ebleco rigardi en la plej proksimaj en Poznano la plej grandan meteoriton en Pollando retrovitan nur pasintjare. – La E-komunumaj informoj koncernas la subvencian helpon de ESF por eldoni la libron „Nia Diligenta Kolegaro”, kiu estas kompilaĵo de 200 detalaj biografioj de eminentaj esperantistoj kaj por projektoj ligitaj kun la pridokumentado de la E-movado en Usono. – Nia hodiaŭa mikrofona gasto estas denove ĉina esperantistino Xu Xiaonan, kiu dividas kun ni la rememorojn pri la komenco de sia esperantistiĝo kaj rolo de Pollando en sia esperantista biografio. – La interreta foto prezentas la heroon de nia felietono Mieczysław Karłowicz en la Tatry-montara pejzaĝo. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/03/RetRadio_16.03.2018_-vendredo.mp3"]}
{"url": "https://pola-retradio.org/2018/03/esploroj-pri-la-lingvajo-de-malrespekto-en-la-reto/", "title": "Esploroj pri la lingvaĵo de malrespekto en la reto", "published": "2018-03-20 00:00:02+01:00", "content_text": "Kadre de la projekto financita de la Nacia Scienca Centro doktoro Michał Bilewicz, psikologo el la Varsovia Universitato esploros rolon de la emociaj procezoj en la perado de ofendaj mesaĝoj en la interreta realo. Homoj plurfoje en la reto renkontas la lingvaĵon de malrespekto, ofendajn komentojn. Renkontante plurfoje tiun fenomenon formiĝas stereotipoj de malrespekto. La lingvaĵo de malamo estas unu el la specoj de parola agreso, kiu disvastiĝas en la socioj kaj ĉesas esti opiniata maljusta, kalumnia kaj ofenda. Simila fenomeno aperas, kiam homoj plurfoje renkontas agreson en brutalaj filmoj kaj komputilaj ludoj. Sciencistoj en siaj esploroj utiligos la donitaĵojn de Elektroencefalografio (EEG) por esplori ŝanĝojn en la reagoj je ofendaj mesaĝoj. La celo de la projekto estos la epidemia modelo de la lingvaĵo de malrespekto. Tiu modelo povos esti utila por organizaĵoj okupiĝantaj pri limigo de la skalo de ĉi tiu fenomeno kaj pri aliaj negativaj kaj danĝeraj fenomenoj ligitaj kun la uzado de la interreto.\n\nEl la elsendo 20.03.2018. Legas Tomek  – 1’10”\n\nsc_tm_Esploroj_pri_agresa_lingvajo_en_la_reto_01’10”.mp3; filename_=UTF-8”sc_tm_Esploroj pri agresa lingvajo en la reto_0110", "author": null, "categories": ["Sciencaj informoj"], "audio_links": ["/wp-content/uploads/2018/03/sc_tm_Esploroj_pri_agresa_lingvajo_en_la_reto_0110.mp3-filename_UTF-8sc_tm_Esploroj-pri-agresa-lingvajo-en-la-reto_0127102727.mp3", "/wp-content/uploads/2018/03/sc_tm_Esploroj_pri_agresa_lingvajo_en_la_reto_0110.mp3-filename_UTF-8sc_tm_Esploroj-pri-agresa-lingvajo-en-la-reto_0127102727.mp3?_=40"]}
{"url": "https://pola-retradio.org/2018/03/plia-ekzemplo-de-saniga-efiko-de-fasto/", "title": "Plia ekzemplo de saniga efiko de fasto", "published": "2018-03-20 00:00:04+01:00", "content_text": "Sciencistoj el la Universitato de la Brita Kolumbio elmontris, ke limigante al ronĝuloj la manĝoeblon ĝis 6 horoj tage eblas stimuli katabolan procezon, kiu konsistas en la konsumado fare de la ĉelo de la mortintaj aŭ damaĝitaj elementoj de ĝia strukturo. En ilia eksperimento speciala nutroskemo ebligis ĉe ronĝuloj forigi la neŭrotoksan proteinon, kiu respondecas pro Huntington-malsano. Temas pri nekuracebla malsano de la centra nervosistemo, kiu manifestiĝas per movperturboj, psikaj perturboj kaj demenco. La fasto kondukis al signifa malkresko de la nivelo de la mutaciita proteino mHTT en la cerbo respondeca pro la malsano. Estas konate, ke kelkaj aspektoj de la katabola procezo difinata kiel aŭtofagio ne funkcias regulkonforme ĉe pacientoj suferantaj Huntington-malsanon. La aktuale aplikataj terapistrategioj por malaltigi la nivelon de mHTT celas la genon IT15. La plej novaj esplorrezultoj sugestas, ke alternativa solvo povas esti la stimulado de aŭtofagio i.a. helpe de dieto aŭ fasto.\n\nEl la elsendo 20.03.2018. Legas Tomek  – 1’13”\n\nsc_tm_Pliaj_argumentoj_favore_al_fasto_01’13”.mp3; filename_=UTF-8”sc_tm_Pliaj argumentoj favore al fasto_0113", "author": null, "categories": ["Sciencaj informoj"], "audio_links": ["/wp-content/uploads/2018/03/sc_tm_Pliaj_argumentoj_favore_al_fasto_0113.mp3-filename_UTF-8sc_tm_Pliaj-argumentoj-favore-al-fasto_0127132727.mp3", "/wp-content/uploads/2018/03/sc_tm_Pliaj_argumentoj_favore_al_fasto_0113.mp3-filename_UTF-8sc_tm_Pliaj-argumentoj-favore-al-fasto_0127132727.mp3?_=41"]}
{"url": "https://pola-retradio.org/2018/03/generala-sektretario-de-nato-pri-situacio-cirkau-rusio/", "title": "Ĝenerala sektretario de NATO pri situacio ĉirkaŭ Rusio", "published": "2018-03-20 00:00:50+01:00", "content_text": "Laŭ la ĝenerala NATO-sekretario, Jens Stoltenberg la efiktivigita provo venenmortigi eksan rusan spionon Skripal kaj lian filinon sur la teritorio de Britio damaĝas la interaciajn interkompreniĝojn, sed „unuavice konfirmas, ke Rusio fariĝas ĉiam pli neprognozebla kaj agresa”. En la lastdimanĉa intervjuo por „Welt am Sonntag” la ĝenerala NATO-sekretario avertis, ke la rusa registaro povas iom post iom rezigni pri konvencia armilaro favore al la nuklea. Kiel ekzemplon li menciis la nelegalan anekson de Krimeo, malstabiligon de la orienta Ukrainio, garnizonadon de rusaj trupoj sur la teritorioj formale apartenantaj al Kartvelio kaj Moldavio, plurajn ciberatakojn kaj misinformajn kampanjojn. Kiel akcentis Jens Stoltenberg la rusa flanko en sia doktirono klare elmontris, ke pretas uzi nuklean armilaron en regiona konflikto, kion ĝi difinas kiel „eskaladon pere de deeskalado (limigo de agresaj militagadoj)”. La ĝenerala NATO-sekretario decidmaniere alvokis Rusion malkaŝi detalojn rilate la produktadon de la kemiaĵo Nowiczok.  La ĝisnunan respondon de Rusio Jens Stoltenberg difiis kiel „malrespektadon de paco kaj sekureco en la mondo”.\n\nEl la elsendo 20.03.2018. Legas Milada – 1’41”", "author": null, "categories": ["Novaĵoj"], "audio_links": ["/wp-content/uploads/2018/03/w_msz_Generala_NATO_sekretario_pri_Rusio_0141.mp3-filename_UTF-8w_msz_Generala-NATO_sekretario-pri-Rusio_0127412727.mp3", "/wp-content/uploads/2018/03/w_msz_Generala_NATO_sekretario_pri_Rusio_0141.mp3-filename_UTF-8w_msz_Generala-NATO_sekretario-pri-Rusio_0127412727.mp3?_=42"]}
{"url": "https://pola-retradio.org/2018/03/hidrargotavoloj-sub-arkto/", "title": "Hidrargotavoloj sub Arkto", "published": "2018-03-20 00:00:52+01:00", "content_text": "La periodaĵo „Geophysical Research Letters” aperigis antaŭnelonge la sciencajn esplorrezultojn pri tio, ke en la permanente frosta grundo de Arkto troviĝas abundaj tavoloj de hidrargo, la plej grandaj en la tuta mondo. Ilia pezo egalas al 793 milionoj da kilogramoj, tiel do en unu loko troviĝas duoble pli da hidrargo ol en la tuta mondo, en ĉiuj teraj grundoj, oceanoj kaj atmosfero. Tiu informo estas tamen maltrankviliga. Nome hidrargo estas elemento danĝera kaj povas malbonefiki en multe malpli grandaj dozoj ol karbona dioksido aŭ metano. Ĝis kiam la permanente frosta grundo ekzistas ne estas problemo, tamen se ĝi degelos pro la klimatvarmiĝo, la substanco povas trafi en la akvon. Tio signifus, ke la akvaj organismoj transformiĝus en grandan neŭrotoksinon. Aldone la degelado de la arkta permanente frosta grundo influas la klimatŝanĝojn pro la eliĝantaj el ĝi i.a. metano kaj forcejaj gasoj. Sciencistoj asertas, ke hidrargotavoloj de ĉirkaŭ 14 mil jaroj estas kovritaj de la arkta permanente frosta grundo. La esploroj de la lastaj dek jaroj malkaŝis tamen, ke parto de la hidrargotavoloj jam traiĝas en la Arktan Oceanon, sekve en Atlantikon kaj Pacifikon.\n\nEl la elsendo 20.02.2018. Legas Tomek – 1’21”\n\nsc_tm_La_plej_grandaj_hidrargotavoloj_01’21”.mp3; filename_=UTF-8”sc_tm_La plej grandaj hidrargotavoloj_0121", "author": null, "categories": ["Sciencaj informoj"], "audio_links": ["/wp-content/uploads/2018/02/sc_tm_La_plej_grandaj_hidrargotavoloj_0121.mp3-filename_UTF-8sc_tm_La-plej-grandaj-hidrargotavoloj_0127212727.mp3", "/wp-content/uploads/2018/02/sc_tm_La_plej_grandaj_hidrargotavoloj_0121.mp3-filename_UTF-8sc_tm_La-plej-grandaj-hidrargotavoloj_0127212727.mp3?_=43"]}
{"url": "https://pola-retradio.org/2018/03/merkel-en-varsovio/", "title": "Merkel en Varsovio", "published": "2018-03-20 00:01:52+01:00", "content_text": "Lunde en Varsovio viziton faris kanceliero Angela Merkel. Inter la planitaj temoj de la interparoloj kun polaj politikistoj estis i.a. situacio en Ukrainio, politiko rilate Rusion, pintrenkonto de NATO, energetika sekureco, kunlaboro en la strukturo de Weimar-triangulo (germana-franca-pola kunlaboro) kaj ankaŭ la rilatoj inter Eŭropo kaj Usono. Pollando estis la dua post Francio celo de la eksterlanda vizito de Merkel lastmerkrede elektita de Bundestag por la kvara oficperiodo kiel la kanceliero de Germanio. La germana politikisto renkontiĝis kun la pola ĉefministro Mateusz Morawiecki kaj la prezidento de Pollando Andrzej Duda. Post la renkontiĝo kun la pola ĉefministro okazis komuna gazetara konferenco. Dum ĝi ambaŭ politikistoj reliefigis tre bonajn ekonomiajn rilatojn inter ambaŭ landoj. Estis akcentitaj kongruaj duflankaj interesoj, same kadre de la Unio kiel ankaŭ rilate la eksterlandan politikon. La pola ĉefministro kontatis, ke rilate la migrorocezojn la sferoj de la pola-germana kunlaboro estas surloka helpo en Afriko kaj en Proksima Oriento. La germana kanceliero kun rekono rilatigis sin al kontribuo de Pollando koncerne solvadon de migroproblemoj, eĉ se ĝi koncernas enmigrantojn el la orienta direkto. Ambaŭ politikistoj decidmaniere subtenis la Weimar-an Triangulon certiginte pri engaĝiĝo favore al renkontiĝoj kadre de ĉi tiu strukturo.\n\nEl la elsendo 20.03.2018. Legas Milada – 2’01”", "author": null, "categories": ["Novaĵoj"], "audio_links": ["/wp-content/uploads/2018/03/w_msz_Kanceliero_Merkel_en_Varsovio_0201.mp3-filename_UTF-8w_msz_Kanceliero-Merkel-en-Varsovio_0227012727.mp3", "/wp-content/uploads/2018/03/w_msz_Kanceliero_Merkel_en_Varsovio_0201.mp3-filename_UTF-8w_msz_Kanceliero-Merkel-en-Varsovio_0227012727.mp3?_=44"]}
{"url": "https://pola-retradio.org/2018/03/prelego-de-prof-humphrey-tonkin-esperanto-esploraj-prioritatoj/", "title": "Prelego de prof. Humphrey Tonkin: „Esperanto: Esploraj Prioritatoj”", "published": "2018-03-20 17:39:42+01:00", "content_text": "En niaj  tri martaj E-elsendoj (02.03, 13.03, 20.03.2018) ni prezentis en fragmentoj la prelegon de prof. Humphrey Tonkin „Esperanto: Esploraj Prioritatoj”, kiun li prezentis dum la Esperantologia Konferenco en Seulo (2017). Ĉi tie estas aŭdebla la tuta sondokumento.\n\nProfesoro Humphrey Tonkin diponigis al ni afable ankaŭ ĝian tekston tiel ebligante al niaj geaŭskultantoj enprofundiĝi en ĝian enhavon paralele auskultante ĝin kaj legante la tekston. (Legebla teksto de prelegoj)", "author": null, "categories": ["Antaŭ la mikrofono"], "audio_links": ["/wp-content/uploads/2018/03/Esperantologia-Konferenco_Seulo_H.Tonkin_la-Tuto.mp3", "/wp-content/uploads/2018/03/Esperantologia-Konferenco_Seulo_H.Tonkin_la-Tuto.mp3?_=45"]}
{"url": "https://pola-retradio.org/2018/03/e_elsendo-el-la-20-03-2018/", "title": "E_elsendo el la 20.03.2018", "published": "2018-03-20 19:02:23+01:00", "content_text": "Podkasto: Ludu en nova fenestro | Elŝutu\n\nLa 737-a E_elsendo el la 20.03.2018 ĉe www.pola-retradio.org\n\n– Hodiaŭ ni prezentas la 3-an kaj samtempe la lastan parton de la prelego de prof. Humphrey Tonkin „Esperanto: Esploraj Prioritatoj”, kiun li prezentis dum la pasintjara Esperantologia Konferenco en Seulo. Ekde nun la tuta sondokumento estas aŭdebla en nia rubriko „Antaŭ la mikrofono”. – En la komencaj aktualaĵoj ni informas pri la lastlunda vizito de la germana kanceliero Angela Merkel en Varsovio kaj pri la lastaj eldiroj de la ĝenerala NATO-sekretario pri Rusio. – Niaj sciencbultenaj temoj prezentas informojn pri pliaj esploroj elmontrantaj la sanigan efikon de la fasto kaj pri la polaj esploroj rilate la interretan lingvaĵon de malamo kaj malrespekto. – Muzike ni prezentas la fragmenton de la kanto „Nokta Papilio” en la plenumo de Tarcisio Lima. – La interreta foto prezentas la reflugantajn al Pollando cikoniojn, kion ili entreprenis jam antaŭ kelkaj tagoj. La hodiaŭa dato estas tute aparta – komenciĝas la Printempo. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/03/RetRadio_20.03.2018_mardo.mp3"]}
{"url": "https://pola-retradio.org/2018/03/nacia-memortago-pri-poloj-savantaj-judojn/", "title": "Nacia Memortago pri poloj savantaj judojn", "published": "2018-03-23 00:00:48+01:00", "content_text": "Morgaŭ, la 24-an de marto la unuan fojon estos solenata en Pollando la nova ŝtata festo, Memortago pri poloj savantaj judojn. La dato ne estis elektita hazarde, tiun tagon en 1944 germanoj murdis en la loko Markowa (la sudorienta Pollando) la familion de Józef kaj lia graveda edzino Wiktoria kune kun iliaj 6 geinfanoj. Konforme al la ĵus proklamita leĝo la Nacia Memortago pri poloj savantaj judojn sub la germana okupacio estas omaĝesprimo por ĉiuj polaj civitanoj, sendepende de la nacieco, kiuj helpis al judoj  kondamnitaj al ekstermo fare de la germana okupaciinto. Ekde la hodiaŭa vededo en la tuta lando okazas senpagaj filmprezetoj de la kinobildoj „Stella” kaj „Vivo kontraŭ la vivo”. La unua rakontas la historion de judino en Hajfa Stella Zylbersztajn-Tzur, kiun estis savantaj pli ol 20 polaj familioj. La alia rakontas historiojn de kelkaj poloj savantaj judojn dum la 2-a mondmilito – kaŝadis ilin, nutris, protektis malgraŭ la minacanta pro tio mortopuno. Instituto pri la Nacia Memoro memorigas, ke poloj savantaj judojn ne limiĝas al preskaŭ 7 mil konataj laŭnome polaj herooj, honoritaj de Yad Vashem per la medalo Justulo inter la Nacioj de la Mondo. Menciinda estas la Kapelo de Memoro en la Sanktejo de la Plej Sankta Maria Virgulino, la Stelo de nova Evangelizado kaj sankta Johano Paŭlo la 2-a en Toruno omaĝanta per apartaj omaĝtabuloj 1170 polojn,  kiuj endanĝerigante la vivon propran kaj de siaj familioj estis savantajn judojn dum la 2-a mondmilito.\n\nEl la elsendo 23.03.2018. Legas Milada – 2’22”", "author": null, "categories": ["Novaĵoj"], "audio_links": ["/wp-content/uploads/2018/03/W_msz_Pola_Nacia_Festo_Memortago_pri_poloj_savantaj_judojn_0222.mp3-filename_UTF-8W_msz_Pola-Nacia-Festo_Memortago-pri-poloj-savantaj-judojn_0227222727.mp3", "/wp-content/uploads/2018/03/W_msz_Pola_Nacia_Festo_Memortago_pri_poloj_savantaj_judojn_0222.mp3-filename_UTF-8W_msz_Pola-Nacia-Festo_Memortago-pri-poloj-savantaj-judojn_0227222727.mp3?_=46"]}
{"url": "https://pola-retradio.org/2018/03/muzeo-de-igor-mitraj-en-italio/", "title": "Muzeo de Igor Mitraj en Italio", "published": "2018-03-23 14:35:37+01:00", "content_text": "Daŭras laboroj en la konstruata muzeo de Igor Mitraj en Pietrasanta, Toskanio, kiu estos inaŭgurota en junio 2020. Lia unua muzeo en la mondo troviĝos en la loko,  en kiu vivis kaj laboris la mortinta en 2014 artisto. Estos en  ĝi ekspoziciataj i.a. 27 skulptaĵoj donacitaj de lia familio. La kulturministerio de Italio destinis por la muzeo du milionojn da eŭroj kaj ĝian arkitekturan modernan formon aŭtoras konata itala arkitekto Enzo Eusebi. En Pietrasanta, difinata „malgranda Ateno”, fama kiel centro de prilaborado de marmo kaj bronzo jam pli frue estis ekspoziciataj skulptaĵoj de la alte taksata en Italio artisto. Igor Mitraj estis admirata en la tuta mondo. Liaj skulptaĵoj referencantaj al la antikva arto ornamas la parizan kvartalon Defence, la florencajn Bobola-ĝardenojn, placon antaŭ la londona British Museum kaj milanan La Scala. Ankaŭ en Varsovio eblas admiri la verkon de Mitraj el 2009, nome la pordon al la preĝejo de la Favorplena Dipatrino en la Malnovurba Kvartalo. Temas pri la bronza basreliefa sceno de Anunciacio. La naskiĝinta en 1944 en Oederan en Erzmontaro Igor Mitraj estis filo de la deportita pola trudlaboristino kaj franca militkaptito, oficiro de Eksterlanda Legio. Post la milito la patrino kun la filo revenis al Pollando. Mitraj lernis en la Plastika Liceo  en Bielsko-Biała kaj en la Akademio de la Belartoj en Krakovo sub la direkto de Tadeusz Kantor. Post la studoj en 1968 li forveturis studcele al Parizo al École nationale supérieure des beaux-arts.\n\nEl la elsendo 23.03.2018. Legas  Tomek – 1’49”", "author": null, "categories": ["Kulturkroniko"], "audio_links": ["/wp-content/uploads/2018/03/kk_tm_Muzeo_de_Igor_Mitoraj_en_Italio_0149.mp3-filename_UTF-8kk_tm_Muzeo-de-Igor-Mitoraj-en-Italio_0127492727.mp3", "/wp-content/uploads/2018/03/kk_tm_Muzeo_de_Igor_Mitoraj_en_Italio_0149.mp3-filename_UTF-8kk_tm_Muzeo-de-Igor-Mitoraj-en-Italio_0127492727.mp3?_=47"]}
{"url": "https://pola-retradio.org/2018/03/koninda-pollando-polaj-paskaj-palmoj/", "title": "Koninda Pollando: Polaj Paskaj Palmoj", "published": "2018-03-23 20:08:34+01:00", "content_text": "En Pollando la ĉestrataj florstandoj denove logas nun la rigardon kaj klientojn per amaso da printempaj floroj, unuavice tulipoj, salikbranĉetoj kun amentoj. Ĉi semajne dominas sur ili la paskaj palmetoj. Ja la plej proksima Palma Dimanĉo inaŭguras la Sanktan aŭ Grandan Semajnon laŭ la kristana tradicio. Ĝi estas festo memorindiganta la triumfan enveturon de Jesuo al Jerusalemo, kien laŭ la Sankta Skribo Li venis kun la apostoloj. La unuaj procesioj kun palmaj aŭ olivarbaj branĉetoj okazis en la 4-a jarcento en Jerusalemo. Tiu kutimo sekve traiĝis kaj disvastiĝis en la oriento kaj en Hispanio kaj Gaŭlio, ekde la 5-6-a jarcentoj ankaŭ en la okcidenta Eklezio.  La kutimo aspergi per benita akvo verdajn branĉetojn eniris la liturgion en la 11-a jarcento kaj ekde tiam ĝi aperis ankaŭ en Pollando. Kompreneble en Pollando ne kreskas palmoj nek olivarboj. La tieaj palmoj kreiĝas do alimaniere, ili estas plektataj baze de salikaj branĉetoj. Nome la  saliko estas la arbo, kiu printempe plej frue vekiĝas al la vivo, kaj laŭ la eklezia simbolaro ĝi estas signo de resurekto kaj senmorteco. Al la salikbranĉeta bazo estas aldonataj kutime elementoj el vivaj aŭ sekaj plantoj,  fragmito, bukso,  junipero, kuracherboj, sekaj aŭ artefaritaj floroj. Dum Sankta Sabato oni forbruligas ilin kaj la kreiĝanta cindro estas la sekvan jaron utiligata dum la Cindra Merkredo, kiam per ĝia pinĉo oni signas la kapojn de la kredantoj komence de Karesmo. Nu, ne ĉiuj palmoj estas bruligataj. Post la aspergorito ili rolas kiel ornama elemento de hejmoj dum la paska periodo. Sed iam…. Iam oni forte kredis pri ilia magia povo certigonta protekton kontraŭ malsanoj kaj garantionta bonan rikolton. Oni  certis pri ilia bonstatiga efiko kaj pri tio, ke krucetoj farataj el palmobranĉetoj hejme protektas kontraŭ fulmotondroj kaj ventegoj. Aliflanke la engluto de amento de la salika branĉeto dum la tuta jaro estis forigonta gorĝomalsanojn. Per palmetoj oni ankaŭ vipadis knabojn kaj knabinojn por certigi al ili forton dum la jaro. Hodiaŭ oni aĉetas palmetojn kaj en superbazaroj kaj ĉe la stratvendistoj, sed multloke oni ilin pretigas mem en la akompano ofte de la tuta familio. Ankaŭ ĉeparoĥaj junularaj grupoj produktas proprajn palmentojn kun la espero dum la dimanĉa kvesta vendo akiri rimedojn ekzemple por la somera ripozo. La polaj paskaj palmetoj malsamas laŭ la aspekto kaj elfartekniko depende de la landoregiono. Sian apartecon konservis ĝis nun palmetoj el Wilno kaj ĉirkaŭaĵoj, kiuj ne mankas en la palmetoferto. Oni faras ilin el kolora papero, sekaj herboj kaj salikbranĉetoj. Ili estas plektataj el 50 specioj de sekaj kampaj, arbaraj aŭ ĝardenaj floroj plukataj diversperiode por garantii la kolorvariecon.  La bazon formas seka ligna bastoneto, ĉirkaŭ kiu estas aldonataj i.a. kolorigitaj aŭ naturkoloraj ateracoj, milfoliaj akileoj, trapunktaj hiperikoj, tanacetoj, grenspikoj kaj avenspikoj. La pinto konsistas el 11 herbospecioj. La silezia paska palmeto estas prefere modesta konsistante el fasko de nur sep arbustbranĉetoj kunmetitaj per rimeno el ĉevalvipo. Tiuj sep arbustobranĉetoj  de ekzemple siringo, opulo, frangolo, purpura saliko, stafileo pinata, ribo, groso, visko, junipero havas sian botanikan-teologian pravigon. Ĉiuj  simbolas sep dolorglavojn, kiuj trapikis la koron de la Dipatrino suferanta ĉe la kruco de la Filo.  El ili oni formas bukedojn 40/60-centimetrajn, kiun oni ĉirkaŭnodas per ŝnuro, arboŝelo aŭ la menciita eta rimeno el ĉevalvipo. Imponaj kompare kun la sileziaj palmetoj estas palmoj el la regiono Kurpie (la norda Pollando), pri kiuj ni jam kelkfoje rakontis. Ili logas per akraj koloroj kaj granda dimensio, ĉar la plej etaj altas du kaj povas atingi eĉ 6 metrojn. La maniero ilin pretigi ankaŭ malsimilas de palmetoj en aliaj regionoj de Pollando. Ilian bazon formas trunko de forhokita arbeto de avelujo aŭ pino, kiun oni ĉirkaŭplektas per likopodio, vakcinio aŭ sekaj aŭ salikpaperaj floroj kaj salikpaperaj rubandoj. Ekde 1969 la religiajn solenaĵojn dum la Palma Dimanĉo  en la vilaĝo Łyse (sankta meso kaj procesio kun palmoj) akompanas konkurso por la plej bela palmo. Temas pri la plej grava ĉi-speca konkurso en la lando. Nunjare ĝi okazos jam la 49-an fojon. Ekde frua mateno la plej proksiman dimanĉon eblos admiri la palmojn anoncitajn al la konkurso en la ligna, historia preĝejo de s-ta Anna. La verdikto estos anoncita jam posttageze. La premiitaj paskaj palmoj restos en Łyse kaj estos ekspoziciataj kaj en du lokaj preĝejoj.\n\nEl la elsendo 23.03.2018. Legas Barbara – 06’42”", "author": null, "categories": ["Felietonoj"], "audio_links": ["/wp-content/uploads/2018/03/fel_bp_Polaj_Paskaj_Palmetoj_0642.mp3-filename_UTF-8fel_bp_Polaj-Paskaj-Palmetoj_0627422727.mp3", "/wp-content/uploads/2018/03/fel_bp_Polaj_Paskaj_Palmetoj_0642.mp3-filename_UTF-8fel_bp_Polaj-Paskaj-Palmetoj_0627422727.mp3?_=48"]}
{"url": "https://pola-retradio.org/2018/03/e_elsendo-el-la-23-03-2018/", "title": "E_elsendo el la 23.03.2018", "published": "2018-03-23 21:20:06+01:00", "content_text": "Podkasto: Ludu en nova fenestro | Elŝutu\n\nLa 738-a E_elsendo el la 23.03.2018 ĉe www.pola-retradio.org\n\n– Morgaŭ, la 24-an de marto Pollando solenas sian novan ŝtatan feston, la Nacian Memortagon pri poloj savintaj judojn dum la 2-a mondmilito. Per ĉi-rilata informo ni komencas nian E-elsendon, sekve prezentante kulturkronikan sciigon pri la kreiĝanta en Italio Muzeo de elstara pola skulptisto Igor Mitoraj, kiu kun Italio ligis plimulton de sia vivo. – En Pollando la ĉestrataj florstandoj logas nun la rigardon kaj klientojn per amaso da printempaj floroj, unuavice tulipoj, salikbranĉetoj, sed ĉi-semajne dominas sur ili la paskaj palmoj, kiuj en nia klimato anstataŭigas la palmobranĉetojn. Pri tiu tradicio ligita kun la Sankta Semajno, kiun komencas la Palma Dimanĉo ni felietonos kadre de la ciklo „Koninda Pollando”. – La venontsemajna sabato finas favorprezajn aliĝperiodojn por la 103-a UK en Lisbono www.uea.org , por la Hispana E-kongreso kaj ILEI-kongreso en Hispanio ( http://www.esperanto.es/hef/ ). Ĝi estas ankaŭ la lasta tago por sendi konkursaĵojn por la nunjara eldono de la Belartaj Konkursoj al Miguel Gutiérrez Adúriz – sciosfero @ gmail.com – La informon pri la ĵus lanĉita KD “La Kompanoj kantas Brel en Esperanto” akompanas la specimeno el la albumo, kiun distribuas Vinilkosmo. – La interreta foto prezentas polajn paskajn palmetojn. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/03/RetRadio_23.03.2018_vendredo.mp3"]}
{"url": "https://pola-retradio.org/2018/03/kreskas-konsumado-de-bananoj/", "title": "Kreskas konsumado de bananoj", "published": "2018-03-24 00:00:59+01:00", "content_text": "Poloj manĝas ĉiam pli da bananoj. En 2013 en la hejmaj mastrumejoj la konsumado egalis al 5,4 kilogramoj pokape, en 2016 al 6,84 kilogramoj. Banano estas la dua post pomo plej populara kaj plej ofte konsumata frukto en Pollando. Laŭ Eurostat en 2016 Pollando importis preskaŭ 370 mil tunojn da bananoj. En la daŭro de kvar jaroj la importo kreskis je 66 procentoj kaj daŭre kreskas. Plej multaj bananoj estas importataj el Ekvadoro, Belgio, Nederlando kaj Germanio. Kreskas ankaŭ la importo de bananoj al la Eŭropa Unio, kvankam ankaŭ kreskas iliaj prezoj, kio sekvis el la malgrandigo de bananliveroj en la unuaj monatoj de ĉi tiu jaro el la Latina Ameriko, i.a. Ekvadoro. La Unio importas bananojn unuavice el la landoj de la Latina Ameriko kiel Ekvadoro, Kolombio, Kostariko, Panamo kaj Peruo. Signifaj kvantoj estas importataj el la landoj de la grupo AKP, unuavice el la eksaj kolonioj de la uniaj landoj, aparte Dominikano, Kameruno kaj la Ebura Bordo. Laŭ Eurostat la importo de bananoj en la unio superis 5,5 milionojn da tunoj en 2016 kaj ankaŭ kreskas.\n\nEl la elsendo 27.03.2018. Legas Tomek – 1’22”", "author": null, "categories": ["Novaĵoj"], "audio_links": ["/wp-content/uploads/2018/03/w_tm_Kreskas_konsumado_de_bananoj_en_Pollando_kaj_en_la_Unio_0122.mp3-filename_UTF-8w_tm_Kreskas-konsumado-de-bananoj-en-Pollando-kaj-en-la-Unio_0127222727.mp3", "/wp-content/uploads/2018/03/w_tm_Kreskas_konsumado_de_bananoj_en_Pollando_kaj_en_la_Unio_0122.mp3-filename_UTF-8w_tm_Kreskas-konsumado-de-bananoj-en-Pollando-kaj-en-la-Unio_0127222727.mp3?_=49"]}
{"url": "https://pola-retradio.org/2018/03/ciam-pli-da-polinoj-studas-informadikon/", "title": "Ĉiam pli da polinoj studas informadikon", "published": "2018-03-27 01:00:02+02:00", "content_text": "Ĉiam pli da polinoj studas informatikon. Aktuale ili konsistigas pli ol 14 procentojn de ĉiuj studentoj en ĉi tiuj fakultatoj kaj kalkuliĝas al 11 341 personoj. Ilia la plej granda, ĉar la 12-procenta  kresko estis notita en la studjaro 2017/18. Temis pri pli ol unu mil novaj studentinoj. Malgraŭ tio, ke informadikaj fakultatoj sisteme logas ĉiam pli da junuloj, en Pollando la interesiĝo de knabinoj estas duoble pli rapide kreskanta ol de knaboj. Tiu fenomeno ligiĝas kun la kreskanta konscio pri la atrakcieco de studoj en ĉi tiuj branĉoj,  kiel ankaŭ varbkampanjoj celantaj junulinojn. Dum la lastaj tri jaroj la partopreno de knabinoj inter studentoj de teknikaj altlernejoj stabiliĝis sur la nivelo de 37 procentoj. Elektas ilin 13 procentoj de ĉiuj studentinoj (35 procentoj preferas unversitatojn, 13 ekonomikajn altlernejojn). Studentinoj superas en ĉiuspecaj altlernejoj. Ili partopreno en la superaj studoj estas 58-procenta. La raporto baziĝis sur la donitaĵoj de la Edukfondaĵo  Perspektivoj, kadre de la programo „Knabinoj al politeknikoj!”\n\nEl la elsendo 27.03.2018. Legas Maciek – 1’21”", "author": null, "categories": ["Novaĵoj"], "audio_links": ["/wp-content/uploads/2018/03/w_mj_Ciam_pli_da_polinoj_studas_informadikon_0121.mp3-filename_UTF-8w_mj_Ciam-pli-da-polinoj-studas-informadikon_0127212727.mp3", "/wp-content/uploads/2018/03/w_mj_Ciam_pli_da_polinoj_studas_informadikon_0121.mp3-filename_UTF-8w_mj_Ciam-pli-da-polinoj-studas-informadikon_0127212727.mp3?_=50"]}
{"url": "https://pola-retradio.org/2018/03/4500-mil-jaroj-de-la-dravidaj-lingvoj/", "title": "4500 mil jaroj de la dravidaj lingvoj", "published": "2018-03-27 01:00:23+02:00", "content_text": "La familio de la dravidaj lingvoj apartenas al ses grandaj lingvofamilioj en la Suda Azio. Ĝiaj 4 plej grandaj lingvoj estas kanara,  malajala, tamila kaj telugua. Iliaj literaturaj tradicioj kalkuliĝas al centoj da jaroj, sed la plej longan tradicion havas la tamila. Apud la sanskrito ĝi estas unu el la tieaj klasikaj ligvoj, kies pridokumentita kontinueco – male al sanskrito – rilatas al formoj klasikaj kaj nuntempaj. La esplorado de la dravidaj lingvoj estas ŝlosila por kompreni la prahistorion de Eŭroazio, ĉar tiuj lingvoj en signifa grado influis aliajn lingvogrupojn. La nova lingvistika analizo elmontris, ke la familio de la dravidaj lingvoj, en kies konsiston eniras 80 lingvoj parolataj de 220 milionoj da homoj en la centra kaj suda Hinda Unio kaj Srilanko havas 4500 jarojn. Dravidoj mem daŭre tamen estas enigmaj. Sciencistoj samopinias, ke temas pri loka popolo, kiu loĝis sur la hinda subkontinento antaŭ ol venis tien – antaŭ 3500 jaroj – arjoj. Sciencistoj subigis al analizo dependecojn inter ĉiuj lingvaj subgrupoj de la dravida familio kaj dank’ al statistikaj metodoj asertas, ke la dravidaj lingvoj aperis antaŭ kvar, kvar kaj duona mil jaroj.\n\nEl la elsendo 27.03.2018. Legas Tomek  – 1’28”\n\nsc_bp_tm_Novaj_esploroj_pri_la_dravidaj_lingvoj_01’28”.mp3; filename_=UTF-8”sc_bp_tm_Novaj esploroj pri la dravidaj lingvoj_0128", "author": null, "categories": ["Sciencaj informoj"], "audio_links": ["/wp-content/uploads/2018/03/sc_bp_tm_Novaj_esploroj_pri_la_dravidaj_lingvoj_0128.mp3-filename_UTF-8sc_bp_tm_Novaj-esploroj-pri-la-dravidaj-lingvoj_0127282727.mp3", "/wp-content/uploads/2018/03/sc_bp_tm_Novaj_esploroj_pri_la_dravidaj_lingvoj_0128.mp3-filename_UTF-8sc_bp_tm_Novaj-esploroj-pri-la-dravidaj-lingvoj_0127282727.mp3?_=51"]}
{"url": "https://pola-retradio.org/2018/03/cerba-signalo-de-kompreno/", "title": "Cerba signalo de kompreno", "published": "2018-03-27 01:00:33+02:00", "content_text": "Kiel konvinkiĝi, ke iu komprenas tion kion ni diras ? Ke tiu ne neglektas nian parolon kaj komprenas ĝin? Tio ne malfacilas, sed necesas konstati ĉu en la cerbo de la koncernato aperas signalo de kompreno. Se ne estas tiel la aŭskultanto estas malkoncentriĝinta aŭ la enhavo de nia mesaĝo lin ne interesas. Kolektivo de irlandaj kaj usonaj esploristoj baze de registro de la bioelektra cerboaktiveco EEG distingis specifan signalon dum la analizado de la signifosimileco de la aŭditaj vortoj. Pri la esplorrezultoj de la sciencistoj el la irlanda Trinity College Dublin kaj la usona University of Rochester skribis “Current Biology”. La volontuloj en ilia eksperimento aŭskultis  sonlibrojn. Se la teksto estis bone aŭdebla kaj la volontuloj koncentriĝis pri ĝia enhavo en ilia cerbo aperis signalo de kompreno. En la kazo kiam ili ne koncentriĝis pri la aŭdiĝantaj vortoj aŭ havis komprenoproblemojn  la komprenosignalo estis malaperanta. Laŭ unu el la esploristoj prof. Ed Lalor tiu ĉi malkovro ebligos testi la lingvoevoluon de infanoj, taksi la cerbofunkciadon ĉe pacientoj en la stato de neplena konscio. La apero de la komprenosignalo aŭ ĝia manko povas konfirmi ĉu persono laboranta ĉe posteno postulanta precizecon kaj rapidecon – kiel flugkontrolanto aŭ soldato – komprenis ricevitajn instrukciojn. La ekzamenado de komprenosignalo povas helpi en la malkovrado de fruaj demencostatoj ĉe grizaĝuloj.\n\nEl la elsendo 27.03.2018. Legas Barbara kaj Tomek  – 1’43”", "author": null, "categories": ["Sciencaj informoj"], "audio_links": ["/wp-content/uploads/2018/03/sc_bp_tm_Cerba_signo_de_kompreno_0143.mp3-filename_UTF-8sc_bp_tm_Cerba-signo-de-kompreno_0127432727.mp3", "/wp-content/uploads/2018/03/sc_bp_tm_Cerba_signo_de_kompreno_0143.mp3-filename_UTF-8sc_bp_tm_Cerba-signo-de-kompreno_0127432727.mp3?_=52"]}
{"url": "https://pola-retradio.org/2018/03/polska-agnoskis-4-rusajn-diplomatojn-persona-non-grata/", "title": "Polska agnoskis 4 rusajn diplomatojn persona non grata", "published": "2018-03-27 01:00:46+02:00", "content_text": "Kiel deklaris la pola ministro por la eksterlandaj aferoj Jacek Czaputowicz Pollando alprenis la decidon agnoski 4 rusajn diplomatojn persona non grata. Tio estas la reago je la provo venenmortigi eksan kolonelon de la rusa invigilservo GRU kaj britan agenton Siergiej Skripal La informo estis trandonita al la rusa ambasadoro en Pollando dum la renkontiĝo en la sidejo de la ministerio por la eksterlandaj aferoj kun vicministro Piotr Wawrzyk. Kiel eksplikis la pola flanko Britio fariĝis celo de „senprecedenca atako, kiu estis la unua en la postmilita historio de Eŭropo celkonscia  uzo de la kemia armilaro kontraŭ grupo de civiluloj sur la teritorio de Eŭropo”. Similajn decidojn alprenis i.a. Usono, Kanado, Ukrainio, Germanio, Francio, Italio, Nederlando, Danlando, Ĉeĥio, Rumanio kaj Finnlando. Pri simetria reago de Rusio anoncis la agentejo RIA-Nowosti.\n\nEl la elsendo 27.03.2018. Legas Milada – 1’17”", "author": null, "categories": ["Novaĵoj"], "audio_links": ["/wp-content/uploads/2018/03/w_msz_Kvar_rusaj_diplomatoj_forlasas_Pollandon_0117.mp3-filename_UTF-8w_msz_Kvar-rusaj-diplomatoj-forlasas-Pollandon_0127172727.mp3", "/wp-content/uploads/2018/03/w_msz_Kvar_rusaj_diplomatoj_forlasas_Pollandon_0117.mp3-filename_UTF-8w_msz_Kvar-rusaj-diplomatoj-forlasas-Pollandon_0127172727.mp3?_=53"]}
{"url": "https://pola-retradio.org/2018/03/e_elsendo-el-la-27-03-2018/", "title": "E_elsendo el la 27.03.2018", "published": "2018-03-27 17:31:35+02:00", "content_text": "Podkasto: Ludu en nova fenestro | Elŝutu\n\nLa 739-a E_elsendo el la 27.03.2018 ĉe www.pola-retradio.org\n\n– Hodiaŭ ni proponas en nia literatura segmento la 67-an fragmenton de la romano de Henryk Sienkiewicz „Quo Vadis” en la E-traduko de Lidia Zamenhof. – En la komencaj aktualaĵoj ni informas pri la decido de Pollando forpeti el Pollando – solidare kun Britio – 4 rusajn diplomatojn, kiel „persona non grata”; pri ĉiam pli da polaj junulinoj studantaj informadikon kaj pri kreskanta konsumado de bananoj en Pollando kaj en la Eŭropa Unio. – La sciencbultenaj temoj rilatas al malkovro de la signalo de kompreno en la cerbo kaj pri novaj esploroj pruvantaj, ke la dravidaj lingvoj havas 4000, 4500 jarojn. – Muzike akompanas nin Carina per la kanto „Mia amiko”. – La interreta foto rilatas al la kreskanta kvanto de la konsumataj bananoj en Pollando kaj en la Eŭropa Unio. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/03/RetRadio_27.03.2018_mardo.mp3"]}
{"url": "https://pola-retradio.org/2018/03/religiemo-de-junaj-poloj/", "title": "Religiemo de junaj poloj", "published": "2018-03-30 01:00:51+02:00", "content_text": "Kun la penso pri la nunjara Episkopa Sinodo dediĉita al junularo la brita St. Mary’s University en Twickenham kaj Katolika Instituto en Parizo pretigis raporton pri religiemo de junaj eŭropanoj.  Laŭ ĝi 82 procentoj de la poloj en la aĝo inter la 16-a kaj la 29-a vivojaroj deklaras sin katolikoj. Sekvas litovoj (71 procentoj), slovenoj 55 procentoj, irlandanoj (54 procentoj). En Francio temas pri 23 procentoj kaj en Britio pri 10 rocentoj de gejunuloj. La enketdemandoj rilatis ankaŭ al la ĉeesto en la sanktaj mesoj ekster gravaj festoj, almenaŭ unu fojon semajne. Ankaŭ ĉi-rilate gvidas polaj gejunuloj (47 procentoj), portugaloj (27 procentoj), ĉeĥoj kaj slovakoj (po 23 procentoj). En Britio temas pri 17 kaj en Francio pri 7 procentoj. En Hungario kaj Aŭstrio  – temas pri 3 procentoj kaj en Belgio – pri 2 procentoj. Poloj avanas ankaŭ inter katolikoj, kiuj unu fojon semajne aŭ pli ofte preĝas,  en la cirkonstancoj aliaj ol la sanktaj mesoj aŭ preĝejaj diservoj (60 procentoj). Sekvas ĉeĥoj (48 procentoj), irlandanoj kaj nederlandanoj (po 43 procentoj) kaj britoj (42 procentoj. Inter junaj eŭropanoj,  kiuj identiĝas kun neniu religio avanas ĉeĥoj (91procentoj), estonoj (80 procentoj) kaj svedoj (75 procentoj). En Pollando temas pri 17 procentoj. La donitaĵoj devenas el la esploroj de European Social Survey okazigitaj sinsekve en la 2014-a kaj la 2016-a jaroj.\n\nEl la elsendo 30.03.2018. Legas Tomek – 1’48”", "author": null, "categories": ["Novaĵoj"], "audio_links": ["/wp-content/uploads/2018/03/W_tm_Religiemo-de-junaj-poloj_0148.mp3", "/wp-content/uploads/2018/03/W_tm_Religiemo-de-junaj-poloj_0148.mp3?_=54"]}
{"url": "https://pola-retradio.org/2018/03/poloj-pri-karesmo/", "title": "Poloj pri Karesmo", "published": "2018-03-30 01:00:53+02:00", "content_text": "Dum Karesmo 50 procentoj de poloj rezignas pri kelkaj plezuroj: malpli ofte ili rigardas televidon, malpli ofte vizitas kinejojn. Laŭ CBOS-esploroj 16 procentoj de la enketitaj poloj klopodas limigi distrojn, kaj 34 procentoj deklaras tiun emon. 27 procentoj donas al tio neniun atenton kaj 31 procentoj prefere pri tio ne atentas. La limigadon de plezuroj dum Karesmo deklaras unuavice personoj religie praktikantaj. La Pasko estas perceptata unuavice kiel la familia festo (fare de 67 procentoj de poloj), tamen por 44 procentoj temas pri religia travivaĵo kaj por 43 procentoj pri agrabla tradicio. Inter individuaj religiaj praktikoj dominas fasto dum la Sankta Vendredo. Tiun tradicion deklaras eĉ unu triono de enketitoj neniel religie praktikantaj. 67 procentoj (du trionoj) partoprenas la Paskan pekkonfeson, 64 praktikas la cindropinĉan kappriŝutadon dum la Cindra Merkredo (sojle de la Karesmo),  56 procentoj de la enketitaj poloj partoprenas la Paskan Tagotrion (la celebradojn okaze de la Sanktaj Ĵaŭdo, Vendredo kaj Sabato), 55 procentoj – edifajn karesmoinstruojn kaj 50 procentoj preĝas la vendredajn Krucovojojn aŭ dimanĉajn tradicie polajn pasionajn diservojn, tiel nomatajn Amarkonfesan Bedaŭron.  82 procentoj de poloj pretigas (aĉetas) paskajn palmetojn aspergataj sekve en preĝejoj kaj 92 procentoj de poloj praktikas la aspergadon per benita akvo de la korbetoj kun ovoj kaj specimenoj de paskomanĝoj, kiujn oni konsumas dum solenaj dimanĉaj matenmanĝoj. 77 procentoj de poloj la tradiciajn paskajn bondezirojn peras nun pere de elektronikaj mesaĝoj, sed 44 procentoj daŭre utiligas tiucele tradiciajn poŝtkartojn. La tradicion de hejma bakado praktikas 71 procentoj de poloj, kolorigas la paskoovojn 67 procentoj, akvopriverŝan lundon  praktikas 71 procentoj de la respondintoj, la vizitadon de la t.n. Sinjoraj Tomboj, t.e. la porkazjn scenografiojn kun tombo de Kristo –  74 procentoj. 60 procentoj de la enketitoj okaze de la Pasko pridonacas familiinfanojn. Laŭ CBOS ekzistas tri bazaj modeloj festi la Paskon en Pollando. La unua koncentriĝas pri la spiritaj travivaĵoj, la dua pri la kultivado de paskaj-ekleziaj tradicioj kaj la tria kombinas la tradicion kun la laika aspekto de la festo.\n\nEl la elsendo 30.03.2018. Legas Tomek – 2’44”", "author": null, "categories": ["Novaĵoj"], "audio_links": ["/wp-content/uploads/2018/03/W_tm_Poloj-pri-Karesmo-kaj-Pasko_0244.mp3", "/wp-content/uploads/2018/03/W_tm_Poloj-pri-Karesmo-kaj-Pasko_0244.mp3?_=55"]}
{"url": "https://pola-retradio.org/2018/03/polaj-monakinoj/", "title": "Polaj monakinoj", "published": "2018-03-30 01:00:55+02:00", "content_text": "Marĝene de la opiniinterŝanĝo en la okcidentaj landoj pri la pozicio de katolikaj monakinoj en la Katolika Eklezio interesajn informojn pri la polaj monakinoj transdonis la Sekretariino de la Ĝenerala Konferenco de Superaj Priorinoj en Pollando, fratulino Jolanta Olech. Laŭ ŝiaj informoj 19 mil polaj monakinoj plenumas gravan kaj riĉan socian rolon. Ĉiam pli ofte ili estas menaĝerinoj gvidantaj antaŭlernejojn, konsultejojn, Domojn de Solecaj Patrinoj, eldonejojn, lekciante en altlernejoj. Polaj monakinoj laboras ankaŭ kiel ĵurnalistinoj kaj gvidas ĉirkaŭ 400 interretajn paĝojn. Pli ol 100 okupiĝas pri la animzorgado de prizonuloj. Ĉirkaŭ 2 mil laboras en diversaj ekleziaj institucioj kaj en la paroĥa animzorgado i.a. kiel sekretariinoj, librotenistinoj, kancelieraj oficistinoj, orgenludistinoj. Krome ili gvidas diversajn kantgrupojn, grupojn misiistajn kaj bibliajn ks. Multaj laboras pretigante edifinstruojn, formaciajn sesiojn kaj evangelizadon pere de 500 portaloj, profiloj en fejsbuko kaj tŭitero. Krome polaj monakinoj laboras senhonorarie kaj socie gvidante 210 protektodomojn por infanoj kaj plenkreskuloj, diversajn helpoformojn por mizeruloj kaj personoj bezonantaj, kiel manĝejoj, tranoktejoj, domojn helpantaj forlasi la senhejmecon. En la zorgo de la polaj monakinoj troviĝas familioj, aparte plurinfanaj, solecaj patrinoj, virinoj en bezono.  Kadre de la sekcio Bakhita la polaj monakinoj engaĝiĝas en internaciajn agadojn kontraŭ la sklavigo, prostituigo, homkomerco. Ili ankaŭ helpas al enmigrantoj el Oriento kaj kadre de la kampanjo de Caritas „Familio al amilio” ili laboras favore al la personoj bezonantoj en Sirio. Nesubtakseblan rolon en la evangeliza verko de la Eklezio plenumas monakinoj el la t.n. severaj ordenoj vivantaj izolite en fermitaj klostroj.\n\nEl la elsendo 30.03.2018. Legas Milada – 2’50”", "author": null, "categories": ["Novaĵoj"], "audio_links": ["/wp-content/uploads/2018/03/W_msz_La-socia-rolo-de-la-polaj-monakinoj_0250.mp3", "/wp-content/uploads/2018/03/W_msz_La-socia-rolo-de-la-polaj-monakinoj_0250.mp3?_=56"]}
{"url": "https://pola-retradio.org/2018/03/tradicio-de-la-sinjoraj-tomboj/", "title": "Tradicio de la Sinjoraj Tomboj", "published": "2018-03-30 01:00:57+02:00", "content_text": "Hodiaŭ, tie estas dum la Sankta Vendredo konforme al la pola tradicio oni aranĝas en preĝejoj la Sinjorajn Tombojn, t.e. simbolajn tombojn de Jesuo. Tien post la sanktvendreda liturgio la Korpo de Kristo en Hostiujo estas transmetata en tian simbolan tombon. En Pollando de jaroj ilia ornamado, konstruelementoj referencas al la aktuala situacio en la lando kaj la mondo. Tio, pri kio oni ne parolas laŭte, oficiale estas legebla laŭ la tomboornamo kaj simbolaro. La tradicio de la aranĝado kaj ornamado de la Sinjora Tombo radikas en mezepoko, kvankam en la 18-a jarcento ĝi preskaŭ tutece malaperis en Eŭropo. Krom Pollando – kie ĝi disvastiĝis ĉirkaŭ la 16-a jarcento – ĝi konserviĝis en Aŭstrio, Hungario kaj en la suda Germanio. La tradicio de la ornamado de la Tombo de Kristo havas religian, simbolan kaj socian dimensiojn. En Pollando ĝi evoluis en maniero aparta fariĝante signo de malfacilaj kaj  suferoplenaj spertoj,  alparolante la imagopovon de la kredantoj. En diversaj historiaj epokoj  la simbolaj tomboj de Jesuo enhavis motivojn ligitajn kun la situacio en la lando. Tiu ligo inter la simbolaro de Sinjora Tombo kun la eventoj de la nacia vivo estas karakteriza sole por Pollando. Tiel estis en la epoko de la 18-jarcentaj dispartigoj, dum la germana okupacio en la tempo de la 2-a mondmilito, en la 80-aj jaroj de la pasinta jarcento, kiam en Pollando estis proklamita la  milita stato (1981-1983), post la aviadila akcidento 2010 apud Smolensko, en kiu pereis preskaŭ 100 personoj kun polaj gvidantoj.   La tombosimboloj kaj  motivoj estis spegulantaj la plej aktualajn, ĝisdatajn travivaĵojn de la pola nacio. Dum la Sanktaj Vendredo kaj Sabato miloj da poloj en la tuta Pollando vizitis  kaj daŭre vizitas la tombojn de Jesuo ne nur por preĝi, sed ankaŭ por deĉifri la tombosimbolaron kaj trovi la plej trafan.\n\nEl la elsendo 30.03.2018. Legas Barbara – 2’49”", "author": null, "categories": ["Novaĵoj"], "audio_links": ["/wp-content/uploads/2018/03/W_bp_Sinjoraj-Tomboj-en-la-pola-tradicio_0249.mp3", "/wp-content/uploads/2018/03/W_bp_Sinjoraj-Tomboj-en-la-pola-tradicio_0249.mp3?_=57"]}
{"url": "https://pola-retradio.org/2018/03/koninda-polo-henryk-slawik-124-a-naskighdatreveno/", "title": "Koninda polo: Henryk Sławik – 124-a naskiĝdatreveno", "published": "2018-03-30 18:54:56+02:00", "content_text": "Nunjare pasos la 124-a naskiĝdatreveno de pola ĵurnalisto, silezia insurgento, aktivulo de la kontraŭkomunista alo de la Pola Socialista Partio, Henryk Sławik. Dum la dua mondmilito li estis unu el la organizintoj de helpo al ĉ. 30 mil polaj rifuĝintoj, inkluzive de ĉ. 5 mil polaj judoj, kiuj ektoviĝis en Hungario. La nombro de la savitaj de li judoj estas kelkoble pli granda ol tiu, kiu troviĝas en la fama Schindler-listo kaj sian aktivadon – sen havi diplomatian pasporton – li komencis kelkajn jarojn antaŭ ol al Budapeŝto venis Raul Wallenberg, sveda diplomato entrepreninta la mision savi judojn. Tiam Sławik jam estis malliberigito kondamnita je mortopuno atendante transporton al mortotendaro. Tamen eĉ al poloj li ne estas tre konata figuro. Ekde la naskiĝo Henryk Sławik estis ligita kun la Supra Silezio, li partoprenis ĉiujn tri sileziajn insurekciojn – sojle de la reakitanta post la 123-aj dispartigoj suverenecon Pollando. La celo estis forigi la germanan regadon en la regiono kaj ligo de tiuj terenoj kun la pola ŝtato. Post parta sukceso de tiuj klopodoj Henryk Sławik ekaktivis kiel ĵurnalisto, kun la tempofluo la ĉefredaktoro de „Laborista Gazeto” kaj la prezidanto de la Sindikato de Polaj Ĵurnalistoj de Silezio. La tutan tempon li aktivis ankaŭ politike i.a. kiel delegito ĉe Ligo de Nacioj. Post la invado de la 3-a Germana Regno kaj Sovetunio kontraŭ Pollandno en  septembro 1939 Sławik kiel multaj aliaj poloj  trovis rifuĝejon en Hungario, kiu tiam malgraŭ la politika kaj ekonomia kunlaboro kun la 3-a Regno, konservis neŭtralecon. Hungaroj ne sole ne permesis, ke ĝian teritorion tramarŝu Wehrmacht-trupoj por de la suda flanko ataki Pollandon, sed krome oferis helpon al la polaj rifuĝitnoj. En la komenco de la septembra militkampanjo sur la teritorio de Hungario ektroviĝis 75 mil poloj, inkluzive de 60 mil soldatoj, pri kiuj zorgon transprenis la hungara ministerio por la internaj aferoj. En la tendaro por riguĝintoj Henryk Sławik konatiĝis kun József Antall, la estro de la Sociala Fako en la hungara ministerio, poste prezidanto de la Civitana Komitato por Polaj Rifuĝintoj kaj fine amiko. Henryk Sławik transprenis la funkcion de la prezidanto de la Civitana Komitato en 1940 laŭ la decido de la pola registaro en elmigrejo. Polaj rifuĝintoj daŭre estis venantaj amase. Individue kaj grupe, civiluloj, soldatoj, infanoj kaj plenkreskuloj. Tiam en Hungario troviĝis jam preskaŭ 140 mil poloj kaj judoj. Se poloj estis sekuraj, mortminacitaj estis polaj judoj, ĉar en Hungario validis kontraŭjudaj leĝoj. Sławik okupiĝis pri amasa produktado de falsaj dokumentoj por judoj kiel poloj de la katolika konfesio. Baze de ili Hungara Centra Oficejo por Kontrolado de Eksterlandanoj [KEOKH], en kiu laboris Antall, ilia estado en Hungario estis legalizata. Plimulton de la rifuĝintoj konsistigis soldatoj. Tiujn, kiuj volis batali  Sławik kaj kunlaborantaj kun li hungaroj kontrabandis trans Balkanion al la polaj armeaj fortoj en Okcidento (Francio, Proksima Oriento). Tiamaniere ĝis junio 1940 Hungarion forlasis ĉirkaŭ 80 mil personoj, la duono estis soldatoj kaj oficiroj. Tiuj kiuj restis trovis rifuĝejon en specialaj tendaroj aŭ ĉe hungaraj familioj. Aparte dramecaj estis sortoj de orfiĝintaj judaj infanoj, kiujn la gepatroj estis forĵetantaj el transportaj trajnoj direktiĝantaj al mortotendaroj. Tutaparte por ili Sławik kaj Antall en 1943 establis specialan orfodomon en la loko Vac, kiu ricevis la nomon de la Orfodomo por la infanoj de polaj oficiroj. Ĉiuj infanoj estis provizitaj per senriproĉaj dokumentoj kaj por disblovi aperintajn kun la tempofluo dubojn pri ĝiaj loĝantoj Sławik invitis tien la apostolan nuncion Angelo Rotta. La infanoj estadis tie ĝis majo 1944, poste pro la germana okupacio de Hungario, ili estis evakuitaj al budapeŝtaj infandomoj aŭ konfiditaj al privataj personoj. Savante judojn Henryk Sławik senĉese elmetadis sin je mortminaco kaj malgraŭ avertoj pri la danĝero ligita kun malkaŝo de la konspira legalizado de judoj en Hungario li ne ĉesis agadi. Tiumomente lia kunlaboranto estis Henryk Zimmerman studinta juron en la Jagelona Universitato, kiu dum la milito trafis al la krakova getto, poste al laborterdaro en Bieżanów. De tie dank’ al polaj kurieroj li trafis al Budapeŝto, kie dum la lasta kaj plej intensa fazo de la savado de polaj judoj ekde aŭtuno 1943 ĝis marto 1944 li estis dekstra mano de Sławik. Antaŭtage de la germana invado kontraŭ Hungarion, kio okazis la 15-an de marto 1944 li decidis fuĝi al Bukureŝto, cetere inklinigante al tio ankaŭ Sławik. La polo rifuzis. Tre baldaŭ  Sławik estis arestita de gestapo kaj subigita al torturoj kaj senhoma traktado kun la celo, ke li denuncu siajn kunlaborantojn, aparte Antall-on. Ĉar malgraŭ tio Sławik silentis gestapo decidis konfronti ambaŭ malliberigitojn. Ĝuste Antall fariĝis la ĉefa atestanto de la heroa rezisto de Sławik malgraŭ ĉikanoj kaj torturoj kaj dum  la komuna revenvojo al la prizono sukcesis danki al Sławik pro la savita vivo. Henryk Sławik ne savis la propran. Direktita al la koncentrejo en Mauthausen estis tie pendumita en aŭgusto 1944. La plej amara sendube estis tio, ke lia heroeco en la postmilita Pollando estis kondamnita je forgeso. Verdire jam en 1977 unu el la edukatoj en la orfodomo en Vrac, advokato Izak Brettler prezetis dokumentojn en Yad Vashem cele distingon de Sławik. Tio efektiviĝis en 1990 dank’ al la klopodoj de kunlaboranta kun li dum la milito Henryk Zimmerman, kiu poste – kiel Cvi Zimmerman fariĝis israela politikisto kaj diplomato. Yad Vashem rekonis en koncerna dokumento, ke Henryk Sławik helpis al dekoj da polaj rifuĝintoj savante vivon de ĉirkaŭ 5 mil polaj judoj. Laŭ la mortinta en 2006 Zimmerman da ili estis multe pli. Cetere danke al li komence de la dumilaj jaroj la memoro pri Henryk Sławik, kiel pola Wallenberg,  aliris pli vastan publikon. En 2010 li ricevis postmorte la plej superan polan distingon Ordenon de la Blanka Aglo.\n\nEl la elsendo 30.03.2018. Legas Barbara – 08’56”", "author": null, "categories": ["Felietonoj"], "audio_links": ["/wp-content/uploads/2018/03/fel_bp_Koninda-polo_Henryk-Slawik_0856.mp3", "/wp-content/uploads/2018/03/fel_bp_Koninda-polo_Henryk-Slawik_0856.mp3?_=58"]}
{"url": "https://pola-retradio.org/2018/03/e_elsendo-el-la-30-03-2018/", "title": "E_elsendo el la 30.03.2018", "published": "2018-03-30 19:18:29+02:00", "content_text": "Podkasto: Ludu en nova fenestro | Elŝutu\n\nLa 740-a E_elsendo el la 30.03.2018 ĉe www.pola-retradio.org\n\n– Hodiaŭ ni proksimigas en la felietono pri Koninda Polo, la figuron de Henryk Sławik, kiu en la jaroj de la 2-a mondmilito estadante en Budapeŝto portis helpon al ĉirkaŭ 30 mil polaj rifuĝintoj savante la vivon de ĉ. 5 mil polaj judoj troviĝantaj inter ili. – En la unua parto de la elsendo ni proponas kultursociajn temojn ligitajn kun la daŭranta apogea periodo de Karesmo, la Sankta Semajno. Do ni informas pri la rilato de poloj al Karesmo kaj Pasko; pri tio, kio estas kaj kian signifon havas en la pola tradicio Sinjoraj Tomboj aranĝataj en preĝejoj dum la Sankta Vendredo; pri la socia rolo kaj laboro de polaj monaĥinoj kaj pri religiemo de junaj poloj. – La interreta foto prezentas tradiciajn polajn paskajn ovojn. Per tiu simbolo de la renaskiĝanta vivo ni deziras al ĉiuj geaŭskultantoj Serenan Paskon, belajn printempajn tagojn, ĝojplenan semajnfinon ! – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/03/RetRadio_30.03.2018_vendredo.mp3"]}
{"url": "https://pola-retradio.org/2018/04/amikoj-simile-perceptas-la-mondon-kaj-rezonas-similmaniere/", "title": "Amikoj simile perceptas la mondon kaj rezonas similmaniere", "published": "2018-04-04 01:00:06+02:00", "content_text": "Laŭ sciencistoj el la usona Dartmouth College eblas difini, kiuj personoj restas reciproke en proksimaj kontaktoj. Baze de donitaĵoj akiritaj dank’ al la funkcieca magneta rezonanco fMRI ili konstatis, ke amikoj havas preskaŭ identan bildon de neŭroreta aktiveco en la regionoj respondecaj pro alifarado de emocioj, koncentrita atento kaj rezonado. Tio signifus, ke amikoj perceptas la mondon kaj rezonas similmaniere, iliaj cerboj simile reagas je eksteraj stimuloj. Specialistoj en sia eksperimento petis studentojn rigardi diversĝenran kaj diversteman filmkompilaĵon pri  temoj ligitaj kun politiko, scienco, humuro, muziko. Samtempe ili sekvis la aktivecon de iliaj cerboj. Antaŭ la eksperimento ili taksis la socian distancon inter unuopaj personoj demandante pri amikiĝo aŭ iliaj lozaj rilatoj. Post la analizo estis konstatite, ke cerboj de amikoj funkcias similmaniere. La skanaĵo de cerboaktiveco mem prezentanta ĝiajn reagojn je eksteraj stimuloj – ebligas rekoni proksimajn amikojn. Ĝi ebligas apartigi eĉ aliajn specojn de konateco, ekzemple identigon de amikoj de niaj amikoj. Kiel asertas Thalia Wheatley, se ni volas kompreni kiel funkcias homa cerbo necesas kompreni kiel cerbo funkcias en la rilato kun aliaj homoj, kiel homaj  cerboj reciproke sin influas kaj formas.\n\nEl la elsendo 04.04.2018. Legas Tomek  – 1’30”\n\nsc_tm_Science pruvebla amikeco_01’30”", "author": null, "categories": ["Sciencaj informoj"], "audio_links": ["/wp-content/uploads/2018/04/sc_tm_Science-pruvebla-amikeco_0130.mp3", "/wp-content/uploads/2018/04/sc_tm_Science-pruvebla-amikeco_0130.mp3?_=59"]}
{"url": "https://pola-retradio.org/2018/04/la-perceptado-de-ago-ne-estas-statika/", "title": "La perceptado de aĝo ne estas statika", "published": "2018-04-04 01:00:41+02:00", "content_text": "Kvankam la vivolongo en la lastaj jardekoj signife kreskis la perceptado de aĝo ne konformas al la realo. Psikologoj el la ŝtata universitato en Michigan elmontris, ke por preskaŭ 30 mil personoj el pli ol 500-milmembra enketita grupo la meza aĝo komenciĝas jam post la trideka vivojaro.  Tio, kion ni agnoskas aĝo meza aŭ maljuna ŝanĝiĝas kun ŝanĝo de nia aĝo kaj – laŭ unu el la sciencostoj – estas interese, ke signifan grupon formas inter ili junaj plenkreskuloj. La enketo celis pli ol 502 mil interretajn respondintojn en la aĝo ekde la 10-a ĝis la 89-a vivojaroj. Ĝenerale ju pli aĝaj homoj estas des pli junaj ili sin fartas. Tio laŭ esploristoj estas tute komprenebla. Homoj agnoskas malfruan maturecon kiel negativan sperton kaj volas ĝin eviti, do estas malagrable pensi pri si mem kiel pri persono maljuna, eĉ se senjoroj gvidas riĉigan vivon kaj laŭ kelkkuj esploroj estas pli feliĉaj ol homoj junaj. Interese formiĝis krome la respondoj pri la vivodaŭro en diversaj aĝogrupoj. Se infanoj kaj junuloj deziris atingi la pli ol 90-jaran vivodaŭron, en la grupo de 30-40jaruloj oni indikadis ĉirkaŭ 88 jarojn. Tamen jam ĉe la 50-jaruloj la ideala vivoaĝo komencas kreski,  por en la grupo de 80-jaruloj atingi denove 93 jarojn.\n\nEl la elsendo 04.04.2018. Legas Tomek  – 1’32”\n\nsc_tm_Homa agoperceptosangigas_01’32”", "author": null, "categories": ["Sciencaj informoj"], "audio_links": ["/wp-content/uploads/2018/04/sc_tm_Homa-agoperceptosangigas_0132.mp3", "/wp-content/uploads/2018/04/sc_tm_Homa-agoperceptosangigas_0132.mp3?_=60"]}
{"url": "https://pola-retradio.org/2018/04/deportado-de-afrikaj-migrantoj-el-israelo/", "title": "Deportado de afrikaj migrantoj el Israelo", "published": "2018-04-04 01:00:47+02:00", "content_text": "La israela ĉefmnistro Benjamin Netanjahu neatendite deklaris lunde, ke dume li suspendas interkonsenton kun UN, apenaŭ lunde atingitan,  pri deportado de ĉirkaŭ 16 mil afrikaj enmigrantoj ĉefe el Sudano kaj Eritreo al kelkaj okcidentaj landoj, menciinte Kanadon, Italion kaj Germanion. Kiel motivon  li prezentis la neceson konsulti  la interkonsenton kun loĝantoj de la sudaj kvartaloj de Telavivo, en kiuj estadas plimulto de la enmigrantoj. Marde Netanjahu deklaris, ke li ŝiras interkosenton kun la Unuiĝintaj Nacioj. Pli frue la israelaj aŭtoritatoj intencis deporti enmigrantojn al Afirko, al Ruando kaj Ugando, kun kiuj Israelo diskrete interkompreniĝis. Laŭ oficialaj donitaĵoj en Israelo estadas ĉ. 42 mil enmigrantoj el Afriko.\n\nEl la elsendo 04.04.2018. Legas Milada – 1’09”", "author": null, "categories": ["Novaĵoj"], "audio_links": ["/wp-content/uploads/2018/04/w_msz_Israelaj-klopodoj-solvi-la-emigrokrizon_0109.mp3", "/wp-content/uploads/2018/04/w_msz_Israelaj-klopodoj-solvi-la-emigrokrizon_0109.mp3?_=61"]}
{"url": "https://pola-retradio.org/2018/04/germanio-kaj-italio-por-forigo-de-sankcioj-rilate-rusion/", "title": "Germanio kaj Italio por forigo de sankcioj rilate Rusion", "published": "2018-04-04 01:00:49+02:00", "content_text": "En momento, kiam multaj uniaj landoj kaj Usono aplikas rilate Rusion diplomatiajn sankciojn lige kun pravigita suspekto, ke malantaŭ la atenco kontraŭ Skripal kaŝiĝas Kremlo, la germana ministro por la internaj aferoj deklaris, ke Rusio estas piliero de la monda ordo. Heiko Maas en „Bild am Sonntag” konstatis, ke Germanio pretas al dialogo kun Rusio malgraŭ la daŭranta krizo pro la provo venenmortigi en Britio Siergiej Skripal. La germana politikisto konstatis: „ni bezonas Rusion kiel partneron i.a. en la solvado de regionaj konfliktoj, en la procezo de senaramado kaj kiel gravan pilieron de la monda ordo”. Deklaro kontraŭ sankcioj rilate Rusion venis ankaŭ el Italio. La gvidanto de la itala dekstrula Ligo kaj ĝia kandidato por la ĉefministro deklaris, ke se li establos la registaro li klopodos forigi kontraŭrusajn sankciojn pro la anekso de Krimeo. Matteo Salvini deklaris, ke tiu embargo damaĝas en nepritaksebla maniero la italan mastrumadon. Jam pli frue Salvini kritikis la elpeton de  rusaj diplomatoj reage je kemia atako kontraŭ la duobla agento Siergiej Skripal en Britio.\n\nEl la elsendo 04.04.2018. Legas Milada – 1’39”", "author": null, "categories": ["Novaĵoj"], "audio_links": ["/wp-content/uploads/2018/04/w_msz_Germanio-kaj-Italio-por-forigo-de-kontraurusaj-sankcioj_0139.mp3", "/wp-content/uploads/2018/04/w_msz_Germanio-kaj-Italio-por-forigo-de-kontraurusaj-sankcioj_0139.mp3?_=62"]}
{"url": "https://pola-retradio.org/2018/04/d-ino-ida-stryja-pri-skandinaviaj-runoj/", "title": "D-ino Ida Stryja pri skandinaviaj runoj", "published": "2018-04-04 18:26:43+02:00", "content_text": "Hodiaŭ ni interparolas kun d-ino Ida Stryja el la falultato pri aplikata lingvistiko de la Varsovia Universitato, kie ŝi instruas la svedan lingvon, pri la skandinaviaj runoj. El la elsendo 04.04.2018 – 10’35”", "author": null, "categories": ["Antaŭ la mikrofono"], "audio_links": ["/wp-content/uploads/2018/04/bp_interp_kun-Ida-Stryja-pri-skandinaviaj-runoj_1035.mp3", "/wp-content/uploads/2018/04/bp_interp_kun-Ida-Stryja-pri-skandinaviaj-runoj_1035.mp3?_=63"]}
{"url": "https://pola-retradio.org/2018/04/e_elsendo-el-la-04-04-2018/", "title": "E_elsendo el la 04.04.2018", "published": "2018-04-04 19:45:15+02:00", "content_text": "Podkasto: Ludu en nova fenestro | Elŝutu\n\nLa 741-a E_elsendo el la 04.04.2018 ĉe www.pola-retradio.org\n\n– Nian hodiaŭan E-elsendon inaŭguras omaĝa-rememora retrorigardo al la kreiĝinta antaŭ 59 jaroj unua profesia E-Redakcio en la publika radiofonio, kio okazis en Pollando en 1959-a jaro. La sukceso de ĝia funkciado donis al centoj (por ne diri miloj) da esperantistoj dum dekoj da jaroj la ŝancon trovi la ĉiutagan medion de la parolata Esperanto. La amaskomunikaj rimedoj ŝanĝiĝis, subiĝis al vera revolucio dank’ al la interreto kaj novaj teknologioj, sed la tradicion kaj spertojn dum tiuj jaroj akiritajn de pli ol 7 jaroj ni (malnova kaj nova skipo de la Redakcio) daŭrigas en la formo de la nunaj E-elsendoj de la Pola retRadio el Varsovio. Malgraŭ malpli oftaj elsendoj la Interreto daŭre donas la ŝancon ĉiutage mergiĝi en la lingvoparolan medion de la E-komunumo. – Hodiaŭ nia antaŭmikrofona gasto denove estas d-ino Ida Stryja instruanta en la Varsovia Universitato la svedan lingvon, kun kiu ni interparolis en februaro pri bilda lingvo de la mondo. La temo de nia hodiaŭa renkontiĝo estas skandinaviaj runoj. – La komenca aktualaĵo koncernas la voĉojn el Germanio kaj Italio favore al forigo de kontraŭrusaj sankcioj rilate la diplomatian kampanjon pro la suspekto pri la provo venenmortigi la duoblan rusan agenton en Britio kaj rilate reagon je anekso de Krimeo. La alia aktualaĵo rilatas al malakordaj informoj el la komenco de la semajno pri la transloko de afrikaj enmigrantoj el Israelo. – La scienca bulteno alportas interesajn informojn pri simila mondopercepto fare de amikoj kaj pri nia ŝanĝiĝanta percepto de la tempofluo kaj aĝo. – En la elsendo ni memorigis E-tangon de Lars Forsman. Fragmente ni prezentis kanton de La kompanoj el ilia KD „Brel en Esperanto” – „Kiam restas am’ nur”. Distribuas ĝin Vinilkosmo ( vinilkosmo-mp3.com ). – La interreta foto referencas al la temo de nia interparolo kun d-ino Stryja, t.e. skandinaviaj runoj. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/04/RetRadio_04.04.2018_merkredo.mp3", "https://www.vinilkosmo-mp3.com/eo/"]}
{"url": "https://pola-retradio.org/2018/04/la-2018-la-jaro-de-wladyslaw-hasior/", "title": "La 2018, la Jaro de Władysław Hasior", "published": "2018-04-06 15:28:05+02:00", "content_text": "La nuna jaro estis anoncita en la vintra ĉefurbo de Pollando, Zakopane kiel la Jaro de Władysław Hasior kaj la Jaro de la Loka Kreado. En 2018 pasas la 90-a naskiĝdatreveno de fama loka artisto Hasior, mortinta en 1999. La Jaro de Loka Kreado ligiĝas kun la jubileo de la plej granda regiona evento, la 50-a eldono de la Internacia Festivalo de la Montarana Folkloro. Władysław Hasior naskiĝis en Nowy Sącz, sed sian plastikistan lernadon li komencis en la Ŝtata Liceo de Plastikaj Artoj en Zakopane sub la gvido de la fama regiona kreanto Antoni Kenar. Li daŭrigis studojn en la varsovia Belarta Akademio. La arta debuto de Hasior datiĝas al la komenco de la 60-aj jaroj de la pasinta  jarcento. Hasior utiligis en sia kreado diversajn materialojn kaj teknikojn. Li praktikis kolaĝojn kaj tridimensiajn kolaĝoformojn. Li aparte famiĝis pro siaj spacaj formoj kaj spacaj monumentoj, kiel Fera Orgeno aŭ la Suna Militĉaro. Siajn verkojn Hasior prezentis en muzeoj kaj artgalerioj en la tuta mondo, i.a. en la Centro Pompidou en Parizo, Konsthall en Södertalje  – Svedio, en muzeo de moderna arto Louisiana w Humlebaek en Danlando, la Pola Instituto en Londono. Władysław Hasior partoprenis multajn prestiĝajn eventojn kiel Artbienalon en Venecio, Bienalon en San Paulo aŭ Bienalon de la Spaca Skulptaro en Montevideo. Dum ĉi lasta li ricevis Grand Prix pro la plurfigura komponaĵo „Golgota”.\n\nEl la elsendo 06.04.2018. Legas  Barbara kaj Milada – 2’15”", "author": null, "categories": ["Kulturkroniko"], "audio_links": ["/wp-content/uploads/2018/04/kk_bp_msz_La-2018-la-jaro-de-Wladyslaw-Hasior-en-Zakopane_0215.mp3", "/wp-content/uploads/2018/04/kk_bp_msz_La-2018-la-jaro-de-Wladyslaw-Hasior-en-Zakopane_0215.mp3?_=64"]}
{"url": "https://pola-retradio.org/2018/04/instituto-de-papusza-en-gorzow-wielkopolski/", "title": "Instituto de Papusza en Gorzów Wielkopolski", "published": "2018-04-06 15:30:45+02:00", "content_text": "En la Vojevodia Biblioteko de Gorzów Welkopolski (la okcidenta Pollando) kreiĝas Instituto de Papusza, okupiĝonta pri la esplorado kaj popularigado de la kreado de la romaa poetino Papusza (Bronisława Wajs) kaj de la atingaĵoj de la romaa kulturo. Pasintjare en la biblioteko kreiĝis la Memorĉambro dediĉita al la poetino. Bronisława Wajs – Papusza naskiĝis antaŭ 110 jaroj en la orienta Pollando. Post dramecaj militvagadoj i.a. en Wołyń-regiono ŝi ekloĝis en Gorzów Wielkopolski.  Papusza, mortinta en 1987,  estas agnoskita kiel la plej elstara romaa poetino, kies verkado imitis neniujn modelojn. Siajn pensojn kaj travivaĵojn ŝi esprimadis en unika, propra por si maniero inspiriĝante de naturo, sopiro al la juneco kaj vagabonda, veturilara vivstilo.  Ŝiaj verkoj estis kolektitaj en tri volumetoj „Kantoj de Papusza” (1956), „Kantoj deklamataj” (1973) kaj postmorte „La arbaro, patro mia” (1990). En Gorzów Wielkopolski ekzistas jam du publikaj lokoj omaĝantaj la vivantan en ĉi tiu urbo poetinon. Unu el la urbostratoj portas la nomon de Papusza kaj en 2007 estis lanĉita monumento al ŝi dediĉita.\n\nEl la elsendo 06.04.2018. Legas  Barbara kaj Milada – 1’53”", "author": null, "categories": ["Kulturkroniko"], "audio_links": ["/wp-content/uploads/2018/04/kk_bp_msz_Instituto-de-romaa-poetino-en-Gorzow-Wielkopolski_0153.mp3", "/wp-content/uploads/2018/04/kk_bp_msz_Instituto-de-romaa-poetino-en-Gorzow-Wielkopolski_0153.mp3?_=65"]}
{"url": "https://pola-retradio.org/2018/04/tuneloj-sub-la-kastelo-ksiaz-viziteblaj-de-turistoj/", "title": "Tuneloj sub la Kastelo Książ viziteblaj de turistoj", "published": "2018-04-06 15:33:14+02:00", "content_text": "Aŭtune kreiĝos la subtera turisma itinero sub la Kastelo Książ (la sudokcidenta Pollando). Konsistigos ĝin tuneloj konstruigitaj fine de la 2-a mondmilito fare de la malliberigitoj de la germana koncentrejo Gross-Rosen. Nun daŭras ilia alikonstruo,  dank’ al kio turistoj povos sekvi signifan parton de pli ol 3,2 mil kvadratmetraj subteraj koridoroj. Ĝis nun ili estis utiligataj unuavice de la Geofizika Instituto de la Pola Sciencakademio pro la troviĝantaj tie observejo registranta kaj interpretanta la sismajn skuojn. La subteraj tuneloj sub la Kastelo Książ kreiĝis en la jaroj 1944-45 post la transpreno de la kastelo fare de germanoj. Malliberigitoj el la loka filio de la germana koncentrejo Gross-Rosen konstruis tiam sub la kastelo ferbetonan rifuĝejon kun vasta tunela reto. Ĝi estis fariĝonta Hitler-rezidejo. Pri ilia destino historiistoj havas tamen malsamajn opiniojn. La Kastelo Książ estas unu el la plej grandaj turismaj atrakciaĵoj de la sudokcidenta Pollando. Ĝia origino radikas en la 13-a jarcento, kiam laŭ iniciato de princo Bolko la 1-a Severa estis levitaj la unuaj fortresaj konstruaĵoj. En la manoj de la  Piast-dinastiaj princoj ĝi troviĝis ĝis la 14-a jarcento. Fine de la 15-a jarcento la fortreso estis la proprietaĵo de la pola reĝido Władysław Jagiellończyk. Poste ĝi fariĝis posedaĵo de Hochber-familio ĝis kiam transprenis ĝin hitlera Germanio. Post la 2-a mondmilito Książ ektroviĝis en la limoj de Pollando kaj estas kontinue rekonstruata kaj renovigata.\n\nEl la elsendo 06.04.2018. Legas  Tomek – 1’44”", "author": null, "categories": ["Kulturkroniko"], "audio_links": ["/wp-content/uploads/2018/04/kk_tm_Viziteblaj-tuneloj-sub-la-kastelo-Ksiaz_0144.mp3", "/wp-content/uploads/2018/04/kk_tm_Viziteblaj-tuneloj-sub-la-kastelo-Ksiaz_0144.mp3?_=66"]}
{"url": "https://pola-retradio.org/2018/04/koninda-pollando-la-rivervalo-de-barycza/", "title": "Koninda Pollando: la rivervalo de Barycza", "published": "2018-04-06 18:51:59+02:00", "content_text": "Sufiĉas distanciĝi je apenaŭ 50 kilometroj norde for de Vroclavo (la sudokcidenta Pollando) por ektroviĝi en tute alia mondo, en „la regiono de miloj da stavoj”. Verdire estas da ili trioble malpli, sed malgraŭ tio temas pri la plej granda kvanto de bredaj stavoj en Eŭropo. La plej valoraj,  Milickie-stavoj apartenas al la tiel nomataj vivantaj lagoj, lagoreto kiu en la monda skalo distingiĝas per aparta riĉo de la ekosistemoj. En tiu listo troviĝas i.a. Bajkalo, la Morta Maro, Balatono, Wiktoria-lago. La tiean mozaikon de akvaj terenoj, arbaroj, kampoj kaj herbejoj ornamas palacoj de la iamaj posedantoj, pitorekaj preĝejetoj kaj perdiĝintaj en la verdabundo forstistaj domoj. La vojojn ornamas la kverkoaleoj. La plej grava estas la naturo. La Panorama Parko „La rivervalo de Barycza” kun la naturrezervejo „Milickie-stavoj”, kiuj en tiu regiono estas la plej granda rifuĝejo de animaloj. Du fojojn jare, aŭtune kaj printempe la naturo en la Rivervalo de Barycza fariĝas scenejo de eksterordinara spektaklo pro la fakto, ke en ĉi tieaj akvoreceptakloj trovas ripozejon sovaĝaj anseroj migrantaj el la nestejoj en tundro al siaj vintraj rezidejoj kaj inverse. Dum la traflugoj anseroj kolektiĝas en grupojn, kiujn kelkfoje konsisitigas kelkdek mil birdoj. Frumatene, okazas, ke ankoraŭ antaŭ la sunleviĝo miloj da anseroj kun enorma flugilbruo kaj anserbleko leviĝas en la aeron. Tio estas vera birda paradizo. Nestas kaj kovas tie dekoj da maloftaj birdospecioj dum aliaj kiel la ĵus menciitaj anseroj traktas la Valon kiel gravan haltejon laŭ la itinero de la ĉiujaraj migradoj. En la Rivervalo de Barycza oni notis ĉirkaŭ tricent birdospeciojn, inkluzive de ĉirkaŭ cent sepdek,  kiuj tie nestas. La areo de la tuta valo superas 950 kvadratajn kilometrojn, kaj la plej granda en Pollando Panorama Parko okupas pli ol 87 mil hektarojn. La logosimbolo de la valo estas karpo bredata en la tieaj stavoj ekde la 13-a jarcento. Hodiaŭ ni tamen koncentriĝas pri la Rivervalo de Barycza kiel loko loganta profesiajn kaj amatorajn ornitologojn. Parolante pri amatoraj ornitologoj ni celas ŝatantojn de la nudokula observado de la birdoj aŭ helpe de lorno aŭ binoklo. Por ili estas establitaj tegmentitaj edukpostenoj, observoturoj kaj gvatejoj, reto da priskribitaj kaj signitaj naturpadoj, kiuj kondukas al la plej atrakciaj lokoj de la Panorama Parko. La observoturoj tentas kunporti dormosakon kaj pasigi la nokton subĉiele por vekiĝi akompanite de la birda trilado kaj blekado. Ĉe la Malnova Stavo, kiu troviĝas en la rezervejo Milickie-Stavoj estis lokita turo, de sur kiu eblas gvidi observadon de multaj interesaj birdospecioj, kiuj traktas ĉi tiun lokon kiel sian nestejon kaj kovejon. Temas pri loko de malgrandaj porzanoj, gruoj, grandaj kaj malgrandaj bataŭroj, barboparuoj, blankokulaj anasoj. Dum la migrosezono eblas renkonti tie anserojn, grandajn egretardeojn, diversspeciajn ĥaradrioformajn birdojn kaj eĉ blankvostajn maraglojn. Apud la stavo Grabownica troviĝas la 13-metra turo en la komplekso Stawno, kio estas ŝanco por fotoĉasi grandajn gregojn de anseroj kaj grandaj egretardeojn, sed verdire eblas tie observi la birdojn ĉiuloke. Al novicoj helpas gvidlibroj, kiuj al novaj fotoĉasantoj konsilas kiel sin prepari al la observado de birdoj. Plej gravas pacienco, lorno aŭ binoklo kaj ne krikolora vesto. La tieaj vastaj kareksejoj, kanaj au teraj insuloj, trankvilaj golfetoj, nepenetreblaj alnaj arbaroj kaj maljunaj kverkoj sur digoj estas la ideala loko por meti nestojn kaj kovi kaj novajn birdogeneraciojn. Ne temas pri la unika ĉi-speca loko en Pollando, sed pri tiu ĉi ni ankoraŭ ne rakontis. Eĉ en la urboj tiaj kiel Varsovio eblas nun facile aŭdi kaj admiri la printempan svarmon de la birdoj, sed por vere konvinkiĝi pri la naturĉarmo sendube valorus entrepreni ekspedicion al iu el la polaj birdoparadizoj.\n\nEl la elsendo 06.04.2018. Legas Barbara – 05’50”", "author": null, "categories": ["Felietonoj"], "audio_links": ["/wp-content/uploads/2018/04/fel_bp_Koninda-Pollando_La-rivervalo-de-Barycza_0550.mp3", "/wp-content/uploads/2018/04/fel_bp_Koninda-Pollando_La-rivervalo-de-Barycza_0550.mp3?_=67"]}
{"url": "https://pola-retradio.org/2018/04/e_elsendo-el-la-06-04-2018/", "title": "E_elsendo el la 06.04.2018", "published": "2018-04-06 21:15:53+02:00", "content_text": "Podkasto: Ludu en nova fenestro | Elŝutu\n\nLa 742-a E_elsendo el la 06.04.2018 ĉe www.pola-retradio.org\n\n– En nia hodiaŭa felietono pri Koninda Pollando ni proksimigas la Barycz-riveran Valon, kiu estas difinata kiel regiono de miloj da stavoj, sed krome logas la turistojn aŭtune kaj printempe kiel birda paradizo. – Nia kulturkroniko alportas informojn pri la Jaro de Władysław Hasior en Zakopane (la suda Pollando), pri disponigataj al turistoj tuneloj sub Książ-kastelo (la sudokcidenta Pollando) kaj pri kreiĝanta Instituto de Papusza, la plej renoma romaa poetino de Pollando en Gorzów Wielkopolski (la okcidenta Pollando). – La E-komunuma temo koncernas nomumon de Angela Tellier el Britio kiel novan kunordiganton de ESF pri universitataj aferoj. – Muzike akompanas nin en la lasta programero, t.e. Leterkesto Ĵomart kaj Nataŝa per fragmento de sia kanzono „Kiam mi restas sola”. – La interreta foto referencas al la temo de nia felietono prezentante grupon de gruoj forflugantaj el tranoktejo ĉe Milickie-stavoj. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/04/RetRadio_06.04.2018_vendredo.mp3"]}
{"url": "https://pola-retradio.org/2018/04/ambiciaj-planoj-de-la-sipfarejo-en-szczecin/", "title": "Ambiciaj planoj de la Ŝipfarejo en Szczecin", "published": "2018-04-10 01:00:43+02:00", "content_text": "La ŝipfarejo en Szczecin (la nordokcidenta Pollando) intencas reakiri la iaman pozicion  en la monda ŝipkonstrua industrio. Dum la lastaj du jaroj estis surakvigitaj 84 marunuoj, la ŝipfarejo eniris la novan por si terenon de la t.n. offshor-konstruaĵoj, t.e. destinitaj por la instalado sur la maro, parte subakve, turbinoj kaj simile. Jare en Szczecin kreiĝas 70 mil tunoj da ŝipkonstraĵoj, pri kio laboras pli ol du mil personoj kaj daŭre dungataj estas novaj. La ŝipfarejo en Szczecin superis krizon, de du  jaroj ĝi estas profitdona. Ankoraŭ fone de Europo, tutaparte fone de Azio ĝi ne estas granda, sed kiel oni difinas – kompakta. Tio signifas, ke ĝi kapablas konstrui ŝipon komencante de kruda ledo ĝis marunuo. Ĝis nun temas pri ŝipoj malgrandaj, sed jam baldaŭ estos tie konstruataj ŝipoj grandaj. Sur la tereno de la ŝipfarejo laboras ĝiaj partneraj firmaoj, kaj helpproduktantoj. La ŝipfarejo dungas ĉ. 300 personojn kaj ĉ. 2 mil laboras en la firmaoj de la kreiĝinta antaŭ du jaroj Ŝipkonsorcio de Szczecin.\n\nEl la elsendo 10.04.2018. Legas Milada – 1’42”", "author": null, "categories": ["Novaĵoj"], "audio_links": ["/wp-content/uploads/2018/04/W_msz_Planoj-de-la-sipfarejo-en-Szczecin_0142.mp3", "/wp-content/uploads/2018/04/W_msz_Planoj-de-la-sipfarejo-en-Szczecin_0142.mp3?_=68"]}
{"url": "https://pola-retradio.org/2018/04/profundigo-de-la-akvovojo-szczecin-swinoujscie/", "title": "Profundigo de la akvovojo Szczecin-Świnoujście", "published": "2018-04-10 01:00:45+02:00", "content_text": "Profundigo de la akvovojo inter la havenoj Szczecin kaj Świnoujście ĝis 12,5 metroj akiris la subtenon de la Eŭropa Komisiono. Tio ebligos al pli grandaj marunuoj ennavigi la havenon en Szczecin. Kun kontento estis ankaŭ akceptita la pola plano pri envivigado de nitrata direktivo, kiu rilatas al la protektado de akvoj kontraŭ poluciado fare de la nitratoj el fontoj ligitaj kun la agrikulturo. La komisaro por la medio, mara mastrumao kaj fiŝkaptado de la Komisiono pozitive rilatigis sin krome al la pola fiŝkapta politiko kaj konfirmis polajn celojn atentigi pri la protektoproblemo de Baltiko kaj tro intensa ekspluatado de ĝiaj provizoj.\n\nEl la elsendo 10.04.2018. Legas Milada – 0’55”", "author": null, "categories": ["Novaĵoj"], "audio_links": ["/wp-content/uploads/2018/04/W_msz_Profundigo-de-akvovojo-inter-Szczecin-kaj-Swinoujscie_055.mp3", "/wp-content/uploads/2018/04/W_msz_Profundigo-de-akvovojo-inter-Szczecin-kaj-Swinoujscie_055.mp3?_=69"]}
{"url": "https://pola-retradio.org/2018/04/bonaj-efikoj-de-la-protektoprogramo-pri-turfalkoj/", "title": "Bonaj efikoj de la protektoprogramo pri turfalkoj", "published": "2018-04-10 01:00:52+02:00", "content_text": "Pli ol 640 junaj turfalkoj koviĝis en 2017 en la kovokestoj en la centra-orienta Pollando. Dum la 15-jara programo de aktiva protekto de ĉi tiu birdospecio temas pri pli ol 5 mil turfalkoj. Turfalko apartenas al unu el la malmultaj akcipitroformaj birdoj, kiuj vivas same sur la agrikulturaj, kiel ankaŭ urbanizitaj terenoj. Pli grandaj populacioj de turfalkoj vivas ekzemple en Varsovio, Poznano, Vroclavo, Krakovo kaj Ŝĉecino. Ekster urboj plej ofte eblas renkonti ilin en la valoj de iom grandaj riveroj. Ankoraŭ en la 70-aj kaj 80-aj jaroj de la pasinta jarcento, en la epoko de intensa aplikado de DDT en la agrikulturo kaj negativa efikado de ĉi tiu kemiaĵo je generado de la birdoj la situacio ŝajnis drameca. En multaj regionoj turfalkoj malaperis por jaroj. Nun turfalko apartenas al specioj severe gardataj kaj postulantaj aktivan protekton. Praktike tio signifas helpon dum la kovoperiodo. Nome turfalko ne konstruas proprajn nestojn kaj en naturaj kondiĉoj uzas nestojn de aliaj birdoj, kiel griza korniko, frugilego, pigo aŭ korvo. En la urboj ili uzas niĉojn en altaj konstruaĵoj kiel preĝejaj turoj, industriaj konstraĵoj, domblokoj. Sed transformiĝoj en la naturo, malkresko de populacioj de grizaj kornikoj kaj frugilegoj, kaj en la urboj renovigado de konstruaĵoj kaŭzas, ke turfalkoj daŭre estas birdoj maloftaj. Helpas do al ili la kovokestoj. En la jaroj 2003-2004 estis instalitaj pli ol 1200 kovokestoj en la tuta Pollando, en la centra-orienta Pollando la turfalkoj disponas pri 240 tiaj lokoj. Necesas ilin ŝanĝi ĉiun sesan-dekan jaron. Natursciencaj laboranoj kontrolas ĉiujare pli ol 400 kovokestojn. Aktuale la populacio de turfalkoj estas taksata je ĉirkaŭ 5 kaj duona mil paroj kaj estas opinita kiel stabila.\n\nEl la elsendo 10.04.2018. Legas Maciek  – 2’20”\n\nsc_mj_Sukceso de la protektoprogramo pri turfalkoj_02’20”", "author": null, "categories": ["Sciencaj informoj"], "audio_links": ["/wp-content/uploads/2018/04/sc_mj_Sukceso-de-la-protektoprogramo-pri-turfalkoj_0220.mp3", "/wp-content/uploads/2018/04/sc_mj_Sukceso-de-la-protektoprogramo-pri-turfalkoj_0220.mp3?_=70"]}
{"url": "https://pola-retradio.org/2018/04/la-8-a-datreveno-de-la-katastrofo-apud-smolensko-rusio/", "title": "La 8-a datreveno de la katastrofo apud Smolensko, Rusio", "published": "2018-04-10 01:00:59+02:00", "content_text": "En la 8-a datreveno de la aviadila katastrofo apud Smolensko, Rusio dum la tuta tago daŭras en Varsovio oficialaj solenadoj. En la katastrofo apud Smolensko la 10-an de aprilo 2010 pereis 96 personoj, inkluzive de prezidento Lech Kaczyński kun la edzino, la lasta prezidento de Pola Respubliko en Elmigrejo Ryszard Kaczorowski, vicmarŝaloj de la Sejmo kaj Senato, grupo de parlamentanoj, komandantoj de ĉiuj formacioj de la polaj armeaj fortoj.  Kadre de la mardaj solenaĵoj okazas malkovro de la monumento de la Viktimoj de Smoleńsk-tragedio 2010, meto de la fondoŝtono en loko, kie kreiĝos monumento de prezidento Lech Kaczyński, solenaĵoj antaŭ la prezidenta palaco kaj vespera memormarŝo. Antaŭtage de la datreveno la Landa Prokuroraro prezentis novajn donitaĵojn pri la esploroj rilate ĉi tiun hororigan tragedion. La ĝisnunaj difinoj de ekspertoj en Pollando, kiuj laboris pri elterigo de la korpoj kaj iliaj sekcoj estas ŝokaj. En hermete fermitaj ĉerkoj venintaj el Rusio  – kun malpermeso ilin malkovri –  estis trovitaj 69 homaj restaĵoj de 26 personoj en ĉerkoj de aliaj viktimoj de la katastrofo. Okazis ŝanĝo de du korpoj. En multaj ekzamenitaj korporestaĵoj estis retrovitaj tiaj objektoj kiel sekcogantoj, plastaj sakoj, boteloj, ŝnuroj kaj vitrotubetoj post antisepsaj substancoj. Ĝin nun en Pollando okazis 77 elterigoj kaj sekcoj kaj pretigitaj 77 genetikaj raportoj. La kromaj 6 eletrigoj okazos inter la mezo de aprilo kaj majo nunjare. Dum la esplorado estis kontrolitaj krome 800 provaĵoj prenitaj dum sekcoj faritaj en Rusio, kiuj neniam poste estis ekzamenitaj. Nun ili estos ekzamenitaj laŭ la toksikologia kaj histopatologia vidpunktoj. Aldone elektitaj estos subigitaj al. fizikokemiaj esploroj. Ekspertoj konstatis, ke dum sekcoj en Rusio estis priskribitaj lezoj, kiuj ne estis konstatitaj kaj estis lezoj nepriskribitaj, kiujn oni konstatis dum sekcoj en Pollando. La unuaj skandaloj estis konstatitaj jam en la jaroj 2011-2012, kiam laŭ postulo de militista prokuroraro estis konstatitaj ŝanĝoj de 6 korpoj. Ĝis hodiaŭ Rusio ne redonis al Pollando la vrakon de la aviadilo nek la nigrajn kestojn.\n\nEl la elsendo 10.04.2018. Legas Barbara – 2’57”", "author": null, "categories": ["Novaĵoj"], "audio_links": ["/wp-content/uploads/2018/04/W_bp_Publikaj-solenajoj-en-la-8-a-datreveno-de-Smolensk-katastrofo_0257.mp3", "/wp-content/uploads/2018/04/W_bp_Publikaj-solenajoj-en-la-8-a-datreveno-de-Smolensk-katastrofo_0257.mp3?_=71"]}
{"url": "https://pola-retradio.org/2018/04/e_elsendo-el-la-10-04-2018/", "title": "E_elsendo el la 10.04.2018", "published": "2018-04-10 19:19:04+02:00", "content_text": "Podkasto: Ludu en nova fenestro | Elŝutu\n\nLa 743-a E_elsendo el la 10.04.2018 ĉe www.pola-retradio.org\n\n– Niajn komencajn aktualaĵoj inaŭguras informo pri la publikaj solenaĵoj en Varsovio en la 8-a datreveno de la aviadila katastrofo apud Smolensko, Rusio en kiu pereis elito de la pola ŝtato, inkluzive la polan prezidentan parton. Sekve venas ekonomiaj informoj pri profundigo de la akvovojo inter la havenoj Szczecin kaj Świnoujście kaj pri la plej novaj planoj de Szczecin-ŝipfarejo. – Nia sciencbultena temo estas dediĉita al sukcesoj de la programo protektanta turfalkojn. – Hodiaŭ ni krome proponas la unuan parton de la inaŭgura prelego de d-ino Vera Barandovska-Frank dum la 4-a Interlingvistika Simpozio en Poznano, dediĉita al la temo „Studobjekto: Interlingvistiko”. – Muzike Eterne Rima memorigas sian kanzonon „Zam” el la KD „Samideano” eldonita de Vinilkosmo. – La interreta foto rilatas al la sukcesoj de la protektoprogramo pri turfalkoj, prezentante unu el speciale konstruitaj por ili kovokestoj. Turfalko alportas lacerton al la kovanta femalo. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/04/RetRadio_10.04.2018_mardo.mp3"]}
{"url": "https://pola-retradio.org/2018/04/100-jarigon-de-la-pola-suvereneco/", "title": "100-jariĝon de la pola suvereneco", "published": "2018-04-13 15:24:38+02:00", "content_text": "La urbo Lodzo (la centra Pollando) preparas sin al omaĝo de la 100-a datreveno de la reakiro de la sendependeco de Pollando per muzika spektaklo prezentota en oktobro en la tiea Granda Teatro. La preparojn partoprenas i.a. komponisto Wojciech Trzciński, kantistino Krystyna Prońko kaj sopranulino Dorota Wójcik. La koncerton konsistigos muziko de polaj komponistoj reprezentantaj diversajn muzkĝenrojn. La intrigo disvolviĝas dum la unua silvestra balo organizita post la reakiro de sendependeco, tial en la spektaklo videbliĝos dek kelkaj scenoj pri historiaj eventoj ekde 1918 ĝis nun. La teatro planas kunlabore kun la lodzaj administraciaj instancoj inter majo kaj septembro, do ankoraŭ antaŭ la premiero,  en ĉiu el la distriktoj de la regiono prezenti unikan version de la spektako,  en kiu estos konsideritaj la lokaj historio kaj herooj. La loĝantoj de la unuopaj distriktoj mem elektos en plebiscito lokan heroon de la 100-jariĝo. La koncerton akompanos la videoprezento” baze de la tekniko „mapping” kaj  militista parado en la plenumo de la reprezentaj kompanioj de NATO-ŝtatoj.\n\nEl la elsendo 13.04.2018. Legas  Milada – 1’41”", "author": null, "categories": ["Kulturkroniko"], "audio_links": ["/wp-content/uploads/2018/04/kk_msz_Lodzo-por-la-100-jarigo-de-la-pola-suvereneco_0141.mp3", "/wp-content/uploads/2018/04/kk_msz_Lodzo-por-la-100-jarigo-de-la-pola-suvereneco_0141.mp3?_=72"]}
{"url": "https://pola-retradio.org/2018/04/pollando-honora-gasto-de-librofoiro-en-abu-dhabi/", "title": "Pollando, honora gasto de Librofoiro en Abu Dhabi", "published": "2018-04-13 16:43:41+02:00", "content_text": "Pollando estos inter la 25-a de aprilo kaj la 1-a de majo 2018 honora gasto de la 28-a Internacia Librofoiro en Abu Dhabi, unu el la plej gravaj ĉi-specaj eventoj en la Proksima Oriento. Pasintjare partoprenis ĝin 1320 ekspoziciantoj el 65 landoj kaj vizitis pli ol 300 mil personoj. Ĝis nun inter la honoraj gastoj estis Svedio, Islando, Britio, pasintjare Ĉinio. Pollando partoprenas la foiron ekde 2015. Nunjare reprezentos nin 21 ekspoziciantoj i.a. Nacia Biblioteko, Ŝtata Eldoninstituto, Instituto de Adam Mickiewicz, Nacia Instituto de Frederiko Chopin, la varsovia Nacia Muzeo kaj aliaj. Nia programo celas proksimigi al la ekspoziciantoj kaj vizitantoj polan kulturon, historion kaj literaturon. Okazos prelegoj dediĉitaj al la plej gravaj aspektoj de la pola kulturo (literaturo, muziko, filmarto, teatro) renkontiĝoj por infanoj, renkontiĝoj kun libroaŭtoroj. Pollando intencas prezenti plenan spektron de la pola kulturo kaj literaturo, kiel bazon por sia firma ĉeesto en la araba mondo. Kvankam mankas donitaĵoj pri tio, kiomgrade la pola literaturo estas konata en la Proksima Oriento, sed en la araban estis tradukitaj elektitaj verkoj de Janusz Korczak, Henryk Sienkiewicz, Wisława Szymborska, Zbigniew Herbert kaj fragmentoj el libroj de Władysław Reymont.\n\nEl la elsendo 13.04.2018. Legas  Maciek – 1’39”", "author": null, "categories": ["Kulturkroniko"], "audio_links": ["/wp-content/uploads/2018/04/kk_mj_Pollando-honora-gasto-en-Abu-Dabi_0139.mp3", "/wp-content/uploads/2018/04/kk_mj_Pollando-honora-gasto-en-Abu-Dabi_0139.mp3?_=73"]}
{"url": "https://pola-retradio.org/2018/04/e_elsendo-el-la-13-04-2018/", "title": "E_elsendo el la 13.04.2018", "published": "2018-04-13 19:42:29+02:00", "content_text": "Podkasto: Ludu en nova fenestro | Elŝutu\n\nLa 744-a E_elsendo el la 13.04.2018 ĉe www.pola-retradio.org\n\n– Niaj komencaj kulturkronikaj infomoj rilatas al la partopreno de Pollando kiel Honora Gasto en la Internacia Librofoiro en Abu Zabi kaj al la planoj de la urbo Lodzo (la centra Pollando) omaĝi la 100-jariĝon de la reakiro de suvereneco fare de Pollando. – La E-komunumaj informoj rilatas al la porokaza evento en Bjalistoko lige kun la 101-a mortodatreveno de Ludoviko Zamenhof, al la scienca programo de la Lisbona UK. – Antaŭtage de la 101-a mortodatreveno de la lingvokreinto ni referencas al la kongresaj paroladoj de Ludoviko Zamenhof pri Esperanto, kiel funkcianta kaj evoluanta lingvo. Marĝene ni levas tamen la demandon pri la malpliboniĝanta nivelo de la lingvouzo en la publikaj elpaŝoj kaj publikaj tekstoj. – Ankaŭ ĉi-semajne nian programon finas leterkesta programero. – La akompana foto el la interreto rilatas al la pola literaturo, kies specimenoj estos prezentitaj en la librofoiro en Abu Zabi. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/04/RetRadio_13.04.2018_vendredo-1.mp3"]}
{"url": "https://pola-retradio.org/2018/04/parkinson-malsano-atakas-junulojn/", "title": "Parkinson-malsano atakas junulojn", "published": "2018-04-17 01:00:03+02:00", "content_text": "Parolante pri Parkinson-malnsano ni ĉefe pensas pri maljunuloj. Laŭ pola esplorantino, d-ino Magdalena Boczarska-Jedynak  ĉiam pli ofte ĝi ataktas homojn junajn kaj aktivajn, 30-, 40-jarulojn. Kaj tio ligiĝas kun neceso de granda atento flanke de kuracistoj, ĉar Parkinson-malsano estas malfacile dignozebla en la komenca evolufazo. Laŭ la statistikaj donitaĵoj plej ofte oni konstatas ĝin ĉe 55-56-jaruloj, sed suferas ĝin personoj multe pli junaj. Laŭ doktorino Boczarska-Jedynak tio ligiĝas kun malfavoraj medioŝanĝoj kaj risko ligita kun la neŭrotoksaj faktoroj en aero kaj nutraĵoj. Tiaj simptomoj de la malsano kiel tremado de mano aŭ piedo ĉiam aperas ĉe unu flanko de la korpo, sed povas temi ankaŭ pri aliaj simptomoj kiel lamado, rigidiĝo de muskoloj, malrapidiĝo en mimiko, parolo aŭ rezonado. Sed la malsano manifestiĝas ankaŭ en alia maniero, pli subtila kaj ne rilata al la movoj, kiel deprimo, flarolezo kaj eĉ obstrukco. Ju pli rapide oni konstatas la malsanon, des pli efika estas la kuracado. En la komenca fazo la kuracado estas efika kaj plibonigas la sanstaton de malsanulo ĝis tia grado, ke tiu povas daŭrigi la profesian laboron.\n\nEl la elsendo 17.04.2018. Legas Milada kaj Barbara  – 1’40”\n\nsc_msz_bp_Parkinson-malsano ciam pli ofte ce junuloj_01’40”", "author": null, "categories": ["Sciencaj informoj"], "audio_links": ["/wp-content/uploads/2018/04/sc_msz_bp_Parkinson-malsano-ciam-pli-ofte-ce-junuloj_0140.mp3", "/wp-content/uploads/2018/04/sc_msz_bp_Parkinson-malsano-ciam-pli-ofte-ce-junuloj_0140.mp3?_=74"]}
{"url": "https://pola-retradio.org/2018/04/risko-ligita-kun-altigita-nivelo-de-ftalata-acido/", "title": "Risko ligita kun altigita nivelo de ftalata acido", "published": "2018-04-17 01:00:43+02:00", "content_text": "La eksterhejma manĝado ligiĝas kun la risko de altigita nivelo de sandamaĝa ftalata acido. Informis pori tio sciencistoj el  George Washington University en siaj interretaj paĝoj. Ftalatoj estas kemiaĵoj aplikataj en la produktado de nutropakumoj, manĝokestoj aŭ gantoj uzataj dum la manĝopreparado.  Kiel kemiaĵoj influantaj la endokrinan sistemon ftalanoj perturbas la hormonan mastrumadon kaj kaŭzas multajn sanperturbojn.  Post kompara analizo de informoj pri manĝokutimoj de 10 253 personoj kun donitaĵoj pri metabolaj produktoj de ftalanoj en urinoprovaĵoj sciencistoj konstatis, ke oftaj vizitoj en gastronomiaj lokaloj kaŭzas kreskon de la nivelo de ftalanoj je 35 procentoj kompare kun personoj memstare preparantaj la ĉiutagan menuon. La alta nivelo de ftalanoj respondecas pro la problemoj kun generado, ĉirkaŭgradevaj komplikaĵoj kaj aliaj problemoj. La ligo inter la eksterhejma manĝado kaj pli alta nivelo de ftalanoj estas evidenta en ĉiuj aĝogrupoj, sed plej signifa ĉe dekkelkjaruloj.\n\nEl la elsendo 17.04.2018. Legas Milada kaj Barbara  – 1’27”\n\nsc_msz_bp_Minacoj ligitaj kun eksterhejma mangado_01’27”", "author": null, "categories": ["Sciencaj informoj"], "audio_links": ["/wp-content/uploads/2018/04/sc_msz_bp_Minacoj-ligitaj-kun-eksterhejma-mangado_0127.mp3", "/wp-content/uploads/2018/04/sc_msz_bp_Minacoj-ligitaj-kun-eksterhejma-mangado_0127.mp3?_=75"]}
{"url": "https://pola-retradio.org/2018/04/rektaj-eksterlandaj-investajoj-rekordaj-en-2017/", "title": "Rektaj eksterlandaj investaĵoj rekordaj en 2017", "published": "2018-04-17 01:00:57+02:00", "content_text": "Kiel oni informis lastatempe la rektaj eksterlandaj investaĵoj en Pollando en 2017 atinigis la valoron de 12 miliardoj da eŭroj. Laŭ la pritakso de eksterlandaj investantoj en „Konjunktuta Enketo 2018” de la Pola-Germana Industria Ĉambro Pollando estas la dua plej atrakcia lando de Eŭropo. Laŭ la nombro de la kreataj laborlokoj ĝi akiris la unuan lokon, kio konfirmas, ke Pollando estas opiniata de eksterlandaj investantoj kiel tre atrakcia lando por rektaj investaĵoj. Ilian signifan nombron konsisitigas investaĵoj el la aziaj landoj (Japanio, la Suda Koreio), kiuj en siaj evolustrategioj akceptis la principon, ke Pollando funkcias kiel ekspansibazo kadre de la Eŭropa Unio. Signifaj estas ankaŭ investaĵoj el la uniaj landoj, aparte en la financa-asekura sektoro ligitaj kun Brexit. La  ĉefa atuto de Pollando ĉi-rilate estas bonege kvalifikita personalo.\n\nEl la elsendo 17.04.2018. Legas Milada – 1’20”", "author": null, "categories": ["Novaĵoj"], "audio_links": ["/wp-content/uploads/2018/04/w_msz_Rekordaj-rektaj-investajoj_0120.mp3", "/wp-content/uploads/2018/04/w_msz_Rekordaj-rektaj-investajoj_0120.mp3?_=76"]}
{"url": "https://pola-retradio.org/2018/04/e_elsendo-el-la-17-04-2018/", "title": "E_elsendo el la 17.04.2018", "published": "2018-04-17 17:02:46+02:00", "content_text": "Podkasto: Ludu en nova fenestro | Elŝutu\n\nLa 745-a E_elsendo el la 17.04.2018 ĉe www.pola-retradio.org\n\n– Hodiaŭ ni proponas jam la 68-an fragmenton de la romano de Henryk Sienkiewicz „Quo Vadis” en la E-traduko de Lidia Zamenhof. – La komenca aktualaĵo koncernas tre bonajn investorezultojn, kiujn Pollando akiris en 2017. – La sciencbultenaj temoj rilatas al polaj malkovroj pri tio, ke Parkinson-malsano ĉiam pli ofte atakas junuajn homojn kaj al usonaj esploroj pri sandamaĝa efikado de ftalataj kemiaĵoj uzataj en la produktado de manĝopakumoj, manĝokestoj kaj gastronomiaj gantoj. – La akompana foto prezentas manĝopakumojn, kiuj i.a. povas respondeci pro perturboj en la hormona mastrumado de la homa organismo. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/04/RetRadio_17.04.2018_mardo.mp3"]}
{"url": "https://pola-retradio.org/2018/04/e_elsendo-el-la-20-04-2018/", "title": "E_elsendo el la 20.04.2018", "published": "2018-04-20 16:14:56+02:00", "content_text": "Podkasto: Ludu en nova fenestro | Elŝutu\n\nLa 746-a E_elsendo el la 20.04.2018 ĉe www.pola-retradio.org\n\n– Nia nunsemajna felietono pri Koninda Pollando kondukas nin al unu el la plej interesaj kuraclokoj de la nordokcidenta Pollando – Połczyn Zdrój. – La komenca kulturtema kroniko informas pri la inaŭguro de la solenadoj – lige kun la 100-jariĝo de la reakirita sendependeco de Pollando en Stalowa Wola – per ekspozicio dediĉita al elstara pola historitema pentristo Jan Matejko. Krome ni parolas pri la 90-jariĝo de la varsovia ZOO-ĝardeno. – La abunda E-komunuma segmento liveras informon pri kvarjara Esperanto-fako en Zaozhuang-a Universitato, Ĉinio; pri du interesaj nunsemajnaj eventoj en Madrido direktitaj al la hispana publiko, sed konekse kun esperantista aktivado; pri maja simpozio dediĉita al “Multlingvismo en internaciaj organizaĵoj kaj internacia kunlaboro” (Novjorko) kaj pri la junia partopreno de TEJO en Eŭropa Junulara Evento (Strasburgo). – Por la muzika akompano ni elektis la kanzonon „Branĉo” el la KD Espo Despo Bosniumas eldonita de Vinilkosmo. – La akompana interreta foto ebligas alrigardi la kuraclokon Połczyn Zdrój, pri kiu ni hodiaŭ felietonas. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/04/RetRadio_20.04.2018_vendredo.mp3"]}
{"url": "https://pola-retradio.org/2018/04/la-varsovia-zoo-gardeno-90-jarigis/", "title": "La varsovia ZOO-Ĝardeno 90-jariĝis", "published": "2018-04-20 16:38:23+02:00", "content_text": "La varsovia ZOO-Ĝardeno komence de la jaro solenis la jubileon de sia 90-jariĝo. Komence ĝia areo ampleksis 12 hektarojn, nun temas pri 40. Sur ĉi tiu tereno vivas pli ol 12 mil animaloj de 543 specioj, inkluzive de 47 ĉirkaŭprenitaj per savprogramo de bestoj minacitaj de formorto. Temas same pri bestoj vivantaj en Pollando, kiel ankaŭ ekzotikaj – afrikaj elefantoj, ĝirafoj kaj rinoceroj. Krome sur la tereno de la bestoĝardeno troviĝas vasta Birdejo kun halego de libera flugo, Hipopotama sektoro, rezidejo de goriloj kaj ĉimpansoj kaj Akvario kun panorama ekspozicio pri Amazonio. Okaze de la jubileo la varsovia bestoĝardeno proponis vizitindajn temmonatojn, dediĉitajn i.a. al malaperantaj specioj, ekologio, ekspoziciojn, edukludojn kaj konkursojn. La jubileodaton la direkcio de la varsovia ZOO-ĝardeno intencas solni kiel tagon de la Misioj de  Bestoĝardenoj. Ĝi rolos en la  vastigado de la konoj pri la graveco de la bestoĝardenoj por konservi la biodiversecon. En la komenco pro la dinamika evoluo de la varsovia bestoĝardeno respondecis Jan Żabiński, zoologo kun sciencaj atingaĵoj kaj populariganto de ĉi tiu sciencbranco. Li estis ĝia organizanto kaj direktoro ekde 1929. Dum la germana okupacio kun sia edzino Antonina en sia vilao kaj sur la tereno de ZOO li kaŝis ĉ. 300 judojn el la varsovia getto.\n\nEl la elsendo 20.04.2018. Legas  Maciek – 1’49”", "author": null, "categories": ["Kulturkroniko"], "audio_links": ["/wp-content/uploads/2018/04/kk_mj_90-jarigo-de-la-varsovia-ZOO-gardeno_0149.mp3", "/wp-content/uploads/2018/04/kk_mj_90-jarigo-de-la-varsovia-ZOO-gardeno_0149.mp3?_=77"]}
{"url": "https://pola-retradio.org/2018/04/matejko-en-stalowej-woli-por-la-100-jarigo-de-la-suvereneco/", "title": "Matejko en Stalowej Woli por la 100-jariĝo de la suvereneco", "published": "2018-04-20 16:41:11+02:00", "content_text": "La Regiona Muzeo en la loko Stalowa Wola  inaŭguris la solenadojn lige kun la 100-jariĝo de la reakiro de la suvereneco fare de Pollando per ekspozicio dediĉita al la konata pola pentristo Jan Matejko. Nunjare pasas liaj 180-a naskiĝdatreveno kaj la 125-a mortodatreveno kaj la 200-jariĝo de la krakova Bearta Akademio, kies patrono li estas. La ekspozicio prezentas pli ol 90 objektojn – oleopentraĵojn, krokizojn, lignogravuraĵojn kaj litograguraĵojn de liaj verkoj. En 7 temaj sektoroj „Laborstaplo”, „Hitorio”, „Religio”, „Polikromiaĵoj de Maria-preĝejo en Krakovo”, „Monumento de Adam Mickiewicz en Krakovo”, „Portretoj” kaj „Percepto” estas prezentita la fenomeno de Matejko. Estas rigardeblaj pentraĵoj tre malofte prezentantaj publike devenantaj el pluraj centroj i.a. Akademio de Kapabloj en Krakovo, la Muzeo en la loko Bochnia, Paŭlena Klostro ĉe la Hela Monto en Częstochowa, Historia Muzeo en Tarnobrzeg, Nacia Muzeo el Varsovio, la krakova Muzeo de la Jagelona Universitato, varsovia Reĝa Kastelo kaj la privataj kolektoj. Jan Matejko (1838-1893),  pri kiu  ni felietonis la 13-an de novembro 2015,  estas unu el la plej gravaj polaj artistoj, kiuj pentris unuavice historiajn komponaĵojn kreante sugestan vizion de la pola historio. Li aŭtoris ankaŭ portretojn de famaj figuroj kaj familianoj. Li estas ankaŭ i.a. la aŭtoro de polikromiaĵoj en la fama Maria-preĝejo en Krakovo. Kiam en 1873 li fariĝis direktoro de la krakova Lernejo de Belartoj li estis jam konata kaj ofte premiata artisto en Eŭropo, regule ekspozicianta en Parizo kaj tie akirinte famon kaj laŭrojn. Liaj disĉiploj estis i.a. Stanisław Wyspiański, Józef Mehoffer kaj Jacek Malczewski. En 1979 la krakova Akademio de la Belartoj akceptis lin kiel sian patronon.\n\nEl la elsendo 20.04.2018. Legas  Maciek – 2’13”", "author": null, "categories": ["Kulturkroniko"], "audio_links": ["/wp-content/uploads/2018/04/kk_mj_Matejko-en-la-Regiona-Muzeo-en-Stalowa-Wola_0213.mp3", "/wp-content/uploads/2018/04/kk_mj_Matejko-en-la-Regiona-Muzeo-en-Stalowa-Wola_0213.mp3?_=78"]}
{"url": "https://pola-retradio.org/2018/04/koninda-pollando-polczyn-zdroj/", "title": "Koninda Pollando: Połczyn Zdrój", "published": "2018-04-20 18:46:15+02:00", "content_text": "Połczyn Zdrój [poŭĉin-zdruj] estas la unusola kuracloko situanta en la pitoreska regiono difinata la Lagoregiono de la rivero Drawa en la nordokcidenta Pollando. Koszalin [koŝalin] troviĝas 57 kilometrojn for de ĉi tie, kaj Szczecin [ŝĉecin] 150 kilometrojn. Pri ĝia ĉarmo kaj eksterordinaraj klimataj-kuracaj valoroj decidas ĝia loko inter la morendevenaj altaĵoj, lagoj kaj arbaroj. Jam fontoj el la 6-a jarcento informas pri la tiea slava setlejo sur palisoj. En la 10-a jarcento temis jam pri limburgo kun kastelo el ĉirkaŭ la 1290-a jaro inter Pomerio kaj Brandenburgio ĉe la komerca vojo, utiligata por la transporto de salo kaj sukceno. Post la akiro de la urborajtoj en la 14-a jarcento la vojo estis tegita per arbotrunkoj kaj lignotavoloj. Tiuperiode la pomeria princo Warcisław [varcisŭaf] la 4-a donacis la setlejon Połczyn al la kavalira familio Wedel. Ligiĝinte kun la novaj regantoj de markio ĝi ricevis kompense plurajn havaĵojn kaj oficojn. Pli poste en la komenco de la 16-a jarcento la dominan pozicion inter Połczyn-posedantoj akiris Kurt von Maneuffel plukonstruinta la kastelon, establinta tri vitrofandejojn kaj modifinta la urboblazonon aldonante elementojn el la propra, kiu aktualas ĝis nun. Signifa evento en la urbohistorio estis la malkovro, en la fino de la 17-a jarcento, de mineralaj akvoj. Tio ĝi fariĝis la logoforto de Połczyn. Malsanuloj komencis veni al ĝi ĉiam pli multnombre. Por ili komence de la 18-a jarcento estis elkonstruita la unua kuracdomo. Post la paso de kelka tempo kreiĝis la Kuracloka Parko. Kvankam Połczyn gravan rolon havis la fervoja konekto liginta ĝin kun Szczecin kaj poste kun Berlino. La interesiĝo pri Połczyn evidente ne malkreskis. Oni konstruis plurajn kuracobjektojn, kiuj transdaŭris ĝis nun. Sed Połczyn Zdrój havas ankaŭ malpli helan historipaĝon. Rekte antaŭ la 2-a mondmilito sian lokon trovis tie unu el Wehrmacht grupoj, kiuj atakis Pollandon en 1939 komencante la 2-an mondmiliton. Tie kreiĝis unu el la plej grandaj centroj de la germana programo Lebensborn, kiu inter aprilo 1938 kaj februaro 1945 zorgis pri generado de pure rasaj germanoj kaj en kiu estis subigitaj al truda germanigado tre multaj infanoj, ĉefe el la polaj familioj. La liberigaj bataloj en 1945-a jaroj ruinigis unu kvaronon de la urba substanco kaj en tiu stato ĝi transiris sub la polan administracion. Dum la unuaj 10 postmilitaj jaroj la nombro de la kuracatoj duobliĝis kompare al la intermilita periodo. Komence ĝi servis al la polaj kaj rusaj soldatoj, poste ĝi estis transdonita por la bezonoj de civiluloj. Daŭre aparta logaĵo de Połczyn-Zdój estas Kuracloka Parko kun riĉa promevoja reto etendiĝanta sur 80 hektaroj, riĉa je bunta plantaro, ravaj amfiteatro kaj fontanoj. Sur ĝia tereno troviĝas sanatorioj, trinkejo de minerala akvo, tenisludaj placoj, du subĉielaj kaj unu tegmentita naĝejoj, retpilka ludplaco, subĉiela ŝakoplaco, pluraj kafejetoj, trikilometra sanvojeto kaj antaŭnelonge konstruita 23-hektara golfo, kiu riĉigis la parkopanormon fariĝante ŝatata loko por fiŝhokantoj kaj promenantoj. La ĉirkaŭaĵo de Połczyn Zdrój pro varia tersurfaco estas difinata kiel Połczyn Svislando. Eblas konvinkiĝi pri la praveco de tiu difino vagante laŭ multaj itineroj, sed la regiono ofertas ne sole piedirajn ekskursojn, ankaŭ la eblecojn bicikli, kajakadi, kaj ĉevalrajdi. Proksime de Połczyn Zdrój eblas krome ripozi en vere kampara etoso dank’ al la situantaj inter arbaroj kaj lagoj agrokulturaj ripozejoj. La kuracloko Połczyn havas la plej longan tradicion inter similaj lokoj en Pollando. En la daŭro de la jarcentoj oni kultuvis tie vitejojn, produktis vitron kaj vitralojn, bieron. Ekde la 17-jarcenta malkovro de la mineralaj akvoj kaj saniga ŝlimo Połczyn transformiĝis en unu el la plej atrakciaj kuraclokoj. Oni venas tien por kuraci malsanojn neŭrologiajn, ortopediajn, reŭmatismajn kaj ginekologiajn. Belan tempon povas pasigi en Połczyn Zdrój ne sole kuracatoj. Ankaŭ feriantoj admiras la lokan malnovurban parton el la 13-a jarcento kaj parte konserviĝintan mezepokan urboplanon kaj multajn novajn arkitekturajn elementojn, kiuj aldonis al Połczyn Zdrój kroman ĉarmon.\n\nEl la elsendo 20.04.2018. Legas Barbara – 06’30”", "author": null, "categories": ["Felietonoj"], "audio_links": ["/wp-content/uploads/2018/04/fel_bp_Koninda-Pollando_Polczyn-Zdroj_0630.mp3", "/wp-content/uploads/2018/04/fel_bp_Koninda-Pollando_Polczyn-Zdroj_0630.mp3?_=79"]}
{"url": "https://pola-retradio.org/2018/04/marek-suski-pri-rifugintoj-en-pollando/", "title": "Marek Suski pri rifuĝintoj en Pollando", "published": "2018-04-24 01:00:18+02:00", "content_text": "Lastvendrede en la Pola Instituto en Vieno okazis renkontiĝo de ministro Marek Suski, la estro de la politika kabineto de la pola ĉefministro, kun la diplomatia korpuso, aŭstraj parlamentanoj, amaskomunikilaj reprezentantoj, lokaj institucioj. Ministro Suski parolis i.a. pri la migropolitiko de Pollando. Kiel li atentigis Pollando akceptas la plej grandan kvanton da rifuĝintoj serĉantaj laboron baze de laborpermesoj eldonataj la unuan fojon. En 2016 Pollando eldonis 585 mil permesojn por la estado kaj portempa laboro. Germanio 505 mil, Francio 235 mil, Italio 222 mil. Plej multajn eldonis Britio, entute 865 mil. Ministro Suski prezentis vicon da solvoj proponataj de la pola registaro, kiuj –  se enkondukotaj en la tuta Unio –  solvus la nunajn uniajn problemojn ĉi-koncerne. Kiel la plej gravan solvon la pola ministro prezentis legalan enmigradon kun la helpo surloka, kie aperas problemoj, kompatigon de la limoj kaj strikatan kontrolon de personoj el aliaj mondpartoj celantaj la Union. Ministro Suski substrekis, ke Pollando  rolas kiel stabiliganto de la situacio en la Centra-Orienta Europo, ĉar ĝis nun Pollando akceptis grandajn kvantojn  da militrifuĝintoj ĉefe el Kartvelio kaj Ĉeĉenio kaj lastatempe el Ukrainio. Li ankaŭ akcentis, ke la ĉefa strebo de la pola registaro estas certigi sekurecon al civitanoj de nia lando. Liaopinie la zorgo pri la sekureco de la civitanoj devas esti ankaŭ la supera celo de la Eŭropa Unio.\n\nEl la elsendo 24.04.2018. Legas Milada – 2’12”", "author": null, "categories": ["Novaĵoj"], "audio_links": ["/wp-content/uploads/2018/04/w_msz_Ministro-Suski-pri-la-pola-migropolitiko_0212.mp3", "/wp-content/uploads/2018/04/w_msz_Ministro-Suski-pri-la-pola-migropolitiko_0212.mp3?_=80"]}
{"url": "https://pola-retradio.org/2018/04/la-montkonkeranto-tomato/", "title": "La montkonkeranto…………. tomato", "published": "2018-04-24 01:00:27+02:00", "content_text": "Eŭropaj sciencistoj ekzamenis,  kiel ŝanĝiĝas la plantospecioj sur la montopintoj, i.a. en Pollando. Botanikistoj el 11 landoj surgrimpis 302 eŭropajn montopintojn por difini la aperantajn tie plantospeciojn. La aktualajn donitaĵojn ili komparis kun donitaĵoj el la historiaj fontoj, ekzemple 19-jarcentaj. Evidentiĝis, ke dum la lastaj 10 jaroj sur ĉiu eŭropa montopinto aperis pli ol 5,5 novaj plantospecioj. En la jaroj 1957-1966 temis sole pri 1,1 nekonataj pli frue montospecioj. La esplorojn gvidis ankaŭ polaj sciencistoj en Tatry-montaro sur 14 montopintoj, kiuj havis plej kompletajn historiajn donitaĵojn pri la aperantaj sur ili plantoj. La esplorata tereno ampleksis terenon ĝis 50 metroj malsupren dise la montopinto. Al la plej mirigaj malkoroj apartenis tomato kreskanta iom sub la montopinto de Giewont (1894 metrojn super la marnivelo). La ekspansio de novaj plantospecioj forpuŝas la plej karakterizajn por la altmonta regiono plantojn kiel Gypsophila repens aŭ Saxifraga aizoides, Saxifraga caesia aŭ Saxifraga paniculata, kiuj ankaŭ ekster Tatry-montara regiono apartenas al maloftaj. Aliaj plantoj sur la montopintoj de Tatry-montary iam forestantaj, nun adaptiĝintaj al la medio influita de la homo estas Poa_annua aŭ Plantago_granda. Sur malpli altaj montopintoj estis konstatita ekspansio de mirtelo kaj monta pino.\n\nEl la elsendo 24.04.2018. Legas Maciek  – 1’52”\n\nsc_mj_La montkonkeranto_tomato_01’52”", "author": null, "categories": ["Sciencaj informoj"], "audio_links": ["/wp-content/uploads/2018/04/sc_mj_La-montkonkeranto_tomato_0152.mp3", "/wp-content/uploads/2018/04/sc_mj_La-montkonkeranto_tomato_0152.mp3?_=1"]}
{"url": "https://pola-retradio.org/2018/04/grafeno-protektas-kontrau-bakterioj/", "title": "Grafeno protektas kontraŭ bakterioj", "published": "2018-04-24 01:00:47+02:00", "content_text": "Ĉiam pli ofta estas la aplikado de enplantaĵoj de la koksa, genua artikoj, de stomatologiaj enplantaĵoj. Tio senĉese ligiĝas kun risko de bakteria infektiĝo, kiu povas kaŭzi malakcepton de enplantaĵo. Tamen kiel oni informis en la periodaĵo „Advanced Materials Interfaces” delikata tavolo de grafeno kovranta la surfacon de enplantaĵo povas antaŭmalhelpi tion. Sciencistoj el la Teknologia Universitato Chalmers en Svedio elmontris, ke tavolo de vertikale aranĝitaj grafentavoletoj kreas protektan surfacon, al kiu bakterioj ne kapablas alkroĉiĝi, ĉar la akraj randoj de veritikale aranĝitaj grafentavoletoj tranĉas bakteriĉelojn mortigante ilin. Tio povas efiki kontraŭ infektiĝoj eliminante la neceson apliki antibiotikojn kaj malgrandigante la riskon de rifuzo. Samtempe la procezo de la kuniĝado de enplantaĵo kun la osto okazas senĝene, rekte eĉ pli bone. La menciita grafentavoleto  ne damaĝas la homajn ĉelojn, kiuj estas kelkdekoble pli grandaj ol la ĉeloj de bakterioj. Por la produktado de grafentavoloj aranĝitaj vertikale estis aplikita procezo kun la uzo de plasmo difinata sigle kiel PECVD.\n\nEl la elsendo 24.04.2018. Legas Tomek  – 1’16”\n\nsc_tm_Speciale arangitaj grafentavoletoj efikas kontraubakterie_01’16”", "author": null, "categories": ["Sciencaj informoj"], "audio_links": ["http://wp-content/uploads/2018/04/sc_tm_Speciale-arangitaj-grafentavoletoj-efikas-kontraubakterie_0116.mp3", "http://wp-content/uploads/2018/04/sc_tm_Speciale-arangitaj-grafentavoletoj-efikas-kontraubakterie_0116.mp3?_=2"]}
{"url": "https://pola-retradio.org/2018/04/e_elsendo-el-la-24-04-2018/", "title": "E_elsendo el la 24.04.2018", "published": "2018-04-24 20:07:55+02:00", "content_text": "Podkasto: Ludu en nova fenestro | Elŝutu\n\nLa 747-a E_elsendo el la 24.04.2018 ĉe www.pola-retradio.org\n\n– Hodiaŭ ni proponas en nia elsendo la 2-an parton de la inaŭgura prelego de d-ino Vera Barandovska-Frank dediĉita al la temo „Studobjekto: Interlingvistiko” dum la 4-a Interlingvistika Simpozio en Poznano. – En la komencaj aktualaĵoj ni prezentas informojn pri la pola migropolitiko, kiujn prezentis semajnfine en Vieno ministro Marek Suski, kaj pri daŭre kreskanta nombro da judoj el Israelo ricevantaj polajn pasportojn. – Niaj sciencbultenaj temoj rilatas al la kontraŭbakteriaj proprecoj de grafentavoletoj aranĝitaj vertikale kaj pri la konkerado de la montopintoj per tiom kuriozaj plantoj kiel…. tomato. Verdire temas pri la ekspansio de plantoj aliregionaj, kiuj forpuŝas la originajn plantospeciojn. – Muzike akompanis nin Ale Kosabela per fragmento de sia kanzono „Kroma Sun” el la KD „Revolucio en pajleraro” eldonita de Vinilkosmo. – La interreta foto referencas al la temo de nia sciencbultena informo pri kontraŭbakteriaj proprecoj de grafeno, kiam ĝiaj tavoletoj estas aranĝitaj vertikale. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/04/RetRadio_24.04.2018_mardo.mp3"]}
{"url": "https://pola-retradio.org/2018/04/antauenpaso-en-la-rilatoj-inter-ambau-koreioj/", "title": "Antaŭenpaŝo en la rilatoj inter ambaŭ Koreioj", "published": "2018-04-27 01:00:14+02:00", "content_text": "Vendrede matene la gvidanto de la Suda Koreio Mun Dze In bonvenigis ĉe la limo de senmilitarigita sfero la gvidanton de la Norda Koreio Kim Dzong Un. Ambaŭ politikistoj dum preskaŭ du horoj interparolis malantaŭ la fermita pordo en la Pacodoomo en Panmundżom. En la fino de la pintrenkonto ili deklaris komenciĝon de nova erao, la erao de paco inter la du koreaj ŝtatoj.  Posttagmeze ili partoprenis la plantadon de piceo simbolonta pacon kaj bonstaton sur la Korea Duoninsulo. Kiel estas skribite en la koncerna dokumento la Suda kaj Norda Koreioj konfirmis la komunan celon, kiu estas libera de la atoma armilaro Korea Duoninsulo atingota pere de plena sennukleigo. Ambaŭ ŝtatoj devontiĝis al aktiva strebado al triflankaj interparoloj kun Usono kaj kvarflankaj kun la partopreno de Ĉinio por deklari finon de la korea  milito kaj konstrui longdaŭran kaj firman pacon. La koreaj gvidantoj devontiĝis al klopodoj favore al solvo de humanecaj problemoj rezultintaj el la divido de la lando, inkluzive ebligon de renkontiĝoj al dividitaj parencoj okaze de la tago de liberigo, la 15-an de aŭgusto nunjare. Kim kaj Mun decidis „gvidi oftajn kaj sincerajn diskutojn pri la ŝlosilaj problemoj por la korea nacio” pere de „regulaj renkontoj kaj rektaj telefoninterparoloj”. Tio celas firmigi reciprokan fidon kaj helpi klopodojn plibonigi la duflankajn rilatojn, kiel ankaŭ pacon, bonstaton kaj unuiĝon de la Korea Duoninsulo. En tiu kunteksto prezidento Mun Dze In vizitos ĉi-aŭtune Pjongjang.\n\nEl la elsendo 27.04.2018. Legas Barbara – 2’10”", "author": null, "categories": ["Novaĵoj"], "audio_links": ["/wp-content/uploads/2018/04/w_bp_Antauenpaso-en-la-rilatoj-inter-ambau-Koreioj_0210.mp3", "/wp-content/uploads/2018/04/w_bp_Antauenpaso-en-la-rilatoj-inter-ambau-Koreioj_0210.mp3?_=3"]}
{"url": "https://pola-retradio.org/2018/04/boatoj-de-slavaj-navigantoj/", "title": "Boatoj de slavaj navigantoj", "published": "2018-04-27 16:33:05+02:00", "content_text": "En la Centro por la Konservado de Vrakoj en la loko Tczew, apartenanta al la Nacia Marmuzeo en Gdansko daŭras rekonstruo de slava boato el 1158-a jaro, forprenita el la fundo de Puck-golfo. Dank’ al speciale konstruita metala korbo eblas precize difini lokon de la unuopaj boatelementoj. Dank’ al tio estos fidele rekreitaj formo kaj dimensio de la boato. Simile estas prezentataj vikingaj boatoj en iuj skandinaviaj muzeoj. Ĝis nun ĉi-specaj rekreoprovoj en Pollando estis tre maloftaj. El inter du tiaj eksponaĵoj unu devenas ankoraŭ de antaŭ dua mondmilito. La mezepokaj slavaj boatkonstruantoj aplikis malsamajn disde la vikingaj konstrusolvojn. La rekonstruata boato rilatas al la grava periodo en la slava historio, nome al la periodo inter la 10-a kaj la 12-a jarcentoj, kiam slavoj sur Baltiko estis partneroj kaj rivaloj de vikingoj. La Nacia Marmuzeo disponas ĝis nun pri tri vrakoj de frumezepokaj slavaj boatoj. Ili estos prezentotaj dum unu el komencaj ekspozicioj en la Muzeo de Mara Arkeologio en Łeba, kiun oni planas ekkonstrui tie en 2019.\n\nEl la elsendo 27.04.2018. Legas  Maciek – 1’21”", "author": null, "categories": ["Kulturkroniko"], "audio_links": ["/wp-content/uploads/2018/04/kk_mj_renocigo-de-slava-boato-el-la-epoko-de-vikingoj_0121.mp3", "/wp-content/uploads/2018/04/kk_mj_renocigo-de-slava-boato-el-la-epoko-de-vikingoj_0121.mp3?_=4"]}
{"url": "https://pola-retradio.org/2018/04/restauro-de-historiaj-gardenoj-en-ksiaz/", "title": "Restaŭro de historiaj ĝardenoj en Książ", "published": "2018-04-27 16:36:12+02:00", "content_text": "Historiaj ĝardenoj de la Kastelo Książ en Wałbrzych (vaŭbĵiĥ) en la sudokcidenta Pollando troviĝas sub la protekto de la Naturscienca Universitato en Vroclavo. Dank’ al la lasta interkonsento kun la administracio de la kastelo en la plej proksimaj jaroj ili rericevos aspekton kaj ĉarmon el la epoko de rezidanta tie princino Daisy kaj la lastaj membroj de Hochberg-familio. La 5-jara plano rilatas al la formado de la panorama arkitekturo kaj verdaj terenoj, spaca planado kaj restaŭro de historiaj objektoj en la ĝardenoj. La kunlaboro rilatos ankaŭ al didaktaj, sciencesploraj entreprenoj inkluzive de magistrgaj aŭ doktorigaj disertacioj, lekcioj kaj instrukciadoj kaj al kunlaboro kun aliaj sciencaj institucioj. La kastelo Książ malfermiĝas al la praktikoj kaj staĝoj de studentoj de la Naturscienca Universitato. La kastelo apartenas al la plej grandaj turismaj atrakciaĵoj de la Malsupra Silezio. Ĝia origino ligiĝas kun la iniciato de la piastdinastia princo Bolko la 1-a, laŭ kies iniciato en la 13-a jarcento oni komencis konstrui tie la fortreson.\n\nEl la elsendo 27.04.2018. Legas  Maciek – 1’19”", "author": null, "categories": ["Kulturkroniko"], "audio_links": ["/wp-content/uploads/2018/04/kk_mj_Restauroplanoj-en-la-gardenoj-de-Ksiąz-kastelo_0119.mp3", "/wp-content/uploads/2018/04/kk_mj_Restauroplanoj-en-la-gardenoj-de-Ksiąz-kastelo_0119.mp3?_=5"]}
{"url": "https://pola-retradio.org/2018/04/e_elsendo-el-la-27-04-2018/", "title": "E_elsendo el la 27.04.2018", "published": "2018-04-27 22:03:10+02:00", "content_text": "Podkasto: Ludu en nova fenestro | Elŝutu\n\nLa 748-a E_elsendo el la 27.04.2018 ĉe www.pola-retradio.org\n\n– La heroo de nia felietono pri Koninda Polo estas Jan Karski kiu i.a. dufoje kontrabande troviĝinta en la varsovia getto, laŭ la decido de la Pola Ŝtato en Elmigrejo jam en la 1942-a jaro transdonis al la okcidentaj aliancanoj informojn pri la ekstermado de judoj. – Nia komenca aktualaĵo rilatas al la antaŭenpaŝo en la rilatoj inter ambaŭ Koreioj post la vendredaj interparoloj de la du koreaj gvidantoj Mun Dze In kaj Kim Dzong Un. – La kulturkronikaj informoj koncernas restaŭroplanojn de la historiaj ĝardenoj en la kastelo Książ (la sudokcidenta Pollando) kaj renovigadon de boato de slavoj, kiuj en la frua mezpeoko rivalis sur Baltiko kun vikingoj. – La E-komunaj informoj liveras informojn pri la maja E-evento en Vroclavo kaj Góra (la sudokcidenta Pollando) kaj pri la oktobra 26-a Internacia Semajno de Kulturo kaj Turismo, Salou 2018 [ http://esperanto-salou.blogspot.com.es/2018/01/aligilo-salou-2018.html ] – Muzike akompanas nin hodiaŭ Grazia Barboni per sia ital-esperanta versio de Spiritual kaj JoMo, kies kanton Ĉu vi volas danci ni fragmente citas (temas pri la kanzono de la KD eldonita de Vinilkosmo). – La interreta foto referencas al la temo de nia felietono prezentante unu el la benko-monumentoj de Jan Karski. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/04/RetRadio_27.04.2018_vendredo.mp3"]}
{"url": "https://pola-retradio.org/2018/04/koninda-polo-jan-karski/", "title": "Koninda polo: Jan Karski", "published": "2018-04-27 22:49:11+02:00", "content_text": "La heroo de nia hodiaŭa felietono estas Jan Karski, verdire tio estas la pseŭdonomo de Jan Kozielewski.  Ne senkaŭze ni memorigas lian figuron ankoraŭ en aprilo 2018, en kiu pasis la 75-a datreveno de la ribelo en la Varsovia Geto. Temas pri la kuriero de la sekreta pola ŝtata dum la 2-a mondmilio, kiu informis la okcidentantajn gvidantojn jam en 1942 pri la okazanta sur la polaj teritorioj ekstermo de judoj. Jan Karski naskiĝis en 1914 en Lodzo kiel la plej juna, oka infanoj en la pola katolika kaj patriota familio. Sian naskiĝurbon li difinis post la paso de la jaroj kiel urbon malpuran kaj malriĉan, sed kiel urbon tolereman, en kiu pace kunvivis poloj, judoj, germanaj, la urbon kiu formis lian personon. Jan Karski diplomitiĝis pri juro kaj diplomatio en la Lvova Universitato kaj kun distingo finis   Lernejon de Rezervaj Artileri-Subleŭtenantoj en Włodzimierz Wołyński. Tuj antaŭ la 2-a mondmilito li komencis dipomatian karieron en la pola ministerio por la eksterlandaj aferoj. Post la eniro de rusoj sur la orientajn terenojn de Pollando la 17-an de septembro 1939 Karski kun miloj da polaj oficiroj fariĝis la sovetunia ostaĝo. Nur dank’ al bonŝancigaj cirkonstancoj – interŝanĝo de ostaĝoj inter la 3-a Regno kaj Sovetunio  – li estis transportita en la germanan okupacian sferon. Fuĝinte el la transporto li evitis la sorton de plimulto de siaj batalkamaradoj murditaj en Katuń en 1940. Atinginte Varsovion Jan Karski engaĝigis en la laborojn de la rezista movado fariĝinte kuriero de la Pola Konspira Ŝtato. Dotita de fotografia memorkapablo, regante kelkajn fremdajn lingvojn li estis peranta kelkfoje al la pola registaro en elmigrejo, en Francio kaj Britio,  sekretajn instrukciojn kaj ordonojn. Per sia laboro li alportis kontribuon al la konstruo de la strukturoj de la Pola Konspira Ŝtato kaj funkciado de la plej granda en la okupaciita Eŭropo politika-militista organizaĵo. Dum sia tria misio en junio 1940 li estis arestita kaj torturita de Gestapo, entrepreninte eĉ la provon de sinmortigo. Bravage liberigita de la konspira Landa Armeo el la hospitalo en Nowy Sącz li daŭrigis siajn sekretajn misiojn laŭ la rekomendo de la Pola Konspira Ŝtato en Krakovo kaj en Varsovio.  Dum la preparoj al la lasta kaj la plej grava Karski dufojojn estis kondrabande enkondukita en la varsian getton por propraokule atesti la dramecan situacion de judoj. Alivestita kiel ukraina soldato li pasigis ankaŭ horojn en la provizora tendaro en Izbica de kie judoj estis transportataj al la mortotendaroj en Sabibór kaj Majdanek. Denove li fariĝis atestanto de senhomece, brutale traktataj, mortantaj pro malsato kaj pafmortigataj homoj. Aŭtune de la 1942 Jan Karski tra Bruselo, Parizo, Perpignan, Barcelono, Madrido kaj Gibraltaro atingas Londonon. Tie li raportas al la ĉefministro de la pola konspira ŝtato kaj generalo Władysław Sikorski pri la strukturo, organizo kaj funkciado de la Pola Konspira Ŝtato, peris informojn pri la ekstermado de judoj. Laŭ la komisio de la pola konspira ŝtato en 1942 Karski transdonis informojn pri la ekstermado de judoj al la okcidentaj aliancanoj en 17-minuta parkerita raporto. Persone liverinte detalajn raportojn kiel rekta atestanto li alvokos la britan ministron por la eksterlandaj aferoj Anthony Eden, reprezentantojn de la brita ministerio por la eksterlandaj afertoj kaj britajn elitojn entrepreni agadojn por ĉesigi la holokaŭston. En julio 1943 – du monatojn post la strangolo de la ribelo en la varsovia getto – Karski renkontiĝis en la Blanka Domo kun la usona prezidento Franklin D. Roosevelt. La interveno de la okcidentaj aliancanoj neniam okazis. Postmilite Jan Karski restis en Usono ne povante reveni al la komunista Pollando. Tie li faris studojn kaj doktoriĝinte ĉe Georgetown-universitato en Vaŝingtono dum 40 jaroj  li lekciis pri internaciaj rilatoj kaj teorio de komunismo en la tiea Lerejo por la Eksteraj Servoj, la forĝejo de la usona diplomatiaj servoj. Inter liaj studentoj estis i.a. Bill Clinton, kiu en iu el siaj paroladoj en Georgetown University kiel la  prezidento menciis Karski kiel „modelon de heroismo, karakterofoto kaj senkompromiesemo”. Pri siaj spertoj Karski verkis libron „Story of a Secret State”, kiu eldonita en 1944 fariĝis furorlibro en Usono. La libro estis tradukita en plurajn lingvojn en Pollando ĝi povis aperi nur en la jaroj 1999, 2004-. Tiu sukceso en 1944 ebligis al Karski orrganizi plurajn aŭtorajn renkontiĝojn en Usono kaj Kanado por proksimigi la veron pri la Pola Konsipra Ŝtato kaj pri la ekstermoperiodo. Krome li verkis la anglalingvan disertaĵon „Grandaj ŝtatpotencoj rilate Pollandon: 1919-1945  de Versajlo kaj Jalto” kiu estis ĝisfunda analizo de la internacia situacio de Pollando dum la 2-a mondmilito. Jan Karski dum jaroj ne estis dividanta informojn pri siaj dummilitaj travivaĵoj, kio ŝanĝiĝis nur en 1978, kiam li donis intervjuon al Claud  Lanzmann realiganta la filmon „Shoah”. En 1982 Jan Karski ricevis la titolon Justulo inter la Nacioj de la Mondo kaj 12 jarojn poste la honorajn civitanecojn de Israelo kaj de sia hejmurbo Lodzo. En 1995 el la manoj de prezidento Lech Wałęsa li ricevis la plej altan polan distingon Ordenon de la Blanka Aglo kaj la 29-an de majo 2012 prezidento Barack Obama distingis lin postmorte per la plej supera usona civila distingo Prezidenta Medalo de Libereco. Kun la tempofluo Jan Karski fariĝis internacia ikono de batalo favore al homaj digno kaj rajtoj kaj de la  kontraŭstaro rilate totalismojn. Lia vivmesaĝo havas fundamentan signifon por la kolektiva memoro de la pola kaj la monda socioj, kvankam li neniam fieris nek fanfaronis pri siaj dummilitaj agadoj. Nun oni omaĝas lian memoron diversforme, atribuante lian nomon al stratoj, lernejoj k.s. Plej multas monumento-benkoj kun la sidanta figuro de Jan Karski, kiuj troviĝas en Novjorko, Georgetown, la polaj Kielce kaj  Łódź, en Telavivo.\n\nEl la elsendo 27.04.2018. Legas Barbara – 09’17”", "author": null, "categories": ["Felietonoj"], "audio_links": ["/wp-content/uploads/2018/04/fel_bp_Koninda-polo_Jan-Karski_0917.mp3", "/wp-content/uploads/2018/04/fel_bp_Koninda-polo_Jan-Karski_0917.mp3?_=6"]}
{"url": "https://pola-retradio.org/2018/05/20-edukaj-historitemaj-filmoj-por-polaj-lernejoj/", "title": "20 edukaj historitemaj filmoj por polaj lernejoj", "published": "2018-05-01 01:00:07+02:00", "content_text": "Kadre de plurjara registara programo „Sendependa Pollando” al la polaj lernejoj estis disponigitaj 20 historitemaj filmoj. Temas pri la verko de la Produktejo de Dokumentaj kaj Beletraj Filmoj, kiu pere de ĉirkaŭ 15-minutaj filmoj prezentas la historion de Pollando baze de tolaĵoj de Jan Matejko. La mapli granda projekto enhavanta 10 filmojn traktas la polan historion pere de pentrajoj de aliaj polaj artistoj. Ilia komuna titolo estas „La sendependa Pollando – historio laŭ vivigitaj pentraĵoj”. La filmoj celas atrakciigi la historilecionojn gvidatajn de historiistoj, instruistoj de la pola lingvo, de la kulturanimantoj, amantoj de la  historio kaj kulturo. Ĉiu el la filmoj estas vivigita bildo disvolviĝanta laŭ la scenaro rilata al la historia evento, kiun finas la prezento de la koncerna tolaĵo. La prezentociklon inaŭguris filmo „La ĵuro de Kościuszko sur la krakova foirplaco 1794” baze de la samtitola tolaĵo de Wojciech Kossak. Dum la porokaza leciono en la varsovia Ĝeneralkleriga Liceo de Reĝo Vladislavo la 4-a oni diskutis pri la genezo de la insurekcio, socia situacio sur la polaj teritorioj fine de la 18-a jarcento kaj pri elementoj de la materia kulturo el la fino de la 17-a jarcento.\n\nEl la elsendo 01.05.2018. Legas Milada – 1’56”", "author": null, "categories": ["Novaĵoj"], "audio_links": ["/wp-content/uploads/2018/05/w_msz_20-edukaj-historifilmoj-baze-de-historitemaj-tolajoj_0156.mp3", "/wp-content/uploads/2018/05/w_msz_20-edukaj-historifilmoj-baze-de-historitemaj-tolajoj_0156.mp3?_=7"]}
{"url": "https://pola-retradio.org/2018/05/10-novaj-historimonumentoj/", "title": "10 novaj Historimonumentoj", "published": "2018-05-01 01:00:09+02:00", "content_text": "La valida ekde 1994 titolo historimonumento estas en Pollando unu el la protektoformoj de historiaj objektoj kun escepta signifo por la nacia historio kaj kulturo. Ĝis nun troviĝis sur ĝi 81 objektoj i.a. Krakovo kiel historia urbokomplekso, Biskupin kiel la arkeologia rezervejo, Częstochowa kun la paŭlena klostrokomplekso sur la Hela Monto, Wieliczka kun fama salminejo. Nun laŭ la rekomendo de la Nacia Instituto pri la Kultura Heredaĵo aldoniĝis sur ĝi 10 objektoj. La gdanska fortreso Wisłoujście, la palaca-parka komplekso Koszuty, la kastela-parka komplekso en Krasiczyn, kastelo de varmiaj episkopoj en Lidzbark Warmiński, katedrala altaĵo en Płock, la palaca komplekso kun ĝardeno kaj parko en Rogalin, komplekso de la iama klostro de norbertulinoj en Strzelno, pilgrimsanktejo en Święta Lipka kaj ruino de la kastelo Krzyżtopór. La ideo estas, ke lige kun la solenata nunjare 100-jariĝo de la reakirita suvereneco de Pollando sur la listo ektroviĝu entute 100 historiaj monumentoj.\n\nEl la elsendo 01.05.2018. Legas Tomek – 1’10”", "author": null, "categories": ["Novaĵoj"], "audio_links": ["/wp-content/uploads/2018/05/w_tm_10-novaj-polaj-historiobjektoj_0110.mp3", "/wp-content/uploads/2018/05/w_tm_10-novaj-polaj-historiobjektoj_0110.mp3?_=8"]}
{"url": "https://pola-retradio.org/2018/05/varsoviaj-kavalariaj-tagoj/", "title": "Varsoviaj Kavalariaj Tagoj", "published": "2018-05-01 01:00:12+02:00", "content_text": "Ekde hodiaŭ ĝis la 6-a de majo i.a. en la varsovia Reĝa Łazienki-Parko la ŝatantoj de la kavaleriaj tradicioj povas partopreni porokazajn eventojn lige kun la 5-a eldono de la Varsoviaj Tagoj de Kavalerio. En la jaro de la 100-jariĝo de la reakiro de suvereneco fare de Pollando ili havas apartan karakteron. I.a. la historiamantoj povas kunĝui la klimaton de la antaŭmilita Varsovio kaj emociojn ligitajn kun la rajdista rivalado. La kavalerio post la 2-a mondmilito cedis lokon al la mekanikigitaj militistaj unuoj, sed daŭre havas gravan lokon en la tradicio de la Polaj Armeaj Fortoj. Aktuale ĝi plenumas reprezentajn kaj edukajn funkciojn atestante pri la historio de la pola rajdistaro.\n\nEl la elsendo 01.05.2018. Legas Tomek – 0’49”", "author": null, "categories": ["Novaĵoj"], "audio_links": ["/wp-content/uploads/2018/05/w_tm_Varsoviaj-Tagoj-de-Kavalerio_049.mp3", "/wp-content/uploads/2018/05/w_tm_Varsoviaj-Tagoj-de-Kavalerio_049.mp3?_=9"]}
{"url": "https://pola-retradio.org/2018/05/la-malmovigema-vivstilo-damagas-cerbon/", "title": "La malmoviĝema vivstilo damaĝas cerbon", "published": "2018-05-01 01:00:38+02:00", "content_text": "La malmoviĝema vivstilo damaĝas ne sole koron, sed ankaŭ cerbon, aparte ĝiajn regionojn respondecajn pro memoro kaj rememoroj. Sciencistoj el la Kalifornia Universitato en Los Angeles invitis por sia ekzamento tridek kvin 45-75-jarulojn. Ili ĉiuj estis enketitaj pri la nivelo de la fizika aktiveco kaj meza horkvanto pasigita la pasintan semajnon en sida pozicio. Ĉiuj estis subigitaj al magneta rezonanco,  dank’ al kio estis ricevita detala bildo de >lobus temporalis<,  en kiu troviĝas gravaj por la memoro regionoj inkluzive de hipokampo. La aŭtoroj de la esploroj rimarkigis en sia raporto, ke la senmova vivstilo rolas kiel grava prognozaĵo por maldikiĝo de >lobus temporalis<, dum fizika aktiveco, eĉ intensa ne sufiĉas por kompensi sekvojn de longaj senmovaj vivperiodoj. Nun en la planoj estas pli longdaŭra esplortempo por verkonformigi, ĉu la sida vivstilo rezultigas la maldikiĝon de difinitaj cerboregionoj kaj por konstati kian rolon en ĉio ĉi povas ludi sekso, raso kaj pezo.\n\nEl la elsendo 01.05.2018. Legas Maciek  – 1’15”\n\nsc_mj_demencostimula malmovigema vivstrilo_01’15’", "author": null, "categories": ["Sciencaj informoj"], "audio_links": ["/wp-content/uploads/2018/05/sc_mj_demencostimula-malmovigema-vivstrilo_0115.mp3", "/wp-content/uploads/2018/05/sc_mj_demencostimula-malmovigema-vivstrilo_0115.mp3?_=10"]}
{"url": "https://pola-retradio.org/2018/05/homaj-spuroj-de-antau-13-mil-jaroj/", "title": "Homaj spuroj de antaŭ 13 mil jaroj", "published": "2018-05-01 01:00:56+02:00", "content_text": "La homaj spuroj retrovitaj ĉe la okcidenta marbordo de Kanado povas havi 13 mil jarojn devenante el la  fino de la lasta glaĉera epoko. Temas pri 29 spuroj de homaj plandumoj en tri dimensioj sur la insulo Calvert en la Brita Kolombio. Tie antaŭ miloj da jaroj la mara nivelo estis je ĉirkaŭ 2-3 metroj malpli alta ol nun kaj troviĝis tie setlejoj.  Baze de mezuroj kaj bitaj fotoanalizoj oni supozas, ke la plandumospuroj apartenis al du plenkreskuloj kaj infano. Dank’ al la radiokarbona datumado de lignopeco troviĝanta en la sama esplortavolo estis difinite, ke ili havas ĉirkaŭ 13 mil jarojn. Laŭ sciencistoj tiuj ĉi trovaĵoj vastigas la liston de pruvoj, ke homoj en ĉi tiu periodo utiligadis la kontinentan ponton por moviĝi el Azio al la Norda Ameriko. Tio ne estas la plej malnovaj spuroj pri la estado de homo sur la nordamerika kontinento. Laŭ sciencistoj el San Diego Natural History Museum kaj el Center for American Paleolithic Research w Hot Springs homoj povis vivi tie jam antaŭ 130 mil jaroj. Oni baziĝas sur esploroj de la restaĵoj de mastodono trovita tie antaŭ jarcentkvarono dum la vojkonstrado en San Diego. Ĝiaj restaĵoj havas spurojn de prilaborado, kio povus pruvi la aktivadon de homo.\n\nEl la elsendo 01.05.2018. Legas Maciek  – 1’33”", "author": null, "categories": ["Sciencaj informoj"], "audio_links": ["/wp-content/uploads/2018/05/sc_mj_Sensacimalnovaj-homaj-spuroj-en-la-Norda-Ameriko_0133.mp3", "/wp-content/uploads/2018/05/sc_mj_Sensacimalnovaj-homaj-spuroj-en-la-Norda-Ameriko_0133.mp3?_=11"]}
{"url": "https://pola-retradio.org/2018/05/prelego-de-d-ino-vera-barandovska-frank-kio-estas-interlingvistiko/", "title": "Prelego de d-ino Věra Barandovská-Frank: „Kio estas Interlingvistiko”", "published": "2018-05-01 18:14:05+02:00", "content_text": "En niaj tri elsendoj (10.04, 24.04, 01.05.2018) ni prezentis en fragmentoj la inaŭguran prelegon de d-ino Prelego de d-ino Věra Barandovská-Frank: „Kio estas Interlingvistiko” „Kio estas Interlingvistiko” el la 4-a Interlingvistika Simpozio en la Universitato de Adam Mickiewicz en Poznano (septembro 2017) . Ĉi tie estas aŭskultebla la tuta prelego.\n\nD-ino V. Barandovská-Frank afable disponigis por la bezonoj de niaj aŭskultantoj la unuan ĉapitron de sia „Lernolibro de Interlingvistiko”,  al kies enhavo ŝi referencis en sia prelego. (Legebla teksto)", "author": null, "categories": ["Antaŭ la mikrofono"], "audio_links": ["/wp-content/uploads/2018/05/Vera-Barandovska-Frank_Kio-estas-interlingvistiko.mp3", "/wp-content/uploads/2018/05/Vera-Barandovska-Frank_Kio-estas-interlingvistiko.mp3?_=12"]}
{"url": "https://pola-retradio.org/2018/05/e_elsendo-el-la-01-05-2018/", "title": "E_elsendo el la 01.05.2018", "published": "2018-05-01 21:04:22+02:00", "content_text": "Podkasto: Ludu en nova fenestro | Elŝutu\n\nLa 749-a E_elsendo el la 01.05.2018 ĉe www.pola-retradio.org\n\n– Nia hodiaŭa elsendo enhavas la lastan parton de la inaŭgura prelego de d-ino Vera Barandovska-Frank dediĉita al la temo „Studobjekto: Interlingvistiko” dum la 4-a Interlingvistika Simpozio en Poznano. – En Pollando ni ĝuas longan semajnfinon, kiu i.a. ligiĝas kun la laborista tago la 1-an de majo kaj la Tago de la Triamaja Konstitucio de antaŭ 227 jaroj. En niaj aktualaĵoj ni informas pri la varsoviaj Kavaleriaj Tagoj, pri 20 historiaj filmoj por polaj lernejanoj, kiuj povas konatiĝi kun la historio de Pollando baze de famaj historitemaj pentraĵoj kaj pri 10 novaj historimonumentoj. – La sciencbultenaj temoj rilatas al la malkovro de sensacie malnovaj spuroj de homo en Norda Ameriko kaj demencosekvoj de la malmoviĝema vivstilo. – Muzike akompanas nin i.a. Mélanie Prin memorigante fragmente Tangon de Amo de Gilbert Drigon kaj Lorenzo Tomezzoli. Vi aŭdas krome citaĵojn el antaŭmilita kanto pri la pola kavalerio kaj pola filmuziko. – La interreta foto prezentas la polan kavalerion en la parada funkcio. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/05/RetRadio_01.05.2018_-mardo.mp3"]}
{"url": "https://pola-retradio.org/2018/05/la-varsovia-festivalo-baroka-orgeno-2018/", "title": "La varsovia festivalo Baroka Orgeno 2018", "published": "2018-05-04 16:28:29+02:00", "content_text": "Ĉiutage krom dimanĉoj kaj festoj eblas en Varsovio partopreni koncertojn de la festivalo La baroka orgeno 2018. Ekde la mezo de aprilo ĝis la mezo de oktobro ili okazas tagmeze en la akademia preĝejo de Sankta Anna. En la festivala repertuaro troviĝas muzikperloj de la baroka epoko, kiujn plenumas artistoj en la epokdevenaj vestoj. Dum ĉiu koncerto aŭdiĝas i.a. tokato kaj fugo Re-minora de Johann Sebatian Bach kaj variacioj pri malnova pola eklezia kanto „Sankta Dio” de iom forgesita pola komponisto, orgenludisto, orkestrgvidanto kaj pedagogo, ligita kun la Varsovia Arkikatedralo, Mieczysław Surzyński. La preĝejo de sankta Anna estas unu el la plej belaj, malnovaj kaj plej bone restaŭritaj varsoviaj sanktejoj. Ĝi estas unu el malmultaj preĝejoj gravaparte aŭtentikaj se temas pri la varieco de ĝiaj stiloformoj kaj ekipiteco de la internoj. La rekonstruo de la elstare sonanta orgeno el la limperiodo de la 17-a kaj 18-a jarcento estis farita komence de la 90-aj jaroj.\n\nEl la elsendo 04.05.2018. Legas  Tomek – 1’08”", "author": null, "categories": ["Kulturkroniko"], "audio_links": ["/wp-content/uploads/2018/05/kk_tm_La-festivalo-Baroka-Orgeno-2018_0108.mp3", "/wp-content/uploads/2018/05/kk_tm_La-festivalo-Baroka-Orgeno-2018_0108.mp3?_=13"]}
{"url": "https://pola-retradio.org/2018/05/pri-la-konservista-arto-en-la-krakova-wawel-kastelo/", "title": "Pri la konservista arto en la krakova Wawel-kastelo", "published": "2018-05-04 16:30:52+02:00", "content_text": "En la krakova Wawel-kastelo eblas admiri la laborrezultojn de polaj artkonservistoj el la lasta jarcentkvarono. Temas pri elekto de 84 historiaj verkoj, i.a. pentraĵo „Madono kun la Infaneto kaj du anĝeloj” probable de Sandro Botticelli, japona vazo fajne kungluita el 250 fragmentoj, porcelanaĵo de Johann Joachim Kaendler prezentanta la plurfiguran scenon „Krucumo” aŭ eksterordinara citrona servico.  25 objektoj estas akompanitaj de plurrimedaj elektronikaj prezentoj, dank’ al kiuj eblas ekscii kiel ili aspektis antaŭ la restaŭro kaj kiel trapasis la konservistaj laboroj. En la Wawel-kastela ekspozicio troviĝas pentraĵoj, ceramikaĵoj, mebloj, teksaĵoj, militakcesoraĵoj, artmetiaj objektoj kaj arkeologiaĵoj. La ekspozicio „La konservista arto, la artkonservado” funkcios ĝis la mezo de septembro.\n\nEl la elsendo 04.05.2018. Legas  Maciek – 1’03”", "author": null, "categories": ["Kulturkroniko"], "audio_links": ["/wp-content/uploads/2018/05/kk_mj_Pri-konservistaj-sukcesoj-en-Krakovo_0103.mp3", "/wp-content/uploads/2018/05/kk_mj_Pri-konservistaj-sukcesoj-en-Krakovo_0103.mp3?_=14"]}
{"url": "https://pola-retradio.org/2018/05/e_elsendo-el-la-04-05-2018/", "title": "E_elsendo el la 04.05.2018", "published": "2018-05-04 21:32:23+02:00", "content_text": "Podkasto: Ludu en nova fenestro | Elŝutu\n\nLa 750-a E_elsendo el la 04.05.2018 ĉe www.pola-retradio.org\n\n– En la hodiaŭa felietono el la ciklo Koninda Pollando ni prezentas malgrandan urbon proksime al Varsovio, Góra Kalwaria, kiu havis tamen tre interesan historion speguliĝantan parte en ĝia nomo, kiu esperantlingve signifas la Kalvaria Monto. – La komencaj kulturkronikaj informoj rilatas al ekspozicio pri la laboro de polaj konservistoj en Krakovo kaj al unu el multaj somere daŭrantaj en Varsovio muzikfestivaloj. – En la E-komunumaj informoj ni parolas pri la grava ŝtata distingo por la nederlanda esperantisto, Rob Moerbeek; ni informas pri la forpaso de pastro Lajos Kobor, longjara aktivulo de IKUE. En tiu ĉi programsegmento ni prezentas krome raporton pri la aprila E-evento en la brazila Lorena. – Muzike akompanas nin en Leterkesto Jacques Yvart per la kanzono de Georges Brassens „La pluvombrelo” el la KD „Jacques Yvart kantas Georges Brassens” eldonita de Vinilkosmo. – La interreta foto prezentas la alrigardon al la urbo, pri kiu hodiaŭ ni felietonas Góra Kalwaria. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/05/RetRadio_04.05.2018_vendredo.mp3"]}
{"url": "https://pola-retradio.org/2018/05/koninda-pollando-gora-kalwaria/", "title": "Koninda Pollando: Góra Kalwaria", "published": "2018-05-04 22:44:47+02:00", "content_text": "Hodiaŭ ni proponas gesinjoroj viziti la 12-milan urbeton proksime de Varsovio Góra Kalwaria [gura kalvarja], laŭ ĝisvorta traduko „la kalvaria monto”. La troviĝanta 34 kilometrojn for de la centro de la pola ĉefurbo urbeto, jam en la 13-a jarcento estis notita kiel la kavalira vilaĝo Góra. Ĝia aparta historio komenciĝis en la 17-a jarcento, kiam ĝi apartenis al la posedaĵoj de la episkopo de Poznano Stefan Wierzbowski [vjeĵbofski]. Kaj ĉio onidire komenciĝis de mirakla evento post kiam la invadintaj svedoj terebenigis la vilaĝon. Tiam sur la ĉielo ekbrilis purpura kruco kaj en ĝi flamanta koro trapikita de najloj. Pli supre frapbrilis la Luno, sube rotaciis La Suno. La mirigaj informoj atingis la episkopon, kiu decidis elkonstrui ĉi tie urbon je la gloro de Dio. Kaj efektive tiu ĉi urbo, Nowa Jerozolima (Nova Jerusalemo) fariĝis lia vivverko. La episkopo decidis rekrei la plej gravan urbon de la Sankta Tero. Por reliefigi la  ligon  kun ĝi sur la stratoj de la urbo konstruita sur la plano de kruco estis disŝutita  tero en 33 sakoj rekte venigita el Jerusalemo. En Nowa Jerozolima estis elkonstruitaj 6 preĝejoj, kvin klostroj de diversaj ordenoj, 35 kapeloj. Multaj lokoj kaj objektoj ricevis nomojn, kiuj ligis al la Biblio kaj la historio el la epoko de Kristo. La urborajtojn Nowa Jerozolima ricevis en 1670 kaj laŭ decido de reĝo Michał Korybut Wiśniowiecki [miĥaŭ koribut visnjovjecki] ĝi estis destinita nur por katolikoj. Okaze de la Pasko el la tuta lando celis tien la kredantoj por partopreni la Pasionon de Kristo. Por ili la alveno al Nowa Jerozolima rolis kvazaŭ pilgrimiro al la Sankta Lando. La florado de la urbo ne longe daŭris. Post la morto de la episkopo Wierzbowski sekvis iom-post-ioma kadukiĝo, kion atestis la vizitinta la urbon meze de la 18-a jarcento episkopo Ignacy Krasicki. Defintiva falo sekvis post la 18-jarcentaj dispartigoj. Unue Nowa Jerozolima ektroviĝis sub la prusa, sekve rusa  administracioj. La aneksintoj forigadis ĉiajn religiajn spurojn, detruataj estis kapeloj kaj preĝejoj, forportataj  grandkvante dokumentoj. Nowa Jerozolima sojlis novan historion. En 1794 la prusa reĝo Frederiko Vilhelmo la 2-a permesis, ke krom katolikoj loĝu tie ankaŭ alikredantoj. Baldaŭ amase komencis venadi tien judoj. La unuaj jam en 1802. Komence ili luadis ĉambrojn, domojn. Meze de la 19-a jarcento venis ĉi tien la juda piulo, rabeno Icchak Meir Rothenberg Alter. Liaj konoj, aŭtoritateco logis milojn da ĥasidoj el diversaj lokoj de la Centra Orienta Eŭropo. Judoj kredis, ke la rabeno havas la povon sanigi, scipovas interpreti komplikajn tekstojn, doni moralaj instruojn. Kun penso pri celantaj lin amase judoj estis konstruita la malvastŝpura fervojlinio liganta kun Varsovio, sed la urbo portis tiam jam novan nomon, la konatan ĝis nun Góra Kalwaria. Sed ankaŭ ĉi tiu realo ne daŭris longe finiĝinte samtempe kun la eksplodo de la 2-a mondmilito. Hodiaŭ Góra Kalwaria ebligas al la vizitantoj trovi multajn spurojn ligitajn kun sia historio, kun la periodo kiam ĝi estis urbo nur por katolikoj, kun la periodo kiam multis tie judoj. Inter tiuj spuroj troviĝas ankaŭ la ruino de la kastelo el la limperiodo de la 14-a kaj 15-a jarcentoj. Konstruita de la mazovia princo Janusz [janusz] la 1-a ĝi havis gravan militistan signifon. Ĝiaj eksteraj muroj estis dikaj je du metroj kaj altis ĉirkaŭ 8 metrojn. La unuan fojon ĝi estis damaĝita dum la sveda invado (1656), sed definitiva detruo okazis sub la prusa anekso. Ĝis nun konserviĝis plimulto de la kastelaj muregoj kaj tri turoj de kiuj eblas amiri la pitoreskan panoramon de la regiono.\n\nEl la elsendo 04.05.2018. Legas Barbara – 05’38”", "author": null, "categories": ["Felietonoj"], "audio_links": ["/wp-content/uploads/2018/05/fel_bp_Koninda-Pollando-Gora-Kalwaria_0538.mp3", "/wp-content/uploads/2018/05/fel_bp_Koninda-Pollando-Gora-Kalwaria_0538.mp3?_=15"]}
{"url": "https://pola-retradio.org/2018/05/kielce-premiita-per-honora-distingo-de-la-konsilio-de-europo/", "title": "Kielce premiita per Honora Distingo de la Konsilio de Eŭropo", "published": "2018-05-08 01:00:03+02:00", "content_text": "Kielce,  kiel la unusola pola urbo estis en 2018 premiita per Honora Distingo de la Konsilio de Eŭropo. Tiun distingon ricevas lokoj plenumantaj restrikatajn kondiĉojn rilate la medioprotektadon, infrastrukturon, utiligon de la uniaj rimedoj kaj vivkvaliton de la loĝantoj. Inter 33 eŭropaj urboj rivalantaj pri la distingo ricevis ĝin nur 7. Unu el la atribukriterioj estis la internacia kunlaboro. Kielce ne tenas nur formalajn kontaktojn, sed realigas konkretaajn kunlaborajn projektojn kun la urboj Gotha en Germanio, Winnica en Ukrainio kaj Orange en Francio. Honora Distingo de la Konsilio de Eŭropo estas atribuata de Eŭropa Komitato por la Sociaj Aferoj, Sanko kaj Ekvilibra Evoluo. Kielce jam pli frue ricevis Eŭropan Diplom kaj Flagon de Eŭropo.\n\nEl la elsendo 08.05.2018. Legas Maciek – 1’56”", "author": null, "categories": ["Novaĵoj"], "audio_links": ["/wp-content/uploads/2018/05/w_mj_La-pola-urbo-Kielce-distingita_0156.mp3", "/wp-content/uploads/2018/05/w_mj_La-pola-urbo-Kielce-distingita_0156.mp3?_=16"]}
{"url": "https://pola-retradio.org/2018/05/internacia-konferenco-en-varsovio/", "title": "Internacia konferenco en Varsovio", "published": "2018-05-08 01:00:05+02:00", "content_text": "Pri rekonstruo de la monda heredaĵo ekde lundo debatas en la varsovia Reĝa Kastelo internacia konferenco. La dutagan eventon, organizitan de la pola kulturministerio kaj Nacia Instituto pri la Heredaĵo partoprenas reprezentantoj de ĉiuj Unesko-regionoj. Estis planitaj 20 prelegoj de reprezentantoj de i.a. Sirio, Bahrajno, Irako, Malio, Haitio, Japanio, Hinda Unio, Italio, Bosnio kaj Hercegovino, Kroatio, Usono, Biritio kaj ankaŭ de Barbadoso, Ekvadoro, Nepalo, Pollando kaj Ukrainio. La konferenco referencas al la deklaroj de la Komitato de la Monda Heredaĵo el 2017 dum la sesioj en Instambulo kaj Krakovo. Ĝi respondas al la defioj de nia tempo, en kiu militkonfiltoj aŭ naturaj katastrofoj, en diversaj mondpartoj, kaŭzas damaĝojn en lokoj kun eksterordinara signifo por la tuta homaro. La varsovia konferenco sumigas la ĝisnunajn diskutojn kaj prilaboras universalajn indikojn pri la traktado de la lokoj de la monda heredaĵo, kiuj estis detruitaj. La loko de la konferenco ne estis elektita hazarde. Kiel substrekis la organizantoj dum la 2-a mondmilito Pollando, kaj aparte Varsovio troviĝanta sur Unesko-listo, spertis la konscian, laŭplanan detruadon de la urba substanco.\n\nEl la elsendo 08.05.2018. Legas Milada – 1’56”", "author": null, "categories": ["Novaĵoj"], "audio_links": ["/wp-content/uploads/2018/05/w_msz_Rekonstruo-de-la-monda-heredajo_0156.mp3", "/wp-content/uploads/2018/05/w_msz_Rekonstruo-de-la-monda-heredajo_0156.mp3?_=17"]}
{"url": "https://pola-retradio.org/2018/05/omago-al-la-dummilita-martirologio-de-polaj-infanoj/", "title": "Omaĝo al la dummilita martirologio de polaj infanoj", "published": "2018-05-08 01:00:55+02:00", "content_text": "La unuan fojon lastlunde okazis la centraj solenaĵoj omaĝantaj la dummilitan martirologion de polaj infanoj. Antaŭ la monumento de Infana Martirologio, difinata ankaŭ Monumento de la Krevinta Koro en Lodzo, en la loko kie dum la milito troviĝis germana infana koncentrejo, estis omaĝita la memoro de la plej junaj viktimoj de la 2-a mondmilito. La funkcianta en la jaroj 1942-45 koncentrejo estis destinita por polaj infanoj kaj junuloj ekde la 6-a ĝis la 16-a vivojaroj. Troviĝis en ĝi ankaŭ infanoj kelkmonataj. Tra tiu ĉi unusola en Eŭropo labortendaro dummilite trapasis dek kelaj mil infanoj, kiuj estis regule pribatataj, subnutrataj kaj severe punataj. Fine de la germana okupacio en Lodzo, la 19-an de januaro 1945, estadis en ĝi 800 junulaj malliberigitoj.\n\nEl la elsendo 08.05.2018. Legas Barbara – 1’11”", "author": null, "categories": ["Novaĵoj"], "audio_links": ["/wp-content/uploads/2018/05/w_bp_Omago-al-martirologio-de-polaj-infanoj_0111.mp3", "/wp-content/uploads/2018/05/w_bp_Omago-al-martirologio-de-polaj-infanoj_0111.mp3?_=18"]}
{"url": "https://pola-retradio.org/2018/05/e_elsendo-el-la-08-05-2018/", "title": "E_elsendo el la 08.05.2018", "published": "2018-05-08 21:22:56+02:00", "content_text": "Podkasto: Ludu en nova fenestro | Elŝutu\n\nLa 751-a E_elsendo el la 08.05.2018 ĉe www.pola-retradio.org\n\n– En la literatura segmento de nia marda E-elsendo ni prezentas la 69-an fragmenton de la romano de la pola Nobel-premiito Henryk Sienkiewicz „Quo Vadis”. Ĝian E-lingvan tradukon faris Lidia Zamenohof. – Niaj aktulaĵoj rilatas al la internacia konferenco en Varsovio pri la protektado de la monda Unesko-heredaĵo, pri la distingo de la urbo Kielce fare de Konsilio de Eŭropo kaj pri la omaĝo al la martirologio de polaj infanoj dum la 2-a mondmilito, la unuan fojon solenita sur la tereno la germana koncentrejo por ili destinita (en la urbo Lodzo) funkcianta en la jaroj 1942-1945. – La sciencbultena temo koncernas la ĵus startigitan mision al la Marso, al kiu kontribuis i.a. ankaŭ poloj. – Muzike akompanas nin Vojaĝo per la fragmento de la kanzono „La Tero suferas” el la KD „Planedo nia” eldonita de Vinilkosmo. – La interreta foto prezentas monumeton omaĝantan la martirologion de la polaj infanoj en la unusola ĉi-speca germana koncentrejo en Eŭropo funkciinta en la urbo Lodzo. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/05/RetRadio_08.05.2018_mardo.mp3"]}
{"url": "https://pola-retradio.org/2018/05/la-9-a-varsovia-librofoiro/", "title": "La 9-a Varsovia Librofoiro", "published": "2018-05-11 16:19:12+02:00", "content_text": "Ekde lasta ĵaŭdo ĝis la plej proksima dimanĉo la pola ĉefrubo gastigas la 9-an eldonon de la Varsovia Librofoiro. La aranĝon partoprenas preskaŭ 800 eldonistoj el 32 landoj kaj ĉirkaŭ mil aŭtoroj el la tuta mondo. La ĉeftemo de la librofoiraj renkontiĝoj, libropremieroj, ekspozicioj kaj speciala programo por infanoj kaj junulato estas la 100-jariĝo de la reakirita sendependeco de Pollando. Dum aŭtotaj renkontiĝoj oni parolas i.a. pri la sociaj, ekonomiaj, kulturaj kaj politikaj transforimiĝoj de la lasta jarcento. Speciala partnero de la nunjara librofoiro estas Francio kaj lige kun tio vizitas ĝin reprezentantoj de 8 francaj eldonejoj kaj inter invititaj gastoj estas i.a. Jean-Francis Colosimo, historiisto kaj religieksperto, Michael Eltchaninoff, filozofo kaj eseisto. Speciala gasto de la Varsovia Librofoiro estas la turka Nobel-premiito el 2006 Orhan Pamuk. En Varsovio gastas krome Fernando Aramburu, la aŭtoro de „Patria” unu el la plej gravaj libroj en Hispanio de la lasta jardeko. La unuan fojon sian standon en la Varsovia Librofoiro havas Muzeo de la Pola Historio, kiu krom siaj eldonaĵoj popularigas sian lieraturan-edukan konkurson „40 generacioj”. Ĝia celo estas la prilaboro de libroj pri la pola historio por la infanoj. Laŭpremise ili traktos  tiajn ideojn kiel historio, historiaj fontoj, formiĝado de limoj ekde Mieszko la 1-a ĝis la 1945-a jaro. La atento estos donita al la polaj lingvo, blazono, naciaj koloroj, himno kaj pola kultura kodo. La titolo de la konkurso „40 generacioj” referencas al la fakto, ke la unumiljaran hitorion de Pollando formiis 40 generacioj de poloj.\n\nEl la elsendo 11.05.2018. Legas  Milada – 2’35”", "author": null, "categories": ["Kulturkroniko"], "audio_links": ["/wp-content/uploads/2018/05/kk_msz_La-Varsovia-Librofoiro_0235.mp3", "/wp-content/uploads/2018/05/kk_msz_La-Varsovia-Librofoiro_0235.mp3?_=19"]}
{"url": "https://pola-retradio.org/2018/05/poezikoncerto-de-polinoj-el-ravensbruck-koncentrejo/", "title": "Poezikoncerto de polinoj el Ravensbrück-koncentrejo", "published": "2018-05-11 16:22:42+02:00", "content_text": "Fine de  aprilo pasis la 73-a datreveno de la liberigo de la koncentrejo Ravensbrück. En Varsovio okazis lige kun tio koncerto titolita „La forto de amo dediĉita al la  memoro de la viktimoj, por kiu estis invititaj eksaj polaj malliberigitinoj”. La koncertoj ekde 7 jaroj okazas ĉiujare en diversaj urboj de Pollando laŭ la ideo de unu el ili, Wanda Półtawska, kiun inspiris poeziaĵoj de ŝiaj koncetrejaj koleginoj, aparte de Grażyna Chrostowska. La titolo „La forto de amo” emfazas tion, kio estas la plej grava en la vivo, t.e. amo dum la polaj malliberigitinoj ektroviĝis en la koncentrejo Ravensbrück pro sia amo al la hejmlando. La kreata konspire en la koncentrejaj kondiĉoj poezio helpis al ili (ĉirkaŭ 40 mil polinoj) savi  la senton de homeco kaj senton de interna libereco en la kondiĉoj de malliberigo. Kiel frukto de la nunjara koncerto aperos la duvoluma Kompakta Disko. Dum la 2-a mondmilito al Ravensbrück estis direktitaj 132 mil virinoj kaj infanoj. Pereis ĉirkaŭ 92 mil. En la jaroj 1942-44 oni faris tie medicinajn eksperimentojn. Al krimaj operacioj estis subgitaj 86 personoj, inkluzive de 74 polinoj.\n\nEl la elsendo 11.05.2018. Legas  Maciek – 1’32”", "author": null, "categories": ["Kulturkroniko"], "audio_links": ["/wp-content/uploads/2018/05/kk_mj_Poezio-de-polaj-malliberigitinoj-en-la-koncentrejo-Ravensbruek_0132.mp3", "/wp-content/uploads/2018/05/kk_mj_Poezio-de-polaj-malliberigitinoj-en-la-koncentrejo-Ravensbruek_0132.mp3?_=20"]}
{"url": "https://pola-retradio.org/2018/05/e_elsendo-el-la-11-05-2018/", "title": "E_elsendo el la 11.05.2018", "published": "2018-05-11 21:56:12+02:00", "content_text": "Podkasto: Ludu en nova fenestro | Elŝutu\n\nLa 752-a E_elsendo el la 11.05.2018 ĉe www.pola-retradio.org\n\n– Nian felietonon pri Koninda Polo ni dediĉas hodiaŭ ne sole al la pola sciencisto, sed ankaŭ figuro bone konata de esperanistoj interesiĝantaj pri la E-historio, prof. Odo Bujwid. – La komencaj kulturkronikaj informoj rilatas al la koncerto okazinta en Varsovio kaj dediĉita al la poezio de polaj malliberigitinoj de la germana koncentrejo Ravensbrück, al la daŭranta 9-a Varsovia Librofoiro. – La E-komunumaj informoj koncernas konkurson pri mallongaj filmetoj, organizitan de EDE-France ( http://www.europe2019.org/concoursvideos ) kaj alvokon kontribui al preparoj de la nunjara Nitobe-simpozio dediĉita al la temo „Esperanto kaj Universitato” ( https://docs.google.com/forms/d/e/1FAIpQLSfqrjA3pBIv8Bp-B742_XP_vMaDHDvtjoKSaM467-EbaCu7NQ/viewform?usp=sf_link ) – La interreta foto prezentas la heroon de nia felietono, elstaran scienciston kaj esperantiston, profesoron Odo Bujwid. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/05/RetRadio_11.05.2018_vendredo.mp3"]}
{"url": "https://pola-retradio.org/2018/05/koninda-polo-_prof-odo-bujwid/", "title": "Koninda Polo: Prof.Odo Bujwid", "published": "2018-05-11 22:39:27+02:00", "content_text": "La nomo de Odo Bujwid devus esti konata al ĉiu esperantisto, aparte tiu interesiĝanta pri la historio de la E-komunumo. Lian nomon kaj atingaĵojn menciis jam la Enciklopedio de Esperanto, sed mi ne certas ĉu ĉiuj scias ekzemple, ke en Krakovo troviĝas al li dediĉita muzeo. Elektriza do estas la sciigo, ke la 26-an kaj 27-an de majo 2018 ĝi estos malfermita por la vizitantoj. La establita en 1964-a jaro muzeo de Odon Bujwid laŭ la klopodoj de liaj nepoj funkciis nur ĝis la fino de la 90-aj jaroj. La nuna posedanto porokaze disponiganta ĝin al la publiko deklaras klopodi pri establo de la fondaĵo, kiu okupiĝus pri ĝia organizo, renovigo kaj popularigo. Aktuale la muzeo okupas du ĉambrojn en la brikdomo, en kiu loĝis Odo Bujwid. Troviĝas en ĝi originalaj mebloj, i.a. lia skibotablo, diversaj objektoj, kiel kuracista injekciigilo, dokumentoj, fotoj, familiaj taglibroj. Kiel akcentas la nuna posedanto tiu ĉi kolekto estas valora ne sole por Krakovo kaj Pollando, sed ankaŭ laŭ la monda skalo. Odo Bujwid naskiĝis en 1857 en Vilno kaj mortis en Krakovo en 1942. Li estis la unua pola bakteriologo, pioniro de higieno kaj profilakto, unu el la unuaj polaj sciencistoj okupiĝantaj pri la produktado de kuracinjekciaĵoj.  Siajn medicinajn studojn li faris en Varsovio –       dum kvar jaroj samtempe kun Zamenhof –  post kiam liaj gepatroj Feliks  kaj Berta ĉirkaŭ la jaro 1870 translokiĝis al Varsovio. Tie lia patro kiel oficisto laboris en la urba magistrato. Dum la varsovia studperiodo en la kuracista fakultato Odo Bujwid interesiĝis unuavice pri kemiaj esploroj kaj mikroskopio, verkante pri tio siajn unuajn studlaboraĵojn. Lia konkursvenka diertaĵo, pro kiu li ricevis oran medalon en 1884 „Mikroskopio kaj mikrokemio de sputaĵo en la malsanoj de la spirvojoj” servis poste praktike al la studentoj kaj kuracistoj. En 1855 Odo Bujwid kiel  stipendiito de la Kaso de Józef Mianowski, la fondaĵo subtenanta sciencon, la plej granda kaj plej grava tiam pola scienca organizaĵo kreiĝinta en la rusa aneksoparto en 1881,  forveturis al Berlino. Tie li partoprenis en la unua kurso de Robert Koch pri baktoriologio, tie li akiris specializon kiel kuracisto bakteriologo. Post la reveno al Varsovio dank’ al la kaso li establis en Varsovio bakteriologian laboratorion, gvidante kursojn por studentoj kaj kuracistoj, kiuj kursoj aperintaj prese en 1887 formis la unuan polan studlibron pri kuracista bakteriologio. Unu jaron pli frue Odo Bujwid kiel la unua polo  lernis ĉe Ludoviko Pasteur metodikon de profilakta injekciado kontraŭ la rabio. Sekve de tio li kreis la unuan en Pollando kaj la duan en la mondo Institucion pri Profilakto kaj Kuracado de Rabio, specialistiĝante pri bakteriologio, mikrobiologio kaj ekzamenado de nutroproduktoj. En 1883 laŭ invito de la Kuracista Fakultato de la Jagelona Universitato Odo Bujwid fariĝis estro de la kreiĝinta tie katedro de hignieno. Al liaj taskoj apartenis instruado de bakteriologio kaj kuracista diagnozado. Ĉe sia katedro li establis  la duan en Pollado Instituton de Pasteur-injekciadoj. En 1894 li sukcesis akiri la kontraŭdifterian antitoksinon antaŭ ol Emil Behring konigis la manieron ĝin akiri. Odo Bujwid ekzamenis ĝiajn kuracproprecojn kaj samjare en la Varsovio ĉe sia iama Pasteur-Instituto kaj ĉe la krakova Instituto li iniciatis ĝian produktadon. Poste li komencis produkti aliajn atitoksinojn, senĉese gvidane sciencajn esplorojn kaj publikigante artikolon pri bakteriologio kaj higieno. Dum la germana okupacio en la daŭro de la 2-a mondmilito lia laboratorio liveradis al poloj injekciaĵojn kontraŭ tifon. Lia famo kiel bakteriologo fine de la 19-a jarcento fariĝis firma. Odo Bujwid estis nomumita tiam membro de la scienca konsilio de la ministro por la internaj aferoj de la Aŭstro-Hungara Monarkio (Krakovo troviĝis ja en la aŭstra aneksoparto) kaj direktoro de la Ŝtata Instituto pri la Ekzamenado de Nutroproduktoj en Vieno. Translokiĝinte al Krakovo Odo Bujwd engaĝiĝis ankaŭ al. la socia agado. Kune  kun sia edzino Kazimira li engaĝigis en la rekonstruon de la Reĝa Kastelo sur Wawel-altaĵo en Krakovo, rekone por kio ili ricevis omaĝan briketon. Kiel la krakova urbokonsiliano Odo Bujwid prezentis la ideon elkonstrui en la urbo kanalizon. Li estis ankaŭ senlaca populariganto de klerigo. Kune kun la edzino li establis Rondon de la Societo de Popolaj Lernejoj kaj ili fariĝis la organizintoj de la unua en la urbo knabina gimnazio. Li subtenadis la ideon de universitata kleriĝado de la virinoj. En 1899 li transprenis la taskon organizi kaj gvidis dum multaj jaroj Popolan Universitaton de Adam Mickiewicz. Lia filino Helena Jurgielewiczowa kiel la unua virino en Pollando akiris la diplomon de bestkuracisto en 1923 akirinte la plej bonan noton en la Akademio de Veterinaria Medicio en Lvovo. Kune kun la edzino Odo Bujwis logis junajn homojn kun modernaj vivkonceptoj gastigante en sia hejmo reprezentantojn de la progresema krakova inteligentularo. Odo Bujwid estis persono tre laborema kaj organizita. Laŭ unu el liaj filinoj (entute li havis ses geifanojn) li maltoleris pirgrecon, disipemon, kontraŭis la drikadon, tabakfumadon, kartoludon kaj tavernodiboĉadon. Lia edzino Kazimira, pioniro de la virinaj rajtoj, esperantistino estis fidela helpantino en liaj esperantistaj laboroj. En 1812 Odo Bujwid fariĝis la prezidanto  de la 8-a UK en Krakovo, la lasta en kiu Ludoviko Zamenhof partoprenis oficiale kiel la lingvokreinto. Postmilte kiel la prezidanto de la Tutlanda Federacio de E-Societoj Odo Bujwid dank’ al siaj rilatoj kaj konatecoj en la polaj regantaj medioj akiris multajn favorojn por Esperanto kaj esperantistoj. Dank’ al liaj klopodoj Józef Piłsudzki, la prezidento de la Pola Respubliko fariĝis favoranto de Esperanto kaj akceptis patronecon super la 23-a UK en 1931. Pli fre en 1924 Odo Bujwid ekprezidis Polan E-Delegitaron. En la jaroj 1927/28 kiel delegito de Pollando Odo Bujwid faris esplorvizion en Brazilo  por studi la vivon de la tieaj polaj aetliĝintoj. Pri multa helpo ricevita de esperantistoj en  ĉi tiu tasko li skribis en siaj porregistaraj raportoj. En  1930 Odo Bujwid faris veturon al Nederlando, Danlando kaj Svedio por konatiĝi kun la kulturo kaj sanitara higieno de ĉi tiuj ladoj. Dum pluraj renkontiĝoj siajn prelegojn pri la pola kulturo kaj scienco li estis prezentanta en Esperanto. Li verkis multajn artikolojn en kaj pri Esperanto. Dum jaroj proprakoste li eldonadis la periodaĵon „Pola Esperantisto”. Odo Bujwid estis membro de la Lingva Komitato, Honora Membro de UEA, prezidanto de ISAE. Li apartenas al la ĉefaj, neforgesendaj figuroj de la pola kaj internacia E-movadoj.\n\nEl la elsendo 11.05.2018. Legas Barbara – 10’24”", "author": null, "categories": ["Felietonoj"], "audio_links": ["/wp-content/uploads/2018/05/fel_bp_Koninda-polo_prof.-Odo-Bujwid_1024.mp3", "/wp-content/uploads/2018/05/fel_bp_Koninda-polo_prof.-Odo-Bujwid_1024.mp3?_=21"]}
{"url": "https://pola-retradio.org/2018/05/sangoversa-lundo-en-la-sfero-de-gazo/", "title": "Sangoverŝa lundo en la Sfero de Gazo", "published": "2018-05-15 01:00:12+02:00", "content_text": "Kelkdek palestinanoj pereis lunde en la interbataloj kontraŭ la israelaj fortoj en la Sfero de Gazo ĉe la limo kun Israelo. Ekde mateno daŭris tie protestoj kontraŭ la transloko de la ambasado de Usono el Telavivo al Jerusalemo. Temas pri la plej sangoverŝa tago post la milito en la Sfero de Gazo en 2014. La usona prezidento, Donald Trump la usonan decidon pri agnosko de Jerusalemo la ĉefubo de la juda ŝtato anoncis la 6-an de decembro 2017. Baldaŭ poste la Ĝenerala UNO-Asembleo proklamis rezolucion, per kiu ĝi postulis revoki tiun ĉi decidon. La internacia socio ne agnoskas Jerusalemon la ĉefurbo de Israelo.\n\nEl la elsendo 15.05.2018. Legas Milada – 0’57”", "author": null, "categories": ["Novaĵoj"], "audio_links": ["/wp-content/uploads/2018/05/w_msz_Sangoversa-lundo-en-la-Sfero-de-Gazo_057.mp3", "/wp-content/uploads/2018/05/w_msz_Sangoversa-lundo-en-la-Sfero-de-Gazo_057.mp3?_=22"]}
{"url": "https://pola-retradio.org/2018/05/la-plej-alta-arbo-en-pollando/", "title": "La plej alta arbo en Pollando", "published": "2018-05-15 01:00:14+02:00", "content_text": "Laŭ informoj de la baza administracia strukturo de la Polaj Ŝtataj Arbaroj en Bielsko (la suda Pollando) la plej alta arbo en Pollando havanta 57 metrojn estas marborda duglaso, pinaca pseŭdocugo. Temas pri specio, origine kreskanta en la okcidenta parto de la Norda Ameriko, laŭplane enkondukita en la polan biocenozon. Ĝi kreskas en la montoĉeno Klimczok (klimĉok) en la Silezia Beskidy-montaro inter arboj ne multe malpli altaj, ĉar ĉiu superas 45 metrojn kaj almenaŭ kvar havas inter 53 kaj 55 metrojn. Ĝis nun kiel la plej altajn oni taksis du abiojn, kiuj estis tamen je kvin kaj duona metroj malpli altaj. La novan rekordulon oni malkovris helpe de la aviadila lasera skanado farita de la Centro pri Geodezia kaj Kartografia Dokumentado. Ĝia aĝo estas taksata je 115 jaroj.\n\nEl la elsendo 15.05.2018. Legas Maciek – 1’02”", "author": null, "categories": ["Novaĵoj"], "audio_links": ["/wp-content/uploads/2018/05/w_mj_La-plej-alta-arbo-en-Pollando_0102.mp3", "/wp-content/uploads/2018/05/w_mj_La-plej-alta-arbo-en-Pollando_0102.mp3?_=23"]}
{"url": "https://pola-retradio.org/2018/05/viktor-orban-vizite-en-varsovio/", "title": "Viktor Orban vizite en Varsovio", "published": "2018-05-15 01:00:16+02:00", "content_text": "Pollando estis la unua lando, kiun lastlunde vizitis la ĵurenoficigita pasintemajne estro de la hungara registaro Viktor Orban. La hungara ĉefministro renkontiĝis i.a. kun la pola samrangulo, Mateusz Mazowiecki kaj kun la pola prezidento Andrzej Duda. Dum la komuna gazetara konferenco la ĉefministroj de Pollando kaj Hungario rilatigante sin al la unia buĝeto substrekis, ke koncerne la politikon de kohereco kaj agrikulturo ilia starpunkto estas identa. Simile Pollando kaj Hungario havas unusignifan starpunkton pri migrado kaj rifuĝintoj. La interparoloj de la hungara gasto kun la prezidento de Pollando koncentriĝis pri du temoj. Tio estas  regiona kunlaboro kaj aparte infrastrukturaj demandoj, ligoj transportaj kaj energetikaj. La alia temo ligiĝis kun la geopolitikaj problemoj, la maniero en kiu ili perceptas sian pozicion en la eŭropa geopolitiko.\n\nEl la elsendo 15.05.2018. Legas Barbara – 1’12”", "author": null, "categories": ["Novaĵoj"], "audio_links": ["/wp-content/uploads/2018/05/w_bp_Viktor-Orban-vizite-en-Varsovio_0112.mp3", "/wp-content/uploads/2018/05/w_bp_Viktor-Orban-vizite-en-Varsovio_0112.mp3?_=24"]}
{"url": "https://pola-retradio.org/2018/05/la-postbalota-krizo-en-italio-dauras/", "title": "La postbalota krizo en Italio daŭras", "published": "2018-05-15 01:00:18+02:00", "content_text": "Lastlunde la prezidento de Italio Sergio Mattarella anoncis, ke aŭ en Italio kreiĝos neŭtrala registaro aŭ en la plej proksimaj monatoj estos necesaj novaj balotoj. La tria raŭndo de la konsultoj gviditaj de Mattarella pri supervenko de la kabineta krizo post la balotoj el la 4-a de marto finiĝis per fiasko. La proponojn de la itala prezidento tuj rifuzis la centrodekstrularo kaj Movado de Kvin Steloj, la plej granda partio en la parlamento, subtenante sian posulon, ke jam somere estu anoncitaj novaj  balotoj. La subenon deklaris Demokrata Partio.\n\nEl la elsendo 15.05.2018. Legas Milada – 0’49”", "author": null, "categories": ["Novaĵoj"], "audio_links": ["/wp-content/uploads/2018/05/w_msz_Cirkau-la-klopodoj-solvi-la-postbalotan-krizon-en-Italio_049.mp3", "/wp-content/uploads/2018/05/w_msz_Cirkau-la-klopodoj-solvi-la-postbalotan-krizon-en-Italio_049.mp3?_=25"]}
{"url": "https://pola-retradio.org/2018/05/nova-sanco-por-homoj-sub-ruinoj/", "title": "Nova ŝanco por homoj sub ruinoj", "published": "2018-05-15 01:00:31+02:00", "content_text": "Internacia scienca kolektivo en Svislando prilaboris malpezan, porteblan aranĝaĵon por savi homojn superŝutitajn de ruinoj. Dank’ al sia dimensio ĝi povos estonte ektroviĝi en la ekipaĵaro de savantoj aŭ uzata de dronoj. Aktuale en la kazo de tertremoj aŭ domkolapsoj homojn serĉas hundoj, oni utiligas ankaŭ akustikajn sondilojn. Tamen hundoj ne ĉiam estas disponeblaj kaj sondiloj ne kapablas malkovri senkonsciajn homojn. Specialistoj ligas grandajn esperojn kun aranĝaĵoj kapablaj konstati la ekziston de substancoj elspirataj aŭ liberigataj de la homa haŭto. Tamen la ĝisnunaj estis tro grandaj, multekostaj kaj malkapablaj identigi signalojn kun malalta intenseco. La kolektivo de Sotiris E. Pratsinis el la Federacia Politekniko en Zuriko sukcesis konstrui matricon de sensiloj, kiu havas la dimension de polmo. Sur ĝi estis kompilitaj sensiloj de acetono, amoniako kaj izopreno, kiuj estas elspirataj aŭ liberigataj de hauto. Oni aldonis krome  sensilojn de humideco kaj karbona dioksido. Dum la simulado de situacio kun superŝutita homo la sensiloj tre rapide estis malkaŝantaj eĉ etajn kvantojn de la menciitaj substancoj.  La aranĝaĵo devas esti ankoraŭ subigita al novaj, i.a. terenaj testoj.\n\nEl la elsendo 15.05.2018. Legas Tomek  – 1’25”\n\nsc_tm_Nova sanco por homoj sub ruinoj_01’25” (2)", "author": null, "categories": ["Sciencaj informoj"], "audio_links": ["/wp-content/uploads/2018/05/sc_tm_Nova-sanco-por-homoj-sub-ruinoj_0125-2.mp3", "/wp-content/uploads/2018/05/sc_tm_Nova-sanco-por-homoj-sub-ruinoj_0125-2.mp3?_=26"]}
{"url": "https://pola-retradio.org/2018/05/la-tuta-genomo-de-rozo-jam-konata/", "title": "La tuta genomo de rozo jam konata", "published": "2018-05-15 01:00:42+02:00", "content_text": "Post la 8-jaraj esploroj estis rekonita la tuta genomo de rozo. La laborojn pri 36 377 rozaj genoj partoprenis pli ol 40 sciencistoj el Francio, Germanio, Ĉinio kaj Britio. I.a. evidentiĝis, ke  ĉi tiu planto – pli ol ĝis nun estis supozite – parencas kun frago, inter ĝiaj „parencoj” troviĝas ankaŭ pomujoj kaj pirujoj. La rava floro fama same pro siaj petaloj, aromo kaj pikiloj havas ĉirkaŭ 200 speciojn. La rozĝardenoj aperis jam antaŭ kelkaj mil jaroj, la unuaj verŝajne en Ĉinio. En la romia epoko rozoj populariĝis en la Proksima Oriento, kie oni alte taksis rozaroman parfumon kaj rozpetaloj estis utiligataj kiel konfetoj. Laŭ la kultura konsidero rozo, aparte ruĝa, havis multajn signifojn. En la antikva Egipto ĝi personigis la diinon Izida, en Greklando – la diinon Afrodito, en kristanismo same Kriston, kiel la Dipatrinon. Ĝi simbolis ankaŭ sopiron, amon, martirecon, virgecon. Kiel sian emblemon uzis ĝin ĉiesulinoj kaj ankaŭ maldekstrulaj movadoj. Laŭ la sciencistoj laborantoj pri la rozgenomo dank’ al ĝia kono eblos estonte akiri speciojn de rozoj kun novaj koloroj kaj aromoj, pli longe teneblajn en florvazo kaj pli rezistajn je damaĝinsektoj.\n\nEl la elsendo 15.05.2018. Legas Tomek  – 1’25”\n\nsc_tm_La kompleta genomo de rozo jam konata_01’25”", "author": null, "categories": ["Sciencaj informoj"], "audio_links": ["http://wp-content/uploads/2018/05/sc_tm_La-kompleta-genomo-de-rozo-jam-konata_0125.mp3", "http://wp-content/uploads/2018/05/sc_tm_La-kompleta-genomo-de-rozo-jam-konata_0125.mp3?_=27"]}
{"url": "https://pola-retradio.org/2018/05/e_elsendo-el-la-15-05-2018/", "title": "E_elsendo el la 15.05.2018", "published": "2018-05-15 19:37:36+02:00", "content_text": "Podkasto: Ludu en nova fenestro | Elŝutu\n\nLa 753-a E_elsendo el la 15.05.2018 ĉe www.pola-retradio.org\n\n– Ĉi-marde antaŭ nia mikrofono ni gastigas unu el la lastatempaj diplomitoj de la Interlingvistikaj Studoj en Poznano, Rafael Zerbetto. Nia interparolo rilatas al lia finverko pri unu el la elstaraj brazilaj verkistoj João Guimarães Rosa, kiu estis ankaŭ esperantisto. Nia interparolanto prezentas kelkajn interesajn ideojn pri la spuroj de Esperanto en liaj verkoj, sed ankaŭ rilatigas sin al lia esperantista agado kaj diplomata vivo. – La komencaj aktualaĵoj rilatas al la lunda vizito de la hungara ĉefministro Viktor Orban en Pollando, al la lunda sangoverŝa protesto de palestinanoj en la sfero de Gazo en la Proksima Oriento, al klopodoj supervenki la postbalotan krizon en Italio. Fine ni informas pri la laste malkovrita plej alta arbo de la lando. – La sciencbultenaj temoj raportas pri nova aranĝaĵo helponta savi homojn priŝutitaj en la rezulto de tertremoj, domkolapsoj kaj simile. Kaj pri laboroj, kiuj permesis konatiĝi kun la kompleta genomo de rozo. – Muzike akompanas nin „Kore” per fragmento de sia kanzono „Muzik’” el la KD „Tielas Vivo” eldonita de Vinilkosmo. – La interreta foto de rozo referencas al la sciencbultena informo pri finitaj laboroj koncerne la genomon de rozo. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/05/Pola-retRadio_15.05.2018_mardo.mp3"]}
{"url": "https://pola-retradio.org/2018/05/rafael-zerbetto-pri-joao-guimaraes-rosa/", "title": "Rafael Zerbetto pri João Guimarães Rosa", "published": "2018-05-15 22:24:57+02:00", "content_text": "Antaŭ nia mikrofono ni gastigas unu el la lastatempaj diplomitoj de la Interlingvistikaj Studoj en Poznano, Rafael Zerbetto . Nia interparolo rilatas al lia finverko pri unu el la elstaraj brazilaj verkistoj João Guimarães Rosa, kiu estis ankaŭ esperantisto. Nia interparolanto prezentas kelkajn interesajn ideojn pri la spuroj de Esperanto en liaj verkoj, sed ankaŭ rilatigas sin al lia esperantista agado kaj diplomata vivo. El la elsendo 15.05.2018 – 13’36”", "author": null, "categories": ["Antaŭ la mikrofono"], "audio_links": ["/wp-content/uploads/2018/05/bp_kun-Rafael-Zerbetto-pri-fama-brazila-verkisto-kaj-esperantisto_1336.mp3", "/wp-content/uploads/2018/05/bp_kun-Rafael-Zerbetto-pri-fama-brazila-verkisto-kaj-esperantisto_1336.mp3?_=28"]}
{"url": "https://pola-retradio.org/2018/05/misio-en-la-internon-de-la-marso/", "title": "Misio en la internon de la Marso", "published": "2018-05-18 01:00:59+02:00", "content_text": "Konforme al la plano startis la planita por du teraj jaroj  misio NASA InSight, kiu esploros la internon de la Marso. Sur ĝia ferdeko troviĝas ankaŭ instrumento projektita kaj produktita de polaj inĝenieroj. La surgrundiĝo, antaŭvidita por la 26-a de novembro,  okazos sur la vulkana ebenaĵo proksime de la ekvatoro  en la loko  Elisium Planitia. Ĝi estis elektita pro la eblo registri laŭeble neperturbitajn sismajn ondojn. La surgrundigilo InSight sondonte la internon de la Ruĝa Planedo donos la imagon pri la grandeco de ĝia kerno, grundmantelo kaj krusto. La esploroj helpos kompreni la devenon de nia Sunsistemo. Kune kun la kosma ŝipo kaj surgrundigilo en la kosman spacon ekveturis du minisatelitoj MarCO-A kaj MarCO-B, kies tasko estos raporti pri la surgrundiĝo sur la Marso. La surgrundigilo provizita per la suna energio, pezanta 358 kilogramojn dislokos surloke, helpe de robotika brako, du sciencajn instrumentojn:  sismometron kaj faritan de la polaj firmao Astronika kaj Centro de la Kosmaj Esploroj de la Pola Sciencakademio varmoregistrilon. Alia scienca instrumento estas HP3, registrilo de varmofluo el la interno de la planedo, kiu enpenetros la marsan grundon je 5 metroj. La enpenetromekanismon „Kret HP3” (talpo HP3) produktis la menciita pola firmao Astronika. La pola kosma sektoro estas jam konata en NASA pro la produktado de la plej bonaj en la mondo enpenetrigaj aranĝaĵoj. Kret HP3 estas komplete farita en Pollando, kio estas tre grava por la pola kosma sektoro. La pola talpo helpos esplori la historion de la kreiĝo de la Marso, fari esplorojn pri ŝanĝoj en la strukturo de la planedo, pri ĝia temperaturo kaj pri la marsa kerno. Ĝis nun neniu aranĝaĵo enpenetris tiom profunde la marsan surfacon. La tria scienca instrumento estas  RISE (Rotation and Interior Structure Experiment) – instrumento mezuranta Doppler-efikon inter InSight kaj la Tero. Tio ebligos malkovri etajn osciladojn en rotaciakso de la Marso, kio ebligos ioman komprenon pri la kerno de la Marso, i.a. ĝia dimensio.\n\nEl la elsendo 08.05.2018. Legas Tomek  – 2’28”\n\nsc_tm_Pola kontribuo al la jus lancita misio al la Marso_02’28”", "author": null, "categories": ["Sciencaj informoj"], "audio_links": ["/wp-content/uploads/2018/05/sc_tm_Pola-kontribuo-al-la-jus-lancita-misio-al-la-Marso_0228.mp3", "/wp-content/uploads/2018/05/sc_tm_Pola-kontribuo-al-la-jus-lancita-misio-al-la-Marso_0228.mp3?_=29"]}
{"url": "https://pola-retradio.org/2018/05/artaj-emocioj-en-lazienki-parko/", "title": "Artaj emocioj en Łazienki-Parko", "published": "2018-05-18 15:59:53+02:00", "content_text": "Ĝis la 31-a de majo en la Palaco sur Akvo en la varsovia Łazienki-Parko estas rigardebla ekspozicio „Insignoj de la povo. La traka oro el la kolektoj de la Nacia Historia Muzeo en Sofio”. Troviĝas en ĝi la devenantaj el la mezo de la 4-a jarcento antaŭ Kristo valoraj insignoj de la povo de iu el la trakaj triboj, malkovritaj dum la ekzamenado de antikva kurgano en la norda Bulgario. En ĝian konsiston eniras impona ora florkrono de la mortinto el tri olivarbaj branĉetoj al kiuj estis alkroĉitaj 70 oraj folioj, 29 oraj rozetoj ornamantaj la ledan diademon kaj ora ringo kun siglo. Alikaraktera estas la funkcionta ekde la mezo de majo ĝis la mezo de oktobro ekspozicio prezentanta cent lignogravuraĵojn de japanaj majstroj el Edo-periodo portretantaj virinojn.  Tiu ekspozicio okazos en la konstruaĵo de la historia oficirlernejo en Łazienki Parko. Sub la titolo „ONNA – belo, forto, ekstazo. Virino en la arto de Edo-epoko” estos prezentitaj la plej valoraj japanaj grafikaĵoj el la polaj kolektoj aŭtoritaj de i.a. Suzuki Harunobu, Torii Kiyonaga, de la establinto de la skolo Utagawa, Toyokuni. La ekspozicion kompletigos kimonoj, zonoj obi, objektoj de la artmetio tiaj kiel speguloj, kombiloj, harpingloj.\n\nEl la elsendo 18.05.2018", "author": null, "categories": ["Kulturkroniko"], "audio_links": ["/wp-content/uploads/2018/05/kk_tm_Ci-foje-Lazienki-Parko-logas-per-ekspozicioj_0130.mp3", "/wp-content/uploads/2018/05/kk_tm_Ci-foje-Lazienki-Parko-logas-per-ekspozicioj_0130.mp3?_=30"]}
{"url": "https://pola-retradio.org/2018/05/simboloj-de-la-renaskiginta-pollando/", "title": "Simboloj de la Renaskiĝinta Pollando", "published": "2018-05-18 16:09:18+02:00", "content_text": "Lige kun la Tago de la Pola Nacia Flago la varsovia artgalerio Kordegarda pretigis ekspozicion pri la simboloj de la Reaskiĝinta Pollando. La prezentataj fotoj el la intermilita periodo, en la jaro de la 100-a datreveno de la suvereneco, atestas pri la graveco de la naciaj simboloj por niaj antaŭuloj. Pere de ili kun duobla forto estis manifestita amo al la renaskiĝinta Patrolando, profunda ĝojo pri la reakirita libereco, rememoro pri heora kaj malfacila historio. La ekspozicio okazas kiel parto de la soci-eduka kampanjo „Komunaj Koloroj”. Ĝia celo estas popularigo de la konoj pri la naciaj simboloj, pri ilia utiligado kaj pri ilia traktado. La kampanjo konstruas kaj firmigas respekton por ili. La fotoj devenas el la Nacia Cifereca Arkivo kaj privataj kolektoj.\n\nEl la elsendo 18.05.2018. Legas  Maciek – 0’57”", "author": null, "categories": ["Kulturkroniko"], "audio_links": ["/wp-content/uploads/2018/05/kk_mj_Koloroj-de-sendependeco_057.mp3", "/wp-content/uploads/2018/05/kk_mj_Koloroj-de-sendependeco_057.mp3?_=31"]}
{"url": "https://pola-retradio.org/2018/05/la-varsovia-nokto-de-muzeoj-2018/", "title": "La varsovia Nokto de Muzeoj (2018)", "published": "2018-05-18 16:12:35+02:00", "content_text": "La 19-an de majo kadre de la Varsocia Nokto de Muzeoj la pola ĉefurbo disponigos vizitcele 240 lokojn. Krom muzeoj siajn pordojn malfermos la Ĉokoladfabriko Wedel, la Polica Ĉefkomandantejo, artgalerioj, muzeoj, teatroj. Multaj programoj referencos al la 100-a datreveno de la reakirita suvereneco. Temos i.a. pri la fotoekspozicio „La neekzistanta Varsovio – 48 bildoj de ne plu ekzistantaj stratoj kaj konstruaĵoj de Varsovio el la jaroj 1900-1916” kaj pri la ekspozicio dediĉita al la kabaredoj kaj estradaj spektakloj el la intermilita periodo (1918-1939).  En la amfiteatro de Łazienki-Parko okazos spektaklo kun filmprezentoj rakontantaj pri artverkoj, kiujn Pollando perdis dum la 2-a mondmilito. En la repertuaro pretigita de la Muzeo de Varsovio troviĝos la varsoviaj legendoj kaj krome rakontoj pri la morna flanko de la pola ĉefurbo, ĝiaj deliktuloj, seriaj murdsitoj. Lige kun la 15-a eldono de la Nokto de Muzeoj por 100 dekkvinjaruloj estos pretigitaj porokazaj suveniroj. La noktan trafikon certigos historiaj busoj kaj tramoj.\n\nEl la elsendo 18.05.2018. Legas  Maciek – 1’21”", "author": null, "categories": ["Kulturkroniko"], "audio_links": ["/wp-content/uploads/2018/05/kk_mj_La-15-a-Nokto-de-Muzeoj_0121.mp3", "/wp-content/uploads/2018/05/kk_mj_La-15-a-Nokto-de-Muzeoj_0121.mp3?_=32"]}
{"url": "https://pola-retradio.org/2018/05/e_elsendo-el-la-18-05-2018/", "title": "E_elsendo el la 18.05.2018", "published": "2018-05-18 21:40:49+02:00", "content_text": "Podkasto: Ludu en nova fenestro | Elŝutu\n\nLa 754-a E_elsendo el la 18.05.2018 ĉe www.pola-retradio.org\n\n– Hodiaŭ en la felietono pri Koninda Pollando ni prezentas al vi unu el la plej novaj dek Historiaj Monumentoj de nia lando. Temas pri la Katedrala Altaĵo en la urbo Płock (pŭock) en la centra Pollando. Ĝia historio ligiĝas kun la kreo de la ŝtataj fundamentoj dum la regado de la unuaj regantoj de Piast [pjast]-dinastio. – En la komencaj kulturkronikaj informoj ni referencas al la eventoj de 15-a Nokto de la Muzeoj en Varsovio; du ekspozicioj logantaj en la varsovia Łazienki-Parko. Fine ni informas pri ekspozicio kadre de la soci-eduka kampanjo dediĉita al polaj naciaj simboloj en la artgalerio Kordegarda. – La E-komunumaj informoj rilatas al la 53-a Brazila Kongreso de Esperanto ( http://2018.esperanto.org.br ) kaj al la aŭgusta Nitobe–simpozio en Lisbono pri la temo: “Instruado kaj esplorado pri Esperanto en soci-interlingvistiko, interlingvistiko kaj en sociaj sciencoj”. – Per la kanzono de Jomo „Sur la mar’” el la KD „Jomo friponas” ni salutas la partoprenantojn de IFEF-kongreso en Vroclavo kaj de la samloka 3-a Interkultura Maja Rendevuo. Ni memorigas fragmente la kanton „Ondo” el la KD „Tom Jobim en Esperanto”, en la plenumo de Flávio Fonseca; E-version de la portugala kanto Amar Pelos Dois prezentas Ifan Rais. – La interreta forto prezentas la heroon de nia nunsemajna felietono, t.e. la Katedralan Altaĵon de Płock. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/05/RetRadio_18.05.2018_vendredo.mp3"]}
{"url": "https://pola-retradio.org/2018/05/koninda-pollando-la-katedrala-altajo-de-plock/", "title": "Koninda Pollando: La Katedrala Altaĵo de Płock", "published": "2018-05-18 22:35:42+02:00", "content_text": "La nomon de la Historia Monumento de Pollando ricevis lastatempe 10 novaj objektoj. Unu el ili estas la Katedrala Altaĵo de Płock. Płock estas la mezgranda urbo en la centra Pollando, kiun eblas difini, kiel historian ĉefurbon de la tuta regiono kaj kiu lime de la 11-a kaj 12-a jarcentoj dum neplenaj 60 jaroj rolis ankaŭ kiel la ĉefurbo de Pollando. La koron de Płock formas alta – pli ol 40-metra – bordo de Vistulo difinata kiel la Katedrala Altaĵo. De tie etendiĝas superba panoramo al la vasta rivervalo. Tamen ne la rava panoramo decidas pri ĝia signifo. La Katedrala Altaĵo ludis en la historio de Pollando rolon esceptan. La urbo estis establita de la unua pola reganto Mieszko I en la unua duono de la 11-a jarcento kaj la defendoremparo ĉirkaŭis la tutan altaĵon. Jam tiam ekzistis tiuloke preĝejo, kies lokon prenis pli posta katedralo. Płock estis unu el la haltejoj de reĝo Bolesław Chrobry, kiu senĉese kontrolmoviĝis tra sia ŝtato. Pitoreska Katedrala Altaĵo videbliĝas demalproksime. Unu el ĝiaj plej valoraj objektoj estas ĝuste la menciita Katedralo, katedrala baziliko de la Ĉielpreno de la plej Sankta Maria Virgulino el la 12-a jarcento, tiam la plej granda konstruaĵo en Pollando. Plurfoje alikonstruata ĝi konservas post la rekonstruo el la komenco de la 20-a jarcento sian 16-jarcentan aspekton. Ĝi havas du gotikajn turojn, gablon kaj apogpilastrojn, renesancan kupolon kun kasko. En la reĝa kapelo eterne ripozas Władysław Herman kaj Bolesław Krzywousty kaj pluraj mazoviaj kaj lokaj princoj. Unu el la apartaj kultoobjektoj estas la 17-jarcenta figuro de Dipatrino la Mazovia, adorata kiel Miraklfarantino. Kun la katedralo nedisigeble ligiĝas impona bronza pordo kun bibliaj scenoj, artverko de la romanika arto farita de majstroj el Magdeburgo. Bedaŭrinde temas pri kopio, ĉar – laŭ kelkaj fontoj – jam en la 13-a jarcento dum iu el la invadoj litovaj-rusaj la originalo estis rabita kaj forveturigita al Rusio. La nuntempaj foslaboroj ĉirkaŭ la katedralo malkovris fragmentojn de konstruaĵo, kiun iuj esploristoj difinas kiel misian katedralon de sankta Bruno el Querfurt. Li venis ĉi tien preparante sin al la evangeliza misio al Prusio. Povas esti, ke ĝuste ĉi tie li verkis historion de la unuaj polaj saktuloj. En la alrigardo al la Katedrala Altaĵo bone videbliĝas du ruĝaj turoj de la plej malnova masonita kastelo en Mazovio. Malpli alta estas nomata la Nobela, pli alta kovrita per pufa baroka kasko ricevis la nomon la Horloĝa. La kastelo konstruita en la 14-a jarcento estis en la sekvaj jarcetoj alikonstruata. En la 16-a jarcento transprenis ĝin benediktanoj. Sed tiuloka ĉeesto de benediktanoj estas multe pli frua kaj ligiĝas kun la komenco de la kristango de Mazovio. En la 11-a jarcento ili havis tie preĝejon de sankta Adalberto, en la sekva jarcento ili establis abatejon. En 1538 reĝo Sigismundo la Maljuna donacis al ili terenon, sur kiu troviĝis la plej malovaj konstruaĵoj el la 12-a jarcento, kio fariĝis la okazo elkonstrui novan abatejon, kaj preĝejon. Imponaj konstruaĵoj ne eltenis la frapon de svedoj, kiuj en 1705 komplete ĝin prirabis, forbruligante bibliotekon kaj arkivejon. Poste dum jardekoj en la iamaj monakaj konstruaĵoj funkciis lernejoj. En la 60-aj jaroj de la 20-a jarcento post ĝisfunda renovigo kaj adapto ĝi fariĝis la sidejo de la Mazovia Muzeo, kaj ekde 10 jaroj troviĝas en ĝi la Dioceza Muzeo. Krom riĉaj kolektoj de la religia arto, ĝi posedas verŝajne la plej malnovan konserviĝintan sur la polaj teritorioj reĝan kronon. La rigardon logas la unika kolekto de zonoj por la nobelaj vestoj. Intereson vekas valoraj manuskriptoj, inkunabloj kaj malnovpresaĵoj, kiel Płock-Biblio el la 12-a jarcento kaj la 13-jarcenta fondoakto de la urbo. Ĝenerale oni asertas, ke Płock kreiĝis en mezepoko. Tamen la arkeologiaj esploroj aparte ĉe la Katedrala Altaĵo elmontras, ke la homa setliĝado tie estas multe malpli nova, plej verŝajne bronzepoka. Tamen Płock kiel burgo kreiĝis tuj kiel centro de la regiono, kion pruvas laŭ arkeologoj la grandeco de la baza burga areo taksata je du hektaroj. Kaj tio ligiĝas kun la fakto, ke tiuj terenoj ektroviĝis en la sfero de la interesiĝo de la Piast-dinastia ŝtato.\n\nEl la elsendo 18.05.2018. Legas Barbara – 6’25”", "author": null, "categories": ["Felietonoj"], "audio_links": ["/wp-content/uploads/2018/05/fel_bp_Koninda-Pollando_La-Katedrala-Altajo-de-Plock_0625.mp3", "/wp-content/uploads/2018/05/fel_bp_Koninda-Pollando_La-Katedrala-Altajo-de-Plock_0625.mp3?_=33"]}
{"url": "https://pola-retradio.org/2018/05/500-kverkoj-de-sendependeco/", "title": "500 kverkoj de sendependeco", "published": "2018-05-23 01:00:08+02:00", "content_text": "Per la planto de „Kverko de Sendependeco” ĉe la Vojevodia Oficejo en Lublin (la orienta Pollando) komenciĝis la kampanjo planti en la vojevodio,  unuavice ĉe lernejoj pli ol 500 kverojn. Ili omaĝas la 100-an datrevenon de la reakiro de suvereneco fare de Pollando. La ĉi-rilatan informtabuleton ĉe la plantita kverko akompanas la teksto: „Ĝi kresku estante la evoluoatesto de suverena, libera kaj justa Respubliko”. La plantataj kveroj estas la simbola dankesprimo kaj omaĝo al la samlandanoj, kiuj laboris por la sukceso de suverenec-reakiro. En la inaŭgura solenaĵo ĉeestis partoprenantoj de la konferenco „Lernejo – komunumo edukanta kaj formanta por la Suverena Pollando. Ĝi estis dediĉita al la rolo de patriota edukado kaj rolo de lernejo en la formado de nacia identeco ĉe infanoj kaj junularo, en la formado de sinteno emfazanta interesiĝon kaj respekton por la patrolanda kulturo kaj historio.\n\nEl la elsendo 23.05.2018. Legas Milada – 1’25”", "author": null, "categories": ["Novaĵoj"], "audio_links": ["/wp-content/uploads/2018/05/w_msz_500-kverkoj-por-la-jubileo-de-la-sendependeco_0125.mp3", "/wp-content/uploads/2018/05/w_msz_500-kverkoj-por-la-jubileo-de-la-sendependeco_0125.mp3?_=34"]}
{"url": "https://pola-retradio.org/2018/05/monda-sanorganizo-favore-al-forigo-de-acidaj-grasoj-trans/", "title": "Monda Sanorganizo favore al forigo de acidaj grasoj-trans", "published": "2018-05-23 01:00:10+02:00", "content_text": "La 14-an de majo 2018 la Monda Sanorganizo oficiale deklaris batalon kontraŭ la industridevenaj acidaj grasoj-trans en la nutraĵoj. Ĝi alvokis la registarojn en la tuta mondo rezigni pri ilia uzo. Ĝi anoncis ankaŭ 6-punktan planon de la eliminado de ĉi tiuj grasoj el la nutraĵoj kun la finrealiga dato 2023. Tiam ili devus malaperi de sur la vendejaj bretoj. La industridevenaj grasoj-trans troviĝas i.a. en kelkiuj margarinoj, dolĉaĵoj, frititaj legomflokoj, kukoj, pretaj nutraĵoj kiel pico, majonezo kaj eĉ pano. La produktantoj volonte aplikas ilin, ĉar la graso-trans fajnigas la guston kaj longigas la konsumeblecon de iliaj produktoj. La Monda Sanorganizo avertas, ke la grasoj-trans en ĉiu ajn kvanto grandigas riskon de obezeco, kormalsanoj, diabeto, ili ankaŭ povas kreskigi agreson. La unua lando, kiu jam en 2003 envivigis la malpermeson vendi alifaritajn nutroproduktojn kun la konsisto de la acidaj grasoj-trans estis Danlando.\n\nEl la elsendo 23.05.2018. Legas Maciek – 1’12”", "author": null, "categories": ["Novaĵoj"], "audio_links": ["/wp-content/uploads/2018/05/w_mj_Monda-Sanorganizo-kontrau-acidaj-grasoj-trans_0112.mp3", "/wp-content/uploads/2018/05/w_mj_Monda-Sanorganizo-kontrau-acidaj-grasoj-trans_0112.mp3?_=35"]}
{"url": "https://pola-retradio.org/2018/05/scienca-konferenco-pri-la-ekstermado-de-poloj-1939-1945/", "title": "Scienca konferenco pri la ekstermado de poloj 1939-1945", "published": "2018-05-23 01:00:12+02:00", "content_text": "Dum du tagoj historiistoj kaj esploristoj el Pollando kaj diversaj eŭropaj landoj partoprenis la sciencan konferencon en Lodzo organizitan de la Instituto pri la Nacia Memoro. Ĝi estis dediĉita  al la temo „Germana kaj sovetunia leĝaro rilate polojn kaj polajn civitanojn 1939-1945”. La partoprenantoj interŝanĝis esplorrezultojn pri la eksterma leĝsistemo, precize difinanta la kadron de la funkciado de poloj kaj polaj civitanoj, en la kondiĉoj de la germana kaj sovetunia okupacio, elmontrante grandajn similecojn kaj celojn de „leĝmekanismoj” de ambaŭ ŝtatoj.  Ilia leĝsistemo unuavice celis ekstermon de la pola inteligentularo por superregi la tutan nacion. La honora gasto de la konferenco estis la germana esploristo de la germanaj militkrimoj, Dieter Schenk, kiu difinis la ekstermadon de la pola inteligentularo kiel hombuĉadon. Laŭ liaj donitaĵoj la germana okupaciinto elmurdis 28 procentojn de la pola sacerdotaro, 56,9 procentojn de advokatoj kaj notarioj, 45,2 procentojn de kuracistoj, 40 procentojn de akademiaj lekciantoj, 34 procentojn de teknikistoj kaj inĝenteroj. La rezultoj de la konferenco aperos kiel scienca publikaĵo venontjare.\n\nEl la elsendo 23.05.2018. Legas Barbara – 1’41”", "author": null, "categories": ["Novaĵoj"], "audio_links": ["/wp-content/uploads/2018/05/w_bp_Germana-kaj-sovetunia-kontraupola-politiko-dum-la-2-a-mondmilito_0141.mp3", "/wp-content/uploads/2018/05/w_bp_Germana-kaj-sovetunia-kontraupola-politiko-dum-la-2-a-mondmilito_0141.mp3?_=36"]}
{"url": "https://pola-retradio.org/2018/05/monitorado-de-la-cerboondoj-de-cinaj-laboristoj/", "title": "Monitorado de la cerboondoj de ĉinaj laboristoj", "published": "2018-05-23 01:00:47+02:00", "content_text": "Kelkiuj fabrikoj en Ĉinio monitoras la bioelektran aktivecon de la cerboj de siaj laboristoj kaj analizas iliajn emociajn ŝanĝojn por lertigi laborproduktivecon. Informis pri tio la hongkonga „South China Morning Post”. Interalie ĉi tiun metodon oni aplikas ĉe la produktolinio de altevoluigitaj telekomunikaj aranĝaĵoj en la fabriko Hangzhou Zhongheng Electric en la centra-orienta Ĉinio. Ĝiaj laboristoj ĉe la kapkovriloj havas muntitajn detektilojn de la bioelektra cerboaktiveco. Laŭ ĉi tiuj indikoj – elmontrantaj tiajn emociajn ŝanĝojn kiel deprimo, maltrankvilo, kolero – manaĝeroj adaptas la laborritmon, longecon kaj oftecon de laborpaŭzoj por malgrandigi la psikan ŝarĝon kaj altigi produktivecon. Malgraŭ virtualaj avantaĝoj de tiu metodo, aplikata ankaŭ en multaj aliaj ĉinaj entreprenoj,  iuj ekspertoj kritike rilatas al la teknologio monitori laboristajn emociojn. Ili atentigas,  ke la monitorado de la bioelektra cerboaktiveco de laboristoj povas levi la trouzon de privateco sur tute novan, nekonatan ĝis nun nivelon.\n\nEl la elsendo 23.05.2018. Legas Tomek  – 1’12”\n\nsc_tm_Monitorado de cerboondoj de cinaj laboristoj_01’12", "author": null, "categories": ["Sciencaj informoj"], "audio_links": ["/wp-content/uploads/2018/05/sc_tm_Monitorado-de-cerboondoj-de-cinaj-laboristoj_0112.mp3", "/wp-content/uploads/2018/05/sc_tm_Monitorado-de-cerboondoj-de-cinaj-laboristoj_0112.mp3?_=37"]}
{"url": "https://pola-retradio.org/2018/05/e_elsendo-el-la-23-05-2018/", "title": "E_elsendo el la 23.05.2018", "published": "2018-05-23 20:11:50+02:00", "content_text": "Podkasto: Ludu en nova fenestro | Elŝutu\n\nLa 755-a E_elsendo el la 23.05.2018 ĉe www.pola-retradio.org\n\n– Hodiaŭ ni felietonas pri eksterordinara kultura centro ĉe la dekstra parto de la pola ĉefurbo, „Konsulejo de Prättigau-valo”. Temas pri la libera, krea spaco, interŝanĝejo de eksterordinaraj artaj ideoj kaj popularigado de la lokaj tradicioj kaj folkloro. Ĝia konsulo estas enamiĝinta al Pollando Rudolf Steiner, svisa artisto malferma al ĉiuspeca arto, aparte >performance< zorganta pri reciprokaj kulturaj interŝanĝoj, kiel ekz-e laborsesioj de studentoj pri fotoarto el la svisa Vevey. Dank’ al li ni i.a. konatiĝis kun la libro „Bonan Tagon. Mia nomo estas Parzival”, kiun li kunportis por la Bjalistoka E-Biblioteko. – En la komencaj aktualaĵoj ni informas pri la scienca sesio en Lodzo dediĉita al la kontraŭpola germana kaj sovetunia leĝaro dum la 2-a mondmilito; pri la decido de la Monda Sanorganizo ĝis 2023 forigi el la merkato la acidajn grasojn trans; pri 500 plantataj kverkoj en Lublin-vojevodio (la orienta Pollando) por omaĝi la jubileon de la pola suvereneco. – La sciencbultenaj temoj rilatas al la praktiko monitori la cerboondojn de laboristoj en Ĉinio por altigi produktivecon, kaj al plej malnovaj kontinentaj plantoj malkovritaj en la pola Sanktakruca Montaro. – Muzike akompanas nin Lunatiko per la fragmento de la kanzono „Planedo Esperanto” el la KD „Elektronika Kompilo” eldonita de Vinilkosmo. Aŭdiĝas krome unu el la varsoviaj folkloraj kantoj en la plenumo de la kant- kaj dancgrupo de la Varsovia Politekniko. – La interreta foto prezentas unu el la kverkoj plantitaj en Lublin-regiono (la orienta Pollando) por omaĝi la jubileon de la pola suvereneco. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/05/RetRadio_23.05.2018_merdredo.mp3"]}
{"url": "https://pola-retradio.org/2018/05/katharsis-festival/", "title": "Katharsis Festival", "published": "2018-05-26 15:49:25+02:00", "content_text": "Fine de majo en Poznano okazos nova muzika festivalo Katharsis  Festival, kies kreinto estas Fondaĵo de Sankta Benedikto. Ĝi referencas al la komencoj de la pola ŝtato kaj la plej malnovaj kulturaj tradicioj de la urbo. La greka vorto katharsis=purigo, laŭ la antikva kompreno signifis revenigon de la ordo en la emocia kaj racia percepto de la mondo. La nomon katharsis havis ankaŭ la frukristana bapto. Temas pri muzika evento referencanta al la mezepoka kaj renesanca muziko kaj arto, tamen forte radikanta en la viva tradicio kaj liturgio. La unua festivala eldono disvolviĝos sur la insulo Ostrów Tumski, sur kiu staris palaco de la unua reganto de Pollando,  kaj sur kiu estis konstruita la unua katedralo sur la polaj teritorioj. La festivala stelulo estos franca muzikologo kaj komponisto, eksperto pri la muzika repertuaro de la mezepoko Marcel Peres. Dum la festivalo aŭdiĝos Rekviemo favore al Mieszko la 1-a en la Ora Kapelo de la poznana katedralo la 25-an de majo, en lia 1026-a mortodatreveno. La festivalon fermos la koncerto de muziko, kiu povis aŭdiĝi dum la bapto de la pola reganto. Patoprenos ĝin krom Marcel Peres la ensemblo Jerycho, grupo plenumanta historiajn polajn kaj latinajn kantojn. La festivalajn eventojn povos aktive partopreni la publiko pere de kantaj laborrenkontoj kaj dancamuzo por la taktoj de la tradicia muziko.\n\nEl la elsendo 26.05.2018. Legas  Maciek – 1’41”", "author": null, "categories": ["Kulturkroniko"], "audio_links": ["/wp-content/uploads/2018/05/kk_mj_Katharzis-festivalo-en-Poznano_0141.mp3", "/wp-content/uploads/2018/05/kk_mj_Katharzis-festivalo-en-Poznano_0141.mp3?_=38"]}
{"url": "https://pola-retradio.org/2018/05/omaga-monumento-de-roman-maciejewski-en-poznaniu/", "title": "Omaĝa monumento de Roman Maciejewski en Poznaniu", "published": "2018-05-26 15:51:46+02:00", "content_text": "Okaze de la 20-a mortodatreveno de unu el la plej elstaraj polaj komponistoj de la 20-a jarcento Roman Maciejewski en Poznano estis senvualigita lia monumento. Ligita kun la regiono kaj la urbo komponisto vivis kaj kreis ĉefe en Usono kaj Svedio. La monumento, aŭtorita de Robert Tomak,  troviĝas en la urbocentro, en la parko, kiu portas la nomon de la komponisto. La monumenton fondis la frato de la komponisto Wojciech Maciejewski, kunlaborante kun la urboaŭtoritatoj de Poznano kaj la tiea Muzika Societo de Henryk Wieniawski. Roman Maciejewski naskiĝis en 1910 en Berlino, mortis en 1998 en Gotenburgo. Li estis pianisto, komponisto, korusgvidanto. La pianludon kaj violonludis instruis komence al li la patrino. La lernadon li daŭrigis en Konservatorio de Julius Stern [ŝtern] en Berlino. Post la reakiro de la suvereneco de Pollando la tuta familio ekloĝis en la urbo Leszno. La muzikstudojn Maciejewski daŭrigis en Poznano. En la 30-aj jaroj li forlasis Pollandon restadante en Parizo, Londono kaj Svedio, de kiu devenis lia edzino. Tie Maciejewski koncertis kaj komponis muzikon i.a. por la teatraj spektakloj de Ingmar Bergman. En la 50-aj jaro Maciejewski elmigris al Usono, kie li ĝuis sukcesojn same kiel komponisto, kiel direktisto. La lastajn vivojarojn li pasigis en Gotenburgo. Kiel la plej elstara komponaĵo de Roman Maciejewski estas taksata “Missa pro defunctis (Requiem)” [missa pro defunktis, rekfijem] por 4 solistaj voĉoj, koruso kaj orkestro, kiun Maciejewski verkis dum 15 jaroj. La aŭtoro dediĉis ĝin al la viktimoj de militoj kaj krimoj de ĉia tempo. Ekde 1997 en Leszno (en kiu postmorte estis sepultita la komponisto) funkcias muziksocieto portanta lian nomon kaj okazas Muzika Festivalo, kies patrono estas Romana Maciejewskiego.\n\nEl la elsendo 26.05.2018. Legas  Gabi – 2’30”", "author": null, "categories": ["Kulturkroniko"], "audio_links": ["/wp-content/uploads/2018/05/kk_kg_Monumento-de-pola-komponisto-Roman-Maciejewski-en-Poznano_0230.mp3", "/wp-content/uploads/2018/05/kk_kg_Monumento-de-pola-komponisto-Roman-Maciejewski-en-Poznano_0230.mp3?_=39"]}
{"url": "https://pola-retradio.org/2018/05/chopin-monumento-en-lazienki-parko-denove-de-60-jaroj/", "title": "Chopin-monumento en Łazienki-Parko denove de 60 jaroj", "published": "2018-05-26 15:55:04+02:00", "content_text": "En  majo 2018 pasis 60 jaroj post la malkovro de la rekonstruita postmilite monumento de Frederiko Chopin. La bronza monumento prezentanta la silueton de la muzikisto sub la saliko apartenas al la plej popularaj en Varsovio. Ekde 1959 ĉiudimanĉe inter majo kaj septembro okazas apud ĝi koncertoj de Chopin-komponaĵoj. La ideo de monumento dediĉita al Frederiko Chopin aperis baldaŭ post la morto de la komponisto, sed la tiama rusa aneksinto havis al tio negativan rilaton. La interveno de  la pola operkantistino Adelajda Bolska ĉe caro Nikolao la 2-a alkondukis al establo de fondokomitato. Longiĝintaj laboroj kaj eksplodo de la 1-a mondmilito haltigis la laborojn. La monumento estis realigita nur en 1926-a jaro. Post la eksplodo de la 2-a mondmilito la germana okupaciinto eksplodigis la monumenton la 31-an de majo 1940. Ĝiaj bronzaj elementoj trafis al germanaj fandejoj. Germanoj forigis ĉiujn kopiojn de la monumento el la polaj muzeaj centroj. Ĝian kopion oni retrovis tamen en la ruinoj de Szymanowski-domo en la varsovia Mokotów-kvartalo. Tio ebligis rekrei la monumenton, kiu estis oficiale malkovrita en 1958.\n\nEl la elsendo 26.05.2018. Legas  Gabi – 1’39”", "author": null, "categories": ["Kulturkroniko"], "audio_links": ["/wp-content/uploads/2018/05/kk_gk_Monumento-de-Chopin-en-Lazienki-parko_0139.mp3", "/wp-content/uploads/2018/05/kk_gk_Monumento-de-Chopin-en-Lazienki-parko_0139.mp3?_=40"]}
{"url": "https://pola-retradio.org/2018/05/e_elsendo-el-la-26-05-2018/", "title": "E_elsendo el la 26.05.2018", "published": "2018-05-26 18:14:57+02:00", "content_text": "Podkasto: Ludu en nova fenestro | Elŝutu\n\nLa 756-a E_elsendo el la 26.05.2018 ĉe www.pola-retradio.org\n\n– En nia ampleksa „Trarigardo de la E-Gazetaro” ni trafoliumas la 2-an numeron 2018 de „Esperantolehti”, la printempan interretan periodaĵon de E-Societo Kebekia „La Riverego” ( http://www.esperanto.qc.ca/wp-content/uploads/2018/04/Riverego130-31.pdf ), la 2-an nunjaran numeron de „Norvega Esperantisto”, la 4-an numeron de „La revuo Orienta” kaj la majan numeron de „Novaĵoj Tamtamas”, Internacia Gazeto de Esperanto Jokohama (Hama-Rondo) ( https://onedrive.live.com/?id=AE2D0B68AAC582F%219060&cid=0AE2D0B68AAC582F ). – La komencaj kulturkronikaj informoj rilatas al la 60-jariĝo de la postmilita rekreo de Chopin-monumento en la varsovia Łazienki-parko, al la unua eldono de Katharzis-festivalo en Poznano, al la monumento de la elstara pola komponisto, Roman Maciejewski malkovrita en Poznano. La informojn interplektas la rilataj muzikcitaĵoj. – Muzike akompanas nin ĉi-foje „Martin kaj La Talpoj” per fragmento de la kanzono „Antaŭĝojo” el ilia KD eldonita de Vinilkosmo. – La interreta foto prezentas varsovian publikon ĉirkaŭ Chopin-momumento en la varsovia Łazienki-parko dum iu el la dimanĉaj koncertoj. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/05/RetRadio_26.05.2018_sabato.mp3"]}
{"url": "https://pola-retradio.org/2018/05/el-la-e-gazetaro-26-05-2018/", "title": "El la E-gazetaro – 26.05.2018", "published": "2018-05-26 22:23:51+02:00", "content_text": "Denove ni proponas al vi gesinjoroj enrigardon en kelkajn E-gazetojn, kiuj troviĝas sur mia skribotablo. Ni komencu de la aprila numero de „Esperantolehti” (Esperanta Finnlando) kaj la vortoj de la prezidanto de E-Asocio de Finnlando, Tuomo Grundstöm. Tiun tekston mi trovas tre bonvena antaŭ la venontjara UK en la finna Lahti. „Antaŭ jarcento kaj nun” ebligas kompreni iom Finnlandon, ĝian historion, en kiu antaŭ 100 jaroj finiĝis la interna, civila milito. Detaliga referenco al la sekvintaj suferoj en Finnlando superas la kadron de la trarigardo, sed optimismaj tonoj en la enkonduko la prezidanto de EAF bele koincidas kun la starigo de la respubliko antaŭ 99 jaroj, kies aŭtoritatoj trovis Esperanton taŭga instrumento por reklami, propagandi la landon eksterlande. Tio kaŭzis, ke la fondita en 1918 „Esperanta Finnlando” du jarojn poste estis aperigata kiel monata gazeto kun ŝtata subvencio en granda eldonejo Otava. La apogea momento en tiu prospera evoluo estis la 1922, kiam Helsinki gastigis la 14-an Universalan Kongreson, post kiu venis bedaŭrinde diversplatforma regreso. Kiel substrekas Tumo Grundstöm la du laŭvicaj postmilitaj finnaj UK-oj en Helsinki kaj Tampere okazis en pli favoraj kondiĉoj, kaj evidente nia redakcio tutkore pledas,  por ke plenumiĝu la deziro, ke „nia 104-a en 2019 okazu en epoko, kiun posta historio povos difini tiu de paco kaj progreso”. La venontjara UK en Lahti emfaziĝis ne sole en la vortoj de EAF-prezidanto. Kiel ni legas jam kadre de la martaj Vintraj Tagoj de la Asocio okazis prepara al la kongreso trejnseminario kun 30-o da aktivuloj. Sed finnaj esperantistoj partoprenas ne sole la landajn eventojn. Bruno Lehtinen amplekse raportas pri sia partopreno en la 9-a TAKE en Havano – kiu kiel evidentiĝis ne estis Tutamerika, ĉar kiel li raportis inter 231 kongresanoj el 20 landoj estis 185 kubaj esperantistoj dum aliajn amerikajn landojn reprezentis nur 7 esperantistoj. Tiu atentigo sendube devas enzorgigi la Amerikan Komisionon de UEA.  La sama TAKE-kongreso eĥas amplekse en la nunjara printempa numero de  interreta „La Riverego” de Esperanto-Societo Kebekia. La kolorriĉa 25-paĝa periodaĵo eldonita en PDF-formato enhavas kaj la kongresraporton kaj priskribon de la postkongresaj aventuroj de Zdravka Metz. „La Riverego” publikigas ankaŭ la kongresrezolucion. Se „Esperantolehti” kovrilpaĝon ornamas per foto rilata al TAKE, „La Riverego” allogan panoramon de la kongresurbo de la 105-a UK titolis „La plej granda Esperanto-festo: Montrealo-2020 !” La rilata artikolo referencas al la fakto, ke la montreala UK okazos 110 jarojn post kiam vizitis ĝin Zamenhof, sed listigas krome multajn gravajn eventojn, pro kiu la urbo famiĝis kaj klarigas „Kio apartas pri Montrealo” ? Kiel ni legas „Nu, ĉio ! Oni ofte nomas Montrealon la plej eŭropeca urbo en Nordameriko, pro ĝiaj kulturo, arĥitekturo, kutimoj kaj lingvoj. Ĉu vi sciis, ke, post Parizo, Montrealo estas la plej granda urbo en la mondo rilate la nombron da denaskaj parolantoj de la franca ? La franca estas la ĉefa lingvo de la urbo kaj de la provinco, Kebekio – unika fakto en la kontinento ! La angla estas la dua plej parolata lingvo en Montrealo, sed oni ne povos paŝi eĉ kelkajn metrojn urbocentre sen aŭdi almenaŭ dekon da aliaj lingvoj. Montrealo ja bonvenigis homojn de diversaj etnoj, lingvoj kaj religioj, el ĉiuj anguloj de la mondo, kaj riĉiĝis kulture kaj gastronomie dank’ al siaj novaj loĝantoj. Ankaŭ vi povos konatiĝi kun tiu diverseco promenante tra pluraj etnaj kvartaloj de Montrealo kun famaj, tipe montrealaj, eksteraj kurbŝtuparoj kaj ĝardenetoj.” Bela invito, kiun oni jam nun ŝatus meti en la E-komunuman vojaĝplanon. Sed ni revenu al la paperaj periodaĵoj, i.a. al la atinginta nin en aprilo „Norvega Esperantisto”. Mian atenton kaptis paĝo dediĉita al la norvegaj famaj figuroj favoraj al Esperanto, la junulara forumo kun artikoloj pri la lingvafrankao kaj pri konstruitaj lingvoj. Kun plezuro mi konatiĝis kun la tria parto de „Japana mozaiko” de Mario Machlik, en kiu li priskirbas sian viziton en Oomoto-Centro en Tokio. Kun la figuro de la prezidanto de Norvega E-Ligo ni povas konatiĝi pli proksime pere de la aprila numero de „La Revuo Orienta”, ĉar li estas la heroo de la rubriko „Esperanto kaj mi”. Mario Machlik konfesas, ke… „mi devus  konstati, ke Esperanto ne nur influis, sed tutsimple gvidis mian vivon, kaj ĝi fariĝis mia ĉiutaga kompanio. Pere de ĝi mi ricevis mian familion, novan hejmlandon, bonegajn amikojn kaj multajn neforgeseblajn travivaĵojn”. Lerninte kiel mezlernejano Esperanton en Pecs li tie poste studis en muzika altlernejo kaj uzis la okazaon por kontakti muzikantajn esperantistojn. Tio estis lia vojo al Noregio kaj E-familio. Profesie la heroo de la rubriko „Esperanto kaj mi” – violonĉelisto ne sole instruas muzikon, sed ankaŭ ludas en granda simfonia orkestro, kun kiu li multe vojaĝas. Kiel konfesas Mario Machlik „Kiam nia orkestro faras turneon en foraj landoj, mi ĉiam klopodas renkonti esperantistojn tie”. Kaj ĝuste tiel estis i.a. en Japanio. En la aprila numero de „La revuo Orienta” kun plezuro mi trovis legindajn beletraĵojn. SIRAKAWA Yuma akiris la 2-an premion  en la traduka branĉo de la literatura konkurso de Japana E-Instituto en 2017 pro la rakonto de SUSUKIDA Kiukin „Venas Aŭtuno”; La alia estas ekstrakto el la japana infanliteraturo. Temas pri „La nanoj en domo kun granda zelkovo” de INUI Tomiko en la E-traduko de ITABASHI Micuko. Cetere pri la laste aperintaj libroj eĉ ne japanaj legantoj de JEI-revuo povas informiĝi pere de malgrandaj resumoj. Kaj evidente por mi mem interesa, sed relative granda surprizo estas informo de WARANABE Katsuyoshi, sciiganta ke „Neantaŭe  mi publikis la libron titolitan „Rakonto: Historio de Pollando”. En ĉi tiu libro mi skribis ankaŭ pri Zamenhof kaj Esperanto”. Kompreneble temas pri la eldonaĵo japanlingva. Antaŭnelonge ni informis en nia scienca bulteno pri kompleta rekono de la genomo de rozo. Des pli mian atenon kaptis la novaĵo hokita de OKITA Kazumi pri la nova tekniko koncerne genoman manipuladon pere de ŝanĝo de la vicordo de genomo de plantoj. Kiel ni legas oni aplikas ĝin ekde la pasinta jaro en la japana Nacia Instituto por Esploro de Agrikulturo kaj Manĝaĵo por akiri deziratajn proprecojn de rizo. La informanto tamen prave atentigas, ke estas ankoraŭ multaj solvendaj problemoj, kiel sekureco de genetike modifitaj plantoj aŭ ilia influo al la ekologia sistemo. La plej freŝa inter la hodiaŭ traktataj periodaĵoj estas la maja numero de la interreta periodaĵo  „Novaĵoj Tamtamas”, Internacia Gazeto de Esperanto Jokohama (Hama-Rondo).  Kiel unualoke ni ekscias komence de majo en la urbocentro de la urbo okazis „Foto-Espozicio pri Internaciaj Amikecaj Agadoj”, al kiu esperantistoj kontribuis ne la unuan fojon, sed ĉi-foje dank’ al pli taŭga ekspoziciloko dum semajno vizitis ĝin 492 personoj. Inter ili estis eĉ grupo de polaj turistoj, inkluzive esperantiston.  10 paneloj rilatis al esperantistaj  amikiĝoj, 14 rilatis al la vivo de Zamenhof kaj Esperanto. Ĉi-lastajn panelojn en la originalo pretigitajn de la pola ministerio por la eksterlandaj aferoj en la versio E-pola oni adaptis al la versio E-japana. Ankaŭ „Novaĵoj Tamtamas” referencas al la UK-o, sed ĉi-foje la Lisbona. Nome iu el la aprilaj klubaj renkontoj de „Hama-Ronsa Vespero” kun pli ol 20 partoprenontoj estis dediĉita al Portugalio, la lando de la nunjara Universala Kongreso. Akiya Hideo parolis japane kun bildoj en Esperanto pri la portugala historio. Namba Fumiharu, fervojamanto informis pri portugala fervojo, transnacia portugala-franca trajno, la lisbonaj metrooj, tramoj. Miyazaki Hideko gvidis etan kurson pri la portugala lingvo, ĝia alfabeto, personaj pronomoj, ciferoj, salutoj, k.t.p. Fine pri la historio de la portuagala E-movado, en kies historio estis ankaŭ malpermeso de Esperanto, parolis Doi Ĉieko.   Sed en la kunsidoj de la jokohama HAMA-Rondo ne mankas ankaŭ literaturo. Meze de junio la kunvenintoj dividos impresojn kaj kritikojn pri sia pasintjara eldonaĵo  “Gvidlibro pri Jokohamo kun Eseoj Hamalogiaj”. Ne senkaŭze mi iom detale citas tiujn klubajn programojn, eble ili povos servi inspire en tiuj kluboj, kiuj perdas membrojn pro manko de interesaj renkontoj, monotonaj programeroj. La 4-paĝa  „Novaĵoj Tamtamas” ebligas tamen ankaŭ plezuran renkonton kun literaturo. La mallonga rakonto de AKUTAGAŬA Rjunosuke en la traduko de AIDA Yayoi „Sonĝo” koncernas sonĝomisterojn,  i.a. la spertatajn  en ili kaj kolorojn kaj aromojn.  La redaktoroj Sibayama Zyun’iti, Noriko invitis do la legantojn dividi siajn spertojn pri sonĝoj koloraj, aromaj aŭ ne. Eble ni legos pri tio en la sekva numero de „Novaĵoj Tamtamas”.\n\nEl la elsendo 26.05.2018. Legas Barbara – 13’87”", "author": null, "categories": ["Felietonoj"], "audio_links": ["/wp-content/uploads/2018/05/fel_bp_El-la-E_Gazetaro_1387.mp3", "/wp-content/uploads/2018/05/fel_bp_El-la-E_Gazetaro_1387.mp3?_=41"]}
{"url": "https://pola-retradio.org/2018/05/krakovo-inter-atrakciaj-kaj-samtempe-favorprezaj-vizitlokoj/", "title": "Krakovo inter atrakciaj kaj samtempe favorprezaj vizitlokoj", "published": "2018-05-29 01:00:02+02:00", "content_text": "En la rangolisto de City Costs Barometer publikigita en la paĝo  de Post Office Travel Money la pola Krakovo evidentiĝis la plej malmultekosta urbo inter atrakciaj, vizitindaj lokoj en Eŭropo. En la esplorado estis konsideritaj pritaksaj kostoj el vojaĝoficejoj kaj meza kosto de hotelrestado por du personoj. Sekve estis difinita kosto de la semajnfina ripozo en 36 eŭropaj urboj. En la finkalkulo estis prenitaj en konsideron ankaŭ prezoj de  i.a. triplada manĝo por du personoj, kafotaso, biero, dutaga trafikbileto, muzeaj biletoj. Konsiderante prezon kompare al la kvalito de la servoj la plej bona estis Krakovo. Sekvis Vilno kaj Rigo. La kvaran lokon okupis Varsovio,  post kiu laŭvicajn lokojn okupis Budapeŝto, Moskvo kaj Prago. Nur la 8-an lokon okupis Ateno antaŭante Lisbonon kaj Lilon.\n\nEl la elsendo 29.05.2018. Legas Maciek – 1’01”", "author": null, "categories": ["Novaĵoj"], "audio_links": ["/wp-content/uploads/2018/05/w_mj_Krakovo-vizitinda-kaj-favorpreza_0101.mp3", "/wp-content/uploads/2018/05/w_mj_Krakovo-vizitinda-kaj-favorpreza_0101.mp3?_=42"]}
{"url": "https://pola-retradio.org/2018/05/la-jagelona-universitato-en-la-rangolisto-de-reuters/", "title": "La Jagelona Universitato en la rangolisto de Reuters", "published": "2018-05-29 01:00:04+02:00", "content_text": "La Jagelona Universitato en Krakovo, kiel la unusola altlernejo el Pollando kaj el la centraorientaj eŭropaj landoj troviĝas en la rangolisto de la Plej Inventemaj Eŭropaj Universitatoj. La rangoliston jam la trian fojon pretigis la agentejo Thomson Reuters. La Jagelona Universitato konservis sian 90-an lokon.  La listo estas kreata baze de analizo de la sciencaj publikaĵoj kaj patentumaj donitaĵoj el la jaroj 2010-2016. La venkan pozicion denove akiris la belga Katolika Universitato en Loveno. Sekvajn lokojn okupis britaj altlernejoj, Imperial College London kaj Kembriĝa Universitato. Antaŭ la publikigo de la rangolisto oni analizis unuopajn altlernejojn laŭ indikoj difinantaj inventemon de koncerna institucio. Temis i.a. pri kvanto de patentoj registritaj en la Monda Organizo de Intelekta Propreco, pri rilato de anoncitaj patentoj al la subvencioj, pri procento de patentoj kun interacia signifo, pri kvanto da citaĵoj ligitaj kun patentoj. Gravan rolon ludas ankaŭ la suma kvanto de artikoloj pri inventaĵoj en rilataj revuoj,  aŭ de sciencaj artikoloj de koncerna altlernejo kreiĝintaj  kunlabore kun industrio.\n\nEl la elsendo 29.05.2018. Legas Tomek – 1’19”", "author": null, "categories": ["Novaĵoj"], "audio_links": ["/wp-content/uploads/2018/05/w_tm_Jagelona-Universitato-en-la-rangolisto-de-Reuters_0119.mp3", "/wp-content/uploads/2018/05/w_tm_Jagelona-Universitato-en-la-rangolisto-de-Reuters_0119.mp3?_=43"]}
{"url": "https://pola-retradio.org/2018/05/fiasko-de-la-italaj-koaliciaj-interparoloj/", "title": "Fiasko de la italaj koaliciaj interparoloj", "published": "2018-05-29 01:00:06+02:00", "content_text": "La prezidento de Italio Sergio Mattarella malebligis al la venkintoj de la lastaj balotoj el la 4-a de marto elformon de la registaro, i.a. rifuzante la kanidatecon de ekonomikiisto Paolo Savone por la ministro de matrumado kiel tro eŭroskeptika kaj kritika rilate Germanion.  La mision establi teknikan registaron, kiu laboros ĝis la akcelitaj balotoj ricevis de la itala prezidento ekonomiikisto Carlo Cottarelli. La unia komisaro por buĝeto kaj homaj provizoj, germano Günther Oettinger estis dirinta en intervjuo por la germana  „Deutsche Welle”, ke „la financaj merkatoj skuos balotontojn apud Tibro kaj kaŭzos, ke ili faros ĝustan elekton ĉe la balotujoj”. Korespondisto de la agentejo Bernd Riegert kelkajn horojn poste anstataŭis ĉe tvitero la ĵus menciitan eldiron de Oettinger per la vortumo „merkatoj kaj mornaj ekonomiaj perspektivoj instruos italojn ne voĉdoni por populistoj en sekvaj balotoj. Mi esperas, ke tio rolos en la balotkampanjo”.\n\nEl la elsendo 29.05.2018. Legas Barbara – 1’19”", "author": null, "categories": ["Novaĵoj"], "audio_links": ["/wp-content/uploads/2018/05/w_bp_Fiasko-de-la-italaj-koaliciaj-interparoloj_0119.mp3", "/wp-content/uploads/2018/05/w_bp_Fiasko-de-la-italaj-koaliciaj-interparoloj_0119.mp3?_=44"]}
{"url": "https://pola-retradio.org/2018/05/heterocefalo-rongulo-kontestanta-la-maljunigadon/", "title": "Heterocefalo, ronĝulo kontestanta la maljuniĝadon", "published": "2018-05-29 01:00:36+02:00", "content_text": "Heterocefalo, eĉ se ne la plej bela, havas kelkajn eksterordinarajn proprecojn. Ĉi tiu ronĝulo preskaŭ ne suferas tumorojn, estas imuna je diversspeca doloro kaj eĉ 18 minutojn povas elteni sen oksigeno. La plej interesa estas tio, ke ĝi praktike ne maljuniĝas. Heterocefalo apartenas al la familio de talporatoj kaj loĝas en la orienta Afriko. Ĝi estas blinda kaj senhara. Preskaŭ dum la tuta vivo ĝi vivas subtere konstruante vastajn tunelojn. Dum la lastaj esploroj pri la vivo de heterocefaloj estis konstatite, ke ilia mortorisko ne kreskas kun la aĝo, kiel tio okazas kaze de ĉiuj konataj mamuloj. Sciencistoj jam pli frue konstatis, ke tiuj ronĝuloj kun sulkoriĉa, rozkolora haŭto kaj grandaj dentoj prezentas malmultajn simptomojn de maljuniĝado. Muso ne vivanta libere atingas 6 jarojn dum heterocefaloj vivas eĉ pli ol 30 jarojn kaj eĉ tiomaĝaj femaloj estas fekundaj. Multajn donitaĵojn pri ili kolektis kompara biologo Rochelle Buffenstein okupiĝanta pri heterocefaloj pli ol 30 jarojn. Ŝiaj esploroj elmontris, ke ĉi tiuj ronĝuloj disponas pri enorme aktiva riparmekanismo de DNA, kio signifas, ke iliaj organismoj ne ebligas al la ĉeloj maljuniĝi. Laŭ aliaj sciencistoj estas tro frue por diagnozi, ke heterocefaloj ne maljuniĝas. Laŭ profesoro Caleb Finch, biogerontologo el la University of Southern California,  eĉ se la malalta nivelo de mortemo de heterocefaloj surprizas, en la nova esploretapo necesas analizi ĉu la procezo de la maljuniĝado trapasas malsame ol ĉe aliaj ĝis nun ekzamenitaj mamuloj,  koncentriĝonte ĉefe pri heterocefaloj 20-30-jaraj.\n\nEl la elsendo 29.05.2018. Legas Barbara kaj Tomek  – 1’59”\n\nsc_bp_tm_Heterocefaloj cu malmortemaj_01’59”", "author": null, "categories": ["Sciencaj informoj"], "audio_links": ["/wp-content/uploads/2018/05/sc_bp_tm_Heterocefaloj-cu-malmortemaj_0159.mp3", "/wp-content/uploads/2018/05/sc_bp_tm_Heterocefaloj-cu-malmortemaj_0159.mp3?_=45"]}
{"url": "https://pola-retradio.org/2018/05/e_elsendo-el-la-29-05-2018/", "title": "E_elsendo el la 29.05.2018", "published": "2018-05-29 17:06:38+02:00", "content_text": "Podkasto: Ludu en nova fenestro | Elŝutu\n\nLa 757-a E_elsendo el la 29.05.2018 ĉe www.pola-retradio.org\n\n– Hodiaŭ ni prezentas en la literatura segmento la 70-an fragmenton de la romano de la pola Nobel-premiito Henryk Sienkiewicz „Quo Vadis” en la E-traduko de Lidia Zamenhof. – La komencaj aktualaĵoj rilatas al nova situacio en Italio post la komisio de la tasko establi registaron al Carlo Cottarelli, pri la Jagelona Universitato en la rangolisto de T. Reuters kaj pri Krakovo, la unua inter vizitindaj kaj favorprezaj eŭropaj urboj. – La sciencbultena temo estas dediĉita al heterocefalo, ronĝulo „kontestanta” maljuniĝadon. – Muzike akompanas nin ĴeLe per la fragmento de la kanzono „Se mi imagas” el la KD „Tra la sonĝoj”. – La interreta foto prezentas la krakovan foirplacon kun Maria-preĝejo kaj fragmento de Draphaloj. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/05/RetRadio_29.05.2018_mardo.mp3"]}
{"url": "https://pola-retradio.org/2018/06/etnografia-muzeo-de-menonitaj-enmigrintoj/", "title": "Etnografia muzeo de menonitaj enmigrintoj", "published": "2018-06-01 15:44:50+02:00", "content_text": "En la loko Wielka Nieszawka komencis funkcii la unua en Pollando subĉiela muzeo, kiu sur la areo de 5 hektaroj, proksimigas la setiĝadon de la menonitaj enmigrintoj el Frizio kaj Malaltaj Landoj. Jam en la 17-a jarcento loĝis tie iliaj reprezentantoj kaj ĝis la fino de la 2-a mondmilito Wielka Nieszawka estis unu el la plej gravaj centroj de ĉi tiu socio en Pollando.  La novestablita Etnografia Muzeo en  la kujavia-pomeria vojevodio funkcias kiel filio de la Etnografia Muzeo en Toruń, kies laborantoj baze de pluraj restintaj memoraĵoj decidis protekti la menonitan historion kaj kulturon. La objektoj en la Parko devenas el la 18-a kaj 19-a jarcentoj kaj estas la plej valoraj konserviĝintaj ekzemploj de la arktiekturo karakteriza por la menonitaj enmigrantoj. Temas pri tri mastrumejoj kun 6 renovigitaj kontruaĵoj destinitaj por la loĝado kaj kamparana mastrumado. Kun zorgo estis rekretitaj elementoj de la tiel nomata malgranda arkitekturo, kiel terkeloj, putoj, palisaroj kaj elementoj de la panorama arkitekturo. La solenaĵon de la inaŭguro de la Parko – meze de majo – partoprenis la nederlanda ambasadoro en Pollando, kiu en siaj salutvortoj bonvenigis la nederlandeskan etoson de la loko kaj samtempe reliefigis interesan, plurjarcentan historion de la rilatoj de Nederlando kun Pollando. La inauguro de la Etnografia Parko okazis kadre de la Eŭropa Jaro de la Kultura Heredaĵo 2018.\n\nEl la elsendo 01.06.2018. Legas  Maciek – 1’38”", "author": null, "categories": ["Kulturkroniko"], "audio_links": ["/wp-content/uploads/2018/06/kk_mj_Subciela-Muzeo-de-menonitoj-en-Wielka-Nieszawka_0138.mp3", "/wp-content/uploads/2018/06/kk_mj_Subciela-Muzeo-de-menonitoj-en-Wielka-Nieszawka_0138.mp3?_=46"]}
{"url": "https://pola-retradio.org/2018/06/la-plafono-pola-cielo-en-gdansko/", "title": "La plafono Pola Ĉielo en Gdansko", "published": "2018-06-01 15:47:02+02:00", "content_text": "En la konstruaĵo de la Pola Gimnazio, funkcianta en la intermilita periodo en Gdansko, estis rekreita fresko „La Pola Ĉielo”, kiel unu el pli gravaj entreprenoj de la solenata en Pomerio 100-a datreveno de la reakiro de la suvereneco de Pollando. La gimnazio funkciis ekde 1922 kaj servis ĉefe al infanoj de polaj oficistoj. La eksterordinara ornamo de la lerneja aŭlo kreiĝis en 1938/39. Post la eksplodo de la 2-a mondmilito germanoj komplete ĝin detruis. Pli ol 100 kvadratmetra surfaco, aŭtorita de Bolesław Cybis kaj Jan Zamojski, emfazanta ĝojon kaj junecon omaĝas la ĵus reakiritan sendependencon. La ĉefelemento de la fresko estas Mater Polonia, ĉirkaŭita de junaj virinoj simbolantaj polajn urbojn aŭ regionojn kun atributoj referencantaj al polaj atingaĵoj de la intermlita periodo. La fresko prezentas krome tipajn por Pollando specimenojn de faŭno kaj flaŭro. La fonon por ĉiuj ĉi simboloj formas vespera ĉielo kun 21 konstelacioj, kiujn malkovris aŭ nomis poloj. La konstruaĵo de la iama Pola Gimnazio dum kelkdek jaroj postmilite servis kiel edukobjekto. Aktuale troviĝas en ĝi Marŝala Oficejo de la Pomeria Vojevodio. La aŭlo servos por oficialaj eventoj, sed ĝi estos ĉiutage vizitebla por la urboloĝantoj kaj turistoj kaj specialaj sidlokoj ebligos komfortan admiradon de la fresko. Por la publiko servos ankaŭ broŝuro kun informoj pri la historio de la gimnazio kaj la fresko mem. En la vestiblo de la konstruaĵo speciala panelo ebligos konatiĝi kun la simbolaro de ĝiaj unuopaj figuroj kaj motivoj.\n\nEl la elsendo 01.06.2018. Legas  Maciek – 1’50”", "author": null, "categories": ["Kulturkroniko"], "audio_links": ["/wp-content/uploads/2018/06/kk_mj_Rekreita-historia-volbo-en-la-Pola-Gimnazio-en-Gdansko_0150.mp3", "/wp-content/uploads/2018/06/kk_mj_Rekreita-historia-volbo-en-la-Pola-Gimnazio-en-Gdansko_0150.mp3?_=47"]}
{"url": "https://pola-retradio.org/2018/06/e_elsendo-el-la-01-06-2018/", "title": "E_elsendo el la 01.06.2018", "published": "2018-06-01 22:01:00+02:00", "content_text": "Podkasto: Ludu en nova fenestro | Elŝutu\n\nLa 758-a E_elsendo el la 01.06.2018 ĉe www.pola-retradio.org\n\n– En nia hodiaŭa felietono pri Koninda Pollando pri parolas pri la nederlanda setliĝado en Pollando, kiu daŭris ĉ. 200 jarojn ekde la fino de la 16-a jarcento ĝis la 18-jarcentaj dispartigoj de Pollando inter Rusio, Prusio kaj Aŭstrio. – Kun la temo de la felietono estas ligita unu el la kulturkronikaj informoj pri la funkciigo de la Subĉiela Muzeo en Wielka Nieszawka, bildiganta la setliĝadon de koloniigantoj el Frisio kaj Malaltaj Landoj. Ni informas krome pri la rekreita plafono Pola Ĉielo en la konstruaĵo de la historia Pola Gimnazio en Gdansko. En ĉi tiu programsegmento ni referencas al la aprila evento en la Etnografia Muzeo en Toruń dediĉita al Oomoto. – La E-komunuma segmento rilatas al sukcesoj de hispanaj esperantistoj kaj ilia realigata plano pri instruado de Esperanto en Lingvocentro de la Eksterĉeesta, Bita universitato de Madrido. – Muzike akompanas nin Kajto per la fragmento de la kanzono „Trista Maristo” el ilia unua KD „Flugdrako”. – La interreta foto prezentas unu el la karakterizaj arkadaj konstruaĵoj de menonitoj. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/06/RetRadio_01.06.2018_vendredo.mp3"]}
{"url": "https://pola-retradio.org/2018/06/koninda-pollando_nederlandaj-menonitoj-en-pollando/", "title": "Koninda Pollando: Nederlandaj Menonitoj en Pollando", "published": "2018-06-01 22:17:09+02:00", "content_text": "Kiam en la 16-a jarcento la Basaj Landoj estis detruitaj pro la longjaraj bataloj kun Hispanio – la sekvinta el tio ekonomia falo, kaj disvastiĝanta protestantismo – kiu estis tamen persekutata – kaŭzis, ke multaj nederlandanoj decidis forlasi la landon kaj serĉi pli favoran vivosorton en Pollando, kiu famis kiel lando de religia toleremo. Samtempe  la posedantoj de submarnivelaj terenoj ĉe la riverbuŝo de Vistulo atendis ilin kun vaste malfermitaj brakoj, ĉar nederlandanoj, en la tiama pola lingvo Olendrzy aŭ Olędrzy havis plurjarcentajn spertojn pri la primastrumado de priindundataj terenoj kaj la interesiĝo pri la pola greno en Eŭropo estis enorme granda. I.a. en la submarnivela regiono de Żuławy ili trovis surogaton de sia patrolando. Unuavice kiel mennonitoj ili povis libere praktiki sian religion, kies nomo deriviĝis de ilia religia gvidanto Menno Simons. La spuroj de la nederlanda setliĝado videbliĝas ĝis hodiaŭ en la vilaĝa arkitekturo, urbaj spacoplanoj kaj en la nomoj de diversaj lokoj. Komence la nederlandaj setliĝantoj okupiĝadis ĉefe pri la grundkultivado, kutime sian laboron komencante per forhokado de arbaroj, arbustoj kaj protektado de la tero kontraŭ reapero de trudplantoj kaj trudarbustoj. Ili ankaŭ bredis, unuavice laktodonajn bovinojn. Krome ili zorgis pri la abelbredado, ĉasado, eta industrio kaj metio, ekzemple muelejoj, teksado. Kun la tempofluo ili meritiĝis en aliaj vivsferoj. Dank’ al la ilia inventaĵo la tn. Jakoba Eskalatoro de Adam Wiebe estis konstruitaj en Gdansko fortikaĵoj defendintaj la urbon kontraŭ la svedan invadon. La menonitoj famiĝis pro komerco per silko, veluro, puntaĵoj kaj kudristaj akcesoraĵoj). Famon alportis al ili ankaŭ la produktado de alokoholaĵoj. Ĝuste sur la polaj teritorioj kreiĝis la produktejo de fama junipera vodko Stobbes Machandel, en Gdansko oni produktis Goldwasser (unikan likvoron el pli ol 20 kuracherboj kaj radikoj miksitaj kun orpetaloj), kiun en la 16-a jarcento elpensis nederlanda enmigrinto Ambriosius Vermollen. Ĉio ĉi  ebligis al menonitoj kreskigi sian bonstaton, kion ne eblas diri pri polaj kamparanoj, ĉirkaŭprenitaj per servituta devo favore al siaj sinjoroj. Unuavice tamen nederlanda kamparano veninta el Frizio aŭ Malaltaj Landoj estis homo libera, povis kultivi grundon kiel ĝismortan luon, povis ĝin heredigi aŭ en ĉiu momento vendi kaj forlasi. La plej grava trajto estis kolektiva, solidareca respondeco de la tuta nederlanda komunumo pro devontiĝoj rilate al sinjoro kaj aparta karaktero de la komunuma organiziĝo. Tamen nederlandanoj ne kutimis integriĝi kun la ceteraj loĝantoj vivante en siaj vilaĝoj laŭ la propra religiinstruo. Ili ne havis eklezian ĥierarkion, spiritaj gvidantoj estis elektataj de ili mem, kaj bapton ili estis akceptantaj nur kiel plenkreskuloj. En iliaj preĝejoj ne troviĝis altaroj, sed predikejoj. Ilia vivo estis simpla, sed severa konforme al la virtoj de modesteco kaj ŝparemo. Ĉiaj distroj, eĉ la violonludo, estis malpermesitaj. La hazardludoj aŭ trouzo de alkoholaĵoj estis punataj. Komence la nederlandaj setliĝantoj kaj iliaj idoj uzis la malnovnederlandan lingvon, sed iom post iom forpuŝis ĝin la germana. Bedaŭrinde ili ne lasis literaturon kaj unusolaj memoraĵoj pri ili estas materialaj objektoj kaj karakterizaj panoramoj kun kanaloj, terŝutaĵoj, salikoj. La sorton de la menonitoj kaj ilia lingvo influis la 1-a dispartigo de Pollando kaj okupacio de Żuławy fare de prusoj. Prusio enorme  sin armis komence de la 18-a jarcento, kio estis neakordigebla kun la menonita pacemo kaj rifuzo soldatservi. Pro prusaj ĉikanoj multaj el ili akceptis la proponon de Katarina la 2-a, ke ili ekloĝu sur terenoj konkeritaj de Turkio ĉe la Nigra Maro, kaj en la suda Ukrainio. Ili vivis  tie relaltive namalbone ĝis la revolucio, kaj kiam en la 30-a jaroj en Ukrainio pro truda grundkolektado ekregis granda malsato la menonitoj fariĝis ĝiaj unuaj viktimoj. Tio influis menonitojn vivantajn en Pollando, terurigitaj pro la hombuĉa politiko de Stalin lasi sin logi de la germana naciismo. La triaregna propagando uzis krome la okazon por prezenti ilin kiel malsuprarejnaj pioniroj en Oriento.  La rusaj soldatoj liberigante fine de la 2-a mondmilito tiujn terenoj traktis menonitojn kiel germanojn. Tio estis ilia motivo forlasi la lokojn, en kiuj ili loĝis de jardekoj. Parto de ili ekloĝis en Federacia Respubliko Germanio, parto en aliaj mondopartoj, i.a. en Usono. I.a. la ĵus funkciigita Subĉiela Muzeo en Wielka Nieszawka protektas ilian nomon de forgeso, kvankam tre multajn memoraĵojn ligitajn kun menonitoj troviĝas ankaŭ en la Mazovia Muzeo de Płock.\n\nEl la elsendo 01.06.2018. Legas Barbara – 6’39”", "author": null, "categories": ["Felietonoj"], "audio_links": ["/wp-content/uploads/2018/06/fel_bp_Nederlandaj-menonitoj-en-Pollando_0639.mp3", "/wp-content/uploads/2018/06/fel_bp_Nederlandaj-menonitoj-en-Pollando_0639.mp3?_=48"]}
{"url": "https://pola-retradio.org/2018/06/saniga-efiko-de-cinamo/", "title": "Saniga efiko de cinamo", "published": "2018-06-02 01:00:26+02:00", "content_text": "Cinamo apartenas al la plej malnovaj spicoj konataj de la homo. Informoj pri ĝi troviĝas jam en la Malnova Testamento. Oni aplikis ĝin kuraccele ankaŭ en tradicia ĉina medicino. Onidire ĝi bonefikas kaze de malvarmumo, ventroŝveligo, naŭzemo, diareo, dolora menstruo. Ĝi efikas energiprovize kaj plibonigas sangocirkuladon, dank’ al kio estas facile varmiĝi. Cinamo estas ankaŭ bonega fonto de mangano, nutrofibroj, kalcio kaj fero. Jam duona tekulero de la spico tage ebligas en maniero evidenta malaltigi la nivelon de malbona kolesterolo LDL. Lastatmpe usona sciencistino prezentis siajn esplorrezultojn pri tio, ke cinamo povas malgrandigi ankaŭ la riskon de kormalsanoj. Doktorino Vijaya Juturu faris siajn esplorojn kun ratoj. Dum 12 semajnoj ŝi servis al ili tre grasan manĝon kaj ĉi tiun dieton ŝi kompletigis per kontrolataj cinamodozoj. Evidentiĝis, ke ratoj malgraŭ grasoriĉa menuo ne dikiĝis. Videble malgrandiĝis ilia ventra grasohisto kaj la animaloj havis en la sango kontentigan nivelon de sukero, insulino kaj graso. Ilia organismo havis ankaŭ pli multajn elementojn, kiuj protektas kontraŭ la inflama stato. Laŭ doktorino Juturu cinamo povas bone efiki je la sangocirkula sistemo ankaŭ de la homo. Multaj esploroj konfirmas ĝian pozitivan influon por reguligi la nivelon de sukero en la sango. Cinamo helpas krome en i.a. kuracado de kandidozo, bremas vastiĝadon de kanceroĉeloj. Ĝi mildigas artikdolorojn, fajnigas kognofunkciojn kaj la memoron. Pro sia gusto kaj konservaj proprecoj ĝi estas vaste uzata en la kuirarto.\n\nEl la elsendo 06.02.2018. Legas Gabi kaj Tomek – 1’58”\n\nsc_gk_tm_Saniga_efiko_de_cinamo_01’58”.mp3; filename_=UTF-8”sc_gk_tm_Saniga efiko de cinamo_0158", "author": null, "categories": ["Sciencaj informoj"], "audio_links": ["/wp-content/uploads/2018/02/sc_gk_tm_Saniga_efiko_de_cinamo_0158.mp3-filename_UTF-8sc_gk_tm_Saniga-efiko-de-cinamo_0127582727.mp3", "/wp-content/uploads/2018/02/sc_gk_tm_Saniga_efiko_de_cinamo_0158.mp3-filename_UTF-8sc_gk_tm_Saniga-efiko-de-cinamo_0127582727.mp3?_=49"]}
{"url": "https://pola-retradio.org/2018/06/danco-malrapidigas-la-majunigadon-de-senjoraj-cerboj/", "title": "Danco malrapidigas la majuniĝadon de senjoraj cerboj", "published": "2018-06-05 01:00:13+02:00", "content_text": "Germanaj sciencistoj el la Centro de neŭrosengradigaj malsanoj en Magdeburgo konstatis, ke la dancolernado havas pli grandan influon je la cerbolerteco de senjoroj ol korpolertiga gimnastiko, ĉirkaŭprenanta ekzercojn rezistigajn, fortikigajn kaj muskostreĉigajn. Dum 18 monatoj el inter 26 volontuloj, ĉirkau 68-jaraĝaj, 14 partoprenis variajn dancokupojn kaj 12 la korpolertigajn ekzercojn. La bildeca ekzamendado de iliaj cerboj post la okupoj elmontris, ke en ambaŭ grupoj la amplekso de diversaj regionoj de hipokampo, respondeca pro la firmigado de informoj grandiĝis. Dume ĝuste hipokampo estas unuavice lezita ĉe personoj suferantaj Alzheimer-malsanon, krome ĝi entute malgrandiĝas kun la aĝokresko. En la testita grupo de dancolernantoj la kresko koncernis pli grandan kvanton de la hipokampaj regionoj, ol en alia grupo. Ĉe ili pliboniĝis ankaŭ la sento de ekvilibro. Laŭ la ĉefa aŭtorino de la esploroj, d-ino Kathrin Rehfeld la dancokupoj estas pli promesoplena metodo, kiu povas malrapidigi kaj eĉ bremsi la malpliboniĝantan kun la aĝo mensan kaj fizikan lertecon. Dancokupoj altigas ĉe la koncernatoj la oksigenointerŝanĝon, postulas ilian mensan kaj sentomovan aktiviĝon kaj samtempe ligiĝas kun malalta kontuzorisko. Nun sciencistoj en Magdeburgo planas testi novan korpolertigan programon, en kiu troviĝos ritmaj-muzikaj okupoj, aparte por homoj suferentaj demencon, ĉar ĝuste ili estas aparte impresiĝemaj je muziko.\n\nEl la elsendo 05.06.2018. Legas Tomek  – 1’42”\n\nsc_tm_Danco influas la cerbofunkciadon de senjoroj_01’42”", "author": null, "categories": ["Sciencaj informoj"], "audio_links": ["/wp-content/uploads/2018/06/sc_tm_Danco-influas-la-cerbofunkciadon-de-senjoroj_0142.mp3", "/wp-content/uploads/2018/06/sc_tm_Danco-influas-la-cerbofunkciadon-de-senjoroj_0142.mp3?_=50"]}
{"url": "https://pola-retradio.org/2018/06/nova-registaro-en-italio/", "title": "Nova registaro en Italio", "published": "2018-06-05 01:00:15+02:00", "content_text": "La nova registaro de Italio, kiun gvidas juristo Giuseppe Conte estis ĵurneoficigita de prezidento Sergio Mattarella. Formas ĝin post longdaŭra polityka stagno Movado de Kvin Steloj kaj la dekstrula Ligo. Hodiaŭ la itala Senato deklaris fidesprimon por la 65-a registaro en la historio de la Itala Respubliko, difinata kiel „kabineto de ŝanĝoj”. Morgaŭ fidesprimon traktos la Deputita Ĉambro.\n\nEl la elsendo 05.06.2018. Legas Krystyna – 0’32”", "author": null, "categories": ["Novaĵoj"], "audio_links": ["/wp-content/uploads/2018/06/w_kg_Nova-registaro-en-Italio_032.mp3", "/wp-content/uploads/2018/06/w_kg_Nova-registaro-en-Italio_032.mp3?_=51"]}
{"url": "https://pola-retradio.org/2018/06/nova-hispana-cefministro/", "title": "Nova hispana ĉefministro", "published": "2018-06-05 01:00:18+02:00", "content_text": "La gvidanto de la hispanaj socialistoj, Pedro Sanchez estis lastsabata ĵurenoficigita  kiel estro de la kabineto post la mafidesprimo de la Kongreso de Deputitoj rilate al la ĉefministo Mariano Rajoy kaj prezidanto de la Popola Partio. La estro de la Socialista Laborista Partio devas nomumi nun membrojn de sia registaro. Pedro Sanchez venkis super Rajoy, post kiam lia partio en la dua duono de majo prezentis postulon en la Kongreso de Deputitoj pri konstrua malfidesprimo rilate la eksan ĉefministron.\n\nEl la elsendo 05.06.2018. Legas Krystyna – 0’39”", "author": null, "categories": ["Novaĵoj"], "audio_links": ["/wp-content/uploads/2018/06/w_kg_Nova-cefministro-de-Hispanio_039.mp3", "/wp-content/uploads/2018/06/w_kg_Nova-cefministro-de-Hispanio_039.mp3?_=52"]}
{"url": "https://pola-retradio.org/2018/06/la-nova-registaro-de-katalunio-jurenoficigita/", "title": "La nova registaro de Katalunio ĵurenoficigita", "published": "2018-06-05 01:00:20+02:00", "content_text": "Lastsabate en Barcelono estis ĵurenoficigita la nova registaro de Katalunio, kio finis la periodon de rekta kontrolo de Hispanio super la regiono post la pasintjara referendumo pri apartigo de la regiono disde la cetera parto de la lando.  La nova ĉefministro de Katalunio Quim Torra akceptis la ĵurpromeson de la membroj de nova kabineto, ses virinoj kaj sep viroj. Torra deklaris, ke li daŭrigos klopodojn favore al la sendependeco de la regiono.\n\nEl la elsendo 05.06.2018. Legas Krystyna – 0’35”", "author": null, "categories": ["Novaĵoj"], "audio_links": ["/wp-content/uploads/2018/06/w_kg_Nova-registaro-de-Katalunio_035.mp3", "/wp-content/uploads/2018/06/w_kg_Nova-registaro-de-Katalunio_035.mp3?_=53"]}
{"url": "https://pola-retradio.org/2018/06/polaj-patrinoj-kun-ciam-pli-alta-klereco/", "title": "Polaj patrinoj kun ĉiam pli alta klereco", "published": "2018-06-05 01:00:22+02:00", "content_text": "Marĝene de la Tago de la Patrino, en Pollando solenita la 26-an de majo, la Ĉefa Statistika Oficejo publikigis komparajn donitaĵojn pri la klereco de polaj patrinoj en la jaroj 1990 kaj 2017. Evidentiĝas, ke preskaŭ 52 procentoj de polinoj, kiuj fariĝis patrinoj en 2017 havis altlernejan diplomon. En 1990 havis ĝin nur 6,1 procentoj. Laŭ la Ĉefa Statitsika Oficejo tiom da junaj polaj patrinoj, do 6,1 procentoj  pasintjare havis nur mezan aŭ bazan klerecon. En tiu periodo okazis ankaŭ aliaj ŝanĝoj. 33, 6 procentoj de la akuŝantaj pasintjare polinoj havis inter 30 kaj 34 jarojn, en 1990 temis pri 17, 4 procentoj. Signife ŝanĝigis la nombro de patrinoj 20-24-jaraĝaj. En 1990 temis pri 36, 4 procentoj, pasintjare pri 13,9. Malkreskis la kvanto de junulaj patrinoj. En 2017 nur 2,5 procentoj de polinoj havis malpli ol 19 jarojn, en 1990 tiu procento egalis al  8 procentoj. Je pli ol 1 procento kreskis la nombro de polinoj fariĝintaj patrinoj pli ol 40-jaraj. Pasintjare temis pri 2,6 procentoj de polinoj. Je 3,7 kreskis en 2017 kompare al 1990 la nombro de polinoj patriniĝintaj en la aĝo de 25-29 jaroj. La Ĉefa Statistika Oficejo komparis ankaŭ la fekundecoindicon en 17 polaj vojevodioj en la jaroj 2000 kaj 2017. Ĝi kreskis de 1,37 ĝis 1,45 procentoj. Plej alta ĝi estas en la Pomeria Vojevodio (la nordokcidenta Pollando), kie ĝi egalas al 1,63.\n\nEl la elsendo 05.06.2018. Legas Gabi – 2’22”", "author": null, "categories": ["Novaĵoj"], "audio_links": ["/wp-content/uploads/2018/06/w_gk_La-polaj-patrinoj-ciam-pli-kleraj_0222.mp3", "/wp-content/uploads/2018/06/w_gk_La-polaj-patrinoj-ciam-pli-kleraj_0222.mp3?_=54"]}
{"url": "https://pola-retradio.org/2018/06/unicef-pollando-pri-mortemo-de-novnaskitoj/", "title": "Unicef Pollando pri mortemo de novnaskitoj", "published": "2018-06-05 01:01:59+02:00", "content_text": "Unicef Pollando komencis kampanjon „Pli ol unu tagon” atentigante, ke la mortemo de la novnaskitoj, aparte en la plej mizeraj landoj estas tre alta. La celo de la kampanjo estas akiro de rimedoj por savi infanojn kaj helpi al patrinoj. Ĉiujare unu miliono da infanoj en la mondo mortas dum sia naskiĝotago. Kvankam dum la lastaj dudek jaroj estis atingita grandega progreso en la savado de infanoj  malpli ol kvinjaraj simila progreso ne okazis en la savado de la vivo de la novnaskitoj. Laŭ Unicef eĉ 46 procentoj de la mortoj de infanoj malpli ol kvinjaraj okazas en la unua monato de la vivo. Plej multaj infanoj mortas en la tago de sia naskiĝo, ĉiutage mortas 7 mil novnaskitoj. Pli ol 80 procentoj de la mortoj estis kaŭzitaj de trofrua akuŝo, komplikaĵoj dum akuŝo aŭ infektiĝoj. Plimulton de ili eblus preventi. Tial la kampanjo gvidas sin per la ideo donaci al la novnaskitoj pli ol unu tagon de la vivo, pli ol unu monaton, pli ol solan transvivon. Unicef memorigas,ke infanoj naskiĝintaj en la plej riĉaj landoj havas eĉ 50-oble pli grandajn ŝancojn transvivi la unuan monaton de la vivo ol infanoj el la plej malriĉaj regionoj de la mondo.\n\nEl la elsendo 05.06.2018. Legas Maciek – 1’27”", "author": null, "categories": ["Novaĵoj"], "audio_links": ["/wp-content/uploads/2018/06/w_mj_Unicef-Polska-pri-la-situacio-de-novnaskitoj_0127.mp3", "/wp-content/uploads/2018/06/w_mj_Unicef-Polska-pri-la-situacio-de-novnaskitoj_0127.mp3?_=55"]}
{"url": "https://pola-retradio.org/2018/06/e_elsendo-el-la-05-06-2018/", "title": "E_elsendo el la 05.06.2018", "published": "2018-06-05 17:54:24+02:00", "content_text": "Podkasto: Ludu en nova fenestro | Elŝutu\n\nLa 759-a E_elsendo el la 05.06.2018 ĉe www.pola-retradio.org\n\n– Hodiaŭ la muzikan parton de nia elsendo ni dediĉas al la 4-a KD de la konata franca kantisto kaj esperantisto JoMo (Jean-Marc Leclercq) eldonita de Vinilkosmo „jOmO Okcitanas” (https://www.vinilkosmo-mp3.com/eo/). – La komencaj mallongaj aktualaĵoj el la mondo rilatas al la novaj registaroj en Italio kaj Katalunio, al la ŝanĝoj sur la hispana politika scenejo. Sekvas ilin informoj pri la kampanjo de Unicef-Polska vivsave por la novnaskitoj kaj pri la ŝanĝoj en la klereco de polaj patrinoj kaj ilia fekundemo. – La sciencbultena temo rilatas al la cerboinflua rolo de danco ĉe senjoroj baze de germanaj esploroj. – La interreta foto referencas al la temo de nia sciencbultena temo. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/06/RetRadio_05.06.2018_mardo.mp3"]}
{"url": "https://pola-retradio.org/2018/06/studia-chopinowskie-kaj-chopin-review/", "title": "„Studia Chopinowskie” kaj “Chopin Review”", "published": "2018-06-08 15:35:50+02:00", "content_text": "La Nacia Instituto de Frederiko Chopin ekde la nuna jaro eldonas du novajn periodaĵojn. Temas pri „Chopin-studoj” kaj „The Chopin Review” prezentantaj la staton de esploroj kaj popularigantaj la konojn pri la pola komponisto kaj pri lia muziko fone de la monda kulturo. Ili referencas al la tradico de la ŝopenologiaj periodaĵoj el la dua duono de la 20-a jarcento „Chopin-jarkolekto” kaj „Chopin Studies”. Ambaŭ eldonaĵoj – la pollingva „Chopin-studoj” kaj la anglalingva „The Chopin Review” celas muzikologojn, muzikistojn kaj muzikŝatantojn, dezirantajn profundigi konojn pri la heredaĵo de la pola komponisto. Ili enhavas artikolojn, raportojn pri eventoj, diskutojn kaj recenzojn pri publikaĵoj, diskoj kaj filmoj. Kvankam ilia enhavo estos paralela tamen ne identa, kio ligiĝos kun disponebleco de unuopaj materialoj en respektivaj lingvoj kaj temoj de la unuopaj numeroj. La unua numero de “The Chopin Review”  estas dediĉita al Chopin-piankonkursoj laŭ la historia, sociologia kaj psikologia konsideroj. Temas krome pri ĉapitroj dediĉitaj i.a. al ĵurianoj de Chopin-piankonkursoj aŭ festivalaj skandaloj/skandaletoj. La pola „Chopin-studoj” estas dediĉita al la 19-jarcentaj muzikfontoj, inkluzive ŝopenologiajn, al la procezoj de ilia prilaborado kaj eldonado same en la tradicia kiel ankaŭ elektronika formo.  La konsiston de la redakcia komitato de la periodaĵoj eniras reprezentantoj de la internacia ŝopenologia medio el Pollando, Usono kaj Britio. La periodaĵoj paperforme aperas por la bezonoj de bibliotekoj kaj arkivoj, ili estas konsulteblaj ankaŭ elektronike.\n\n[ http://chopinreview.com kaj http://studiachopinowskie.pl ]\n\nEl la elsendo 08.06.2018. Legas Tomek- 1’50”", "author": null, "categories": ["Kulturkroniko"], "audio_links": ["/wp-content/uploads/2018/06/kk_tm_Novaj-Chopin-periodajoj_0150.mp3", "/wp-content/uploads/2018/06/kk_tm_Novaj-Chopin-periodajoj_0150.mp3?_=56"]}
{"url": "https://pola-retradio.org/2018/06/la-presoarto-en-la-nacia-muzeo-de-vroclavo/", "title": "La presoarto en la Nacia Muzeo de Vroclavo", "published": "2018-06-08 15:39:01+02:00", "content_text": "125 malnovpresaĵoj, inter kiuj 13 eldonitaj ĝis la fino de la 1500-a jaro,  estas rigardeblaj ĝis la mezo de julio en la Nacia Muzeo en Vroclavo. Inter tiuj ĉi eksponaĵoj la plej malnova estas Dekreto de Graciano publikigita en Starsburgo en 1472 de Heinrich Eggenstein. Temas pri la unua prezento de la plej valoraj objektoj el la kolektoj de la muzea biblioteko en ĉi tiu urbo. Inter ili troviĝas la Bilblio eldonita en Lepsiko en 1544, kun enkondukaj tekstoj de sankta Hieronimo kaj de Erasmo el Roterdamo kaj la ilustrita i.a. de Luko Cranach Pli Juna instrulibro de violonludo „Provo de ĝisfunda violonstudo” de Leopold Mozart, la patro de Wolfgang Amadeus. Inter la presaĵoj troviĝas diversaj eldonaĵoj de la Biblio, verkoj de la antikvaepokaj klasikuloj, publikaĵoj dediĉitaj al historio, arthistorio, matematiko, astronomio, medalarto, medicino.  Estas prezentataj ankaŭ „La vroclavaj mesaloj” el 1483 kaj 1499 eldonitaj en Majenco fare de iu el la metilernantoj de Gutenberg. Atenton meritas ankaŭ „Teutsche Akademie der edlen Bau-, Bild- und Mahlerei-Kuenste” – la monumenteca verko de Joachim von Sandrart, enhavanata pli ol 400 grafikaĵojn kaj konsiderata la plej bela libro de sia epoko. Inter la plej valoraj eksponaĵoj troviĝas ankaŭ la verko de Georg Hayer „Breslische Schutzen…”. Eldonita en 1613 ĝi enhavas unikajn, mane pentritajn de la du vroclavaj pafistaj fratularoj, kuprogravuraĵojn de gemoj.\n\nEl la elsendo 08.06.2018. Legas Tomek- 1’48”", "author": null, "categories": ["Kulturkroniko"], "audio_links": ["/wp-content/uploads/2018/06/kk_tm_Eksponajoj-el-la-biblioteko-de-la-Nacia-Muzeo-en-Vroclavo_0148.mp3", "/wp-content/uploads/2018/06/kk_tm_Eksponajoj-el-la-biblioteko-de-la-Nacia-Muzeo-en-Vroclavo_0148.mp3?_=57"]}
{"url": "https://pola-retradio.org/2018/06/vivi-per-arto/", "title": "Vivi per arto", "published": "2018-06-08 15:41:35+02:00", "content_text": "„Vivi per arto. Gołuchów-kastelo de Izabela el Czartorski-familio Działyńska”. Pli ol 300 objektojn, inkluzive arkeologiajn eksponaĵojn el la antikva periodo, kiuj apartenas al la kolekto de Izabela el Czartorski-familio Działyńska eblas admiri en la Nacia Muzeo en Poznano. Temas pri tolaĵoj, mezepokaj artobjektoj, kiel emaliaĵoj, lignoskulptaĵoj, grafikaĵoj kaj objektoj de  la aplikata arto. Princino Izabela el Czartorski-familio Działyńska estis unu el la plej elstaraj sur la polaj teritorioj artkolektantinoj de la dua duono de la 19-a jarcento. Ŝia kolekto en Kastelo de Gołuchów laŭ sia rango egalis al la plej grandaj eŭropaj artkolektoj prezentataj en la tiamaj publikaj muzeoj kaj privataj kolektoj en Francio, Italio aŭ Britio. En la statuto de nedividebla kolekto de Czartoryski-princoj ŝi disponigis ĝin al la vasta publiko. Post la 2-a mondmilito la kolekto tamen diseriĝis kaj aktuale unuopaj eksponaĵoj troviĝas ankaŭ en la Naciaj Muzeoj de Poznano, Varsovio kaj Krakovo. Multaj malaperis dum la militagadoj. En la daŭranta ĝis la 19-a de aŭgusto 2018 ekspozicio troviĝas i.a. interesa pentraĵo, kiu dum jaroj en la kastelo de Gołuchów estis opiniata kiel porterto de fama pola astronomo Nikolao Kopernik. Nur lastatempe post detalaj esploroj evidentiĝis, ke lia bildo estis surpentrita sur la portreto de la fama itala artstokrato kaj artmecenato Lorenzo de’ Medici. La afero estis malkovrita dum la lastaj detalaj konservistaj laboro. Verdire delonge ekzistis duboj pri tio,  ĉu efektive la pentraĵo prezentas la polan astronomon malgraŭ la alpentrita en la bildosupro nomo Nicolaus Copernicus  kaj aldono de butonoj sur la ruĝa vesto, por ke ĝi similu al la vesto sacerdota.\n\nEl la elsendo 08.06.2018. Legas  Gabi – 2’13”", "author": null, "categories": ["Kulturkroniko"], "audio_links": ["/wp-content/uploads/2018/06/kk_gk_Vivo-per-arto_0213.mp3", "/wp-content/uploads/2018/06/kk_gk_Vivo-per-arto_0213.mp3?_=58"]}
{"url": "https://pola-retradio.org/2018/06/e_elsendo-el-la-08-06-2018/", "title": "E_elsendo el la 08.06.2018", "published": "2018-06-08 19:58:13+02:00", "content_text": "Podkasto: Ludu en nova fenestro | Elŝutu\n\nLa 760-a E_elsendo el la 08.06.2018 ĉe www.pola-retradio.org\n\n– Nia felietono pri Koninda Polo estas dediĉita al la elstara polino, mondfama himalajistino Wanda Rutkiewicz, kiu nunjare festus sian 75-jariĝon. Ŝi estis la unua polino (la tria en la mondo) konkerintino de Mount Everest kaj la unua virino en la mondo, kiu konkeris K2. – La komencaj kulturkronikaj informoj rilatas al novaj Chopin-periodaĵoj, al la eksponaĵoj el Gołuchów-kastelo de princino de Izabela el Czartorski-familio Działyńska admireblaj en Poznano, al ekspozicio dediĉita al la presarto el la biblioteko de la Nacia Muzeo en Vroclavo. – E-komunumaj informoj sciigas pri UEA en la estraro de ConGo kaj raportas – baze de informoj de Pa ŭlo Sergio Viana – pri la lastaj sukcesaj kongresoj en Brazilo. – Muzike akompanas nin Akordo kaj ilia kanto „Amo mia kara” el la KD „Muzikpluvo”; ni aŭdigas krome la kanzonon de Flavio Fonseca „Miniaturo 28” el la KD kreita kun Gerlado Mattos „Simbiozo”. – La interreta foto prezentas la heroinon de nia felietono, Wanda Rutkiewicz. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/06/Pola-RetRadio_08.06.2018_vendredo.mp3"]}
{"url": "https://pola-retradio.org/2018/06/koninda-polo-wanda-rutkiewicz/", "title": "Koninda Polo: Wanda Rutkiewicz", "published": "2018-06-08 21:13:02+02:00", "content_text": "Antaŭ 75 jaroj naskiĝis Wanda Rutkiewicz, unu el la plej elstaraj polinoj. Pasintjare pasis la 25-a datreveno de ŝia tragika morto. La memoro pri ŝi tamen daŭras kaj la Pola Poŝto okaze de ŝia nunjara naskiĝdatreveno emisiis porokazan poŝtmarkon. Wanda Rutkiewicz estas legendeca figuro en la historio de la pola kaj monda himalaismo. Kiel la unua eŭropeanino ŝi konkeris Mount Everest  kaj kiel la unua virino en la tuta mondo ŝi konkeis la pinton K2. Wanda Rutkiewicz estis unu el malmultaj virinoj, kiuj konkeris almenaŭ ok pli ol okmilmetrajn montopintojn.   Ŝi pereis la 13-an de majo 1992 dum la grimpatako je Kangchenjunga. La infanaĝo de Wanda pasis en malfacila, postmilita tempo. Kune kun la gepatroj kaj pli aĝa frato la familio de repatruiĝintoj el Litovio venis al Łańcut, kie loĝis parencoj de la patro. Poste ili instaliĝis en Vroclavo ekloĝinte en ruinigita postgermana domo, kiu postulis daŭrajn riparojn kaj renovigadon. Bedaŭrinde la patro, eĉ se inĝeniero, ne havis inklinon al ĉispecaj laboroj, koncentriĝante pri sia inventa laboro. Post la morto de la filo, kiu pereis pro mineksplodo la patro distanciĝis disde la familio. La patrino aliflanke ne kapablis fronti taskojn ligitajn kun la hejmmastrumado kaj edukado de la infanoj. La patrinecajn flugilojn super du gefratoj etendis dekkelkjara Wanda. Ŝian maturiĝadon akcelis ankaŭ antaŭdata lerneja kariero. Ekde la plej juna aĝo ŝi korligiĝis al sportaj okupoj, tiuperiode leĝeratletiko. Ankoraŭ ne 17-jaraĝa ŝi fariĝis studentino de elektroniko en la Vroclava Politekniko. Tiuperiode ŝi la unuan fojon veturis al la montaro por rokgrimpi en la ĉirkaŭaĵo de Jelenia Góra kaj tuj kaptis la montogrimpan bacilon, por fine membriĝi en la Klubo de la Altmonta Grimpado en Vroclavo, poste en Varsovio. En 1962 ŝi finis kurson pri la Tatry-montara grimpado konkerinte ĝis tiu tempo ĉiujn malfacilajn itinrojn kaj idikante la novajn. Poste sekvis la grimpadoj en Alpoj, Pamiro, Hindukuŝo kaj Himalajo. La komenco de la 70-aj jaroj ligiĝis por Wanda Rutkiewicz kun du gravaj  eventoj. La konkero de Lenin-pinto en Pamiro kaj edziniĝo al varsovia Tatry-grimpanto Wojciech Rutkiewicz. La amo al la altaj montoj restis, la geedziĝo finiĝis baldaŭ per divorco. Poste ankoraŭfoje Wanda edziniĝis, ĉi-foje elektante aŭstran kirurgon Helmut Scharfetter, dank’ al kies helpo ŝi povis reveni al la altmonta grimado post la malferma rompo de femura osto. Sed ankaŭ tiu geedziĝo fiaskis. Ĉi tiu belega virino, jam pli frue spertis amaventurojn dum montrgrimpaj trejnadoj, sed kiam evidentiĝis,  ke partnero ne egalas al ŝi laŭ rezistemo kaj persistemo, la kontaktoj ŝiriĝadis. En 1972 tragike mortis la patro de Wanda, kruele murdita de la ĉambroluantoj en la domo en Łacut. La mortoj de la patro, kies korpon ŝi devis identigi kaj pli frue de la frato rolis kvazaŭ  la glacimonta pinto en la kunteksto de la dramecaj eventoj, kiujn Wanda Rutkiewicz frontis en sia vivo. Dum la altmontaj migradoj ŝi mem suferis multajn akcidentojn,  pereis amaso de ŝiaj amikoj kaj konatoj. Drameca estis la momentoj, kiam ŝi mem devis malsuprenporti la malkomponiĝantan kadavron de sia altgrimpa kolegino, kiam ŝi spertis la falon en 400-metran abismon de sia plej granda koramiko, Kurt Lyncke forfalinta  de Broad Peak. Tiam Wanda Rutkiewicz iom paŭzis en sia altmonta grimpado, perdinte ioman etuziasmon kaj suferinte kelkmonatan deprimon. Antaŭ ol tio okazis Wanda akiris siajn plej grandajn sukcesojn, dank’ al kiuj ŝi akiris firman lokon en la historio de himalaismo. La 16-an de oktobro 1978 Rutkiewicz kiel la unua eŭropanino kaj la tria virino en la mondo surgrimpis la 8848-metran Mount Everest. Unu jaron poste Johano Paulo la 2-a bonvenigante dum aŭdienco la himalajistinon  diris, ke „la Bona Dio volis, ke tiom altenon ni grimpu la  saman tagon”. Iliaj sortoj ankoraŭfoje kruĉiĝis la 13-an de majo 1992, kiam sur la vatikana Placo de Sankta Petro okazis atenco kontraŭ la polan papon kaj Wanda Rutkiewicz malaperis sub la pinto de Kangchenjunga. Sed pli frue, la komenco de la 90-aj jaroj alportis laŭvicajn pezajn spertojn. Unue – kiel dirite – pereis ŝia koramiko, unu jaron pli poste dum la ekspedicio konkere al Annapurno ŝiaj kolegoj dubigis ŝian grimposukceson, kiam pro vundita piedo, ŝi konkeris ĝin solece unu tagon poste ol ili. Speciala komisiono de la Pola Asocio de Alpismo tamen povis savi ŝian bonan famon konfirminte ŝian grimpsukceson baze de la faritaj de ŝi fotoj.  Sed la amarsenta sperto restis. Wanda Rutkiewicz la lastan fojon estis vidita dum la grimpatako al la pinto de Kangchenjunga. Kune kun Carlos Carsolio la 12-an de majo 1992 ili ekiris el la 4-a tendaro sur la alteco de 7950 metroj al la celo. Post la 12-hora grimpado tra densa neĝo Carsolio konkeris la pinton. Malsuprenirante li renkontis Wanda-n sur la alteco de pli ol 8200 metroj. Malgraŭ manko de bivakaranĝaĵoj Wanda Rutkiewicz decidis  tranokti ĉi tie kaj daŭrigi la grimpadon la sekvan tagon. Carsolio atendis ŝin en la kvara tendaro, sed ilia kontakto ŝiriĝis. Samtempe la nepala ministerio pri turismo deklaris, ke pro la veterkondiĉoj la savkampanjo estas neebla. La korpo de Wanda Rutkiewicz neniam estis retrovita. Ŝia pli ol 100-jara patrino mortinta en 2013 longe kredis, ke la filino transiris al alia montoparto kaj haltis en iu el la tieaj klostroj. Laŭ  montogrimpantoj en tiuj ĉi cirkonstancoj tio estis malebla. Wanda havis nur 49 jarojn.\n\nEl la elsendo 08.06.2018. Legas Barbara – 8’04”", "author": null, "categories": ["Felietonoj"], "audio_links": ["/wp-content/uploads/2018/06/fel_bp_Koninda-polo_Wanda-Rutkiewicz_0804.mp3", "/wp-content/uploads/2018/06/fel_bp_Koninda-polo_Wanda-Rutkiewicz_0804.mp3?_=59"]}
{"url": "https://pola-retradio.org/2018/06/usona-korea-dokumento-subskribita/", "title": "Usona-korea dokumento subskribita", "published": "2018-06-12 01:00:10+02:00", "content_text": "La gvidantoj de Usono, Donald Trump kaj de la Norda Koreio Kim Dzong Un renkontiĝis hodiaŭ en Singapuro. Post preskaŭ unu hora interparolo ili subskribis dokumenton difinitan de la usona prezidento, kiel tre grava. Prezidento Trump devontiĝis en ĝi garantii sekurecon al la Norda Koreio kaj Kim Dzong Un konfirmis sian engaĝiĝon al plena sennukleigo de la Korea Duoninsulo. La prezidento de Usono diris i.a., ke la gvidantoj decidis fermi la pasintecon substrekinte, ke ambaŭ estas tre fieraj pri tio, kio okazis kaj la rilatoj inter Usono kaj Koreio estos „aliaj ol en la pasinteco”.  Donald Trump diris krome, ke estis ellaboritaj apartaj reciprokaj rilatoj. Krome la usona kaj nordkorea gvidantoj subskribis devontiĝon pri senprokrasta reveno al la patrolandoj de identigitaj restaĵoj de la militostaĝoj kaj de personoj perdiĝintaj dum la korea milito.  La dokumento informas pri baldaŭaj intertraktoj inter ambaŭ landoj.\n\nEl la elsendo 12.06.2018. Legas Barbara", "author": null, "categories": ["Novaĵoj"], "audio_links": ["/wp-content/uploads/2018/06/w_bp_Post-la-renkontigo-de-la-gvidantoj-de-Usono-kaj-la-Norda-Koreio.mp3", "/wp-content/uploads/2018/06/w_bp_Post-la-renkontigo-de-la-gvidantoj-de-Usono-kaj-la-Norda-Koreio.mp3?_=60"]}
{"url": "https://pola-retradio.org/2018/06/preskau-kvin-miliardoj-da-euroj-por-germanio/", "title": "Preskaŭ kvin miliardoj da eŭroj por Germanio", "published": "2018-06-12 01:00:12+02:00", "content_text": "Germanio ricevos de la Unio financan kompenson pro la akceptado de enmigrantoj. La planata unia buĝeto por la jaroj 2021-2027 antaŭvidas, ke temos pri kvar kaj duona miliadoj da eŭroj. Kiel informis Frankfurter Algemeine Zeitung kaj la agentejo DPA por ĉiu migranto Germanio ricevos 2800 eŭrojn. Laŭ la informoj de la germana ministerio por la internaj aferoj rezultas, ke inter personoj ricevantaj monservon por senlaboruloj unu trionon konsisitigas enmigrantoj, en pli multo sen ajna edukiteco. La uniaj kompensorimedoj devenas el strukturaj fondusoj destinitaj por la uniaj regionoj malpli fortaj ekonomie.\n\nEl la elsendo 12.06.2018. Legas Milada – 0’57”", "author": null, "categories": ["Novaĵoj"], "audio_links": ["/wp-content/uploads/2018/06/w_msz_Uniaj-rimedoj-pro-la-germana-politiko-de-migrado_0-57.mp3", "/wp-content/uploads/2018/06/w_msz_Uniaj-rimedoj-pro-la-germana-politiko-de-migrado_0-57.mp3?_=61"]}
{"url": "https://pola-retradio.org/2018/06/sango-en-la-migropolitiko-de-italio/", "title": "Ŝanĝo en la migropolitiko de Italio", "published": "2018-06-12 01:00:13+02:00", "content_text": "Matteo Salvini, la vicĉefminitro kaj samtempe ministro por la internaj aferoj de la nova itala registaro decidis malakcepti ŝipon kun preskaŭ 630 migrantoj. La ŝipo „Aquarius”, kiel multaj aliaj navigantaj sur la Meditereaneo, estis kolektanta migrantojn el malpli grandaj ŝipoj forlasantaj havenojn de Libio kun la celo transporti ilin al unu el la italaj havenoj. Kiel skribis Salvin en iu el la sociaj portaloj Italio komencas diri ne al la kontrabandado de homoj kaj komencas diri ne al la merkato de nelegala migrado. Lastlunde la germana registaro alvokis Italion kaj Malton acepti pli ol 600 enmigrantojn el la ŝipo „Aquarius” kaj transpreni humanecan respondecon.  Ambaŭ landoj ne esprimis konsenton pri tio. Ankaŭ Eŭropa Komisiono alvokis Italion kaj Malton certigi protekton al migrantoj sur la ŝipo, kiun ambaŭ landoj decidis ne enlasi.  Al la afero engaĝiĝis Hispanio akceptinte la ŝipon en la haveno de Valecio.\n\nEl la elsendo 12.06.2018. Legas Milada – 1’23”", "author": null, "categories": ["Novaĵoj"], "audio_links": ["/wp-content/uploads/2018/06/w_msz_Italoj-kun-nova-koncepto-de-migropolitikon-rilate-sian-landon_0123.mp3", "/wp-content/uploads/2018/06/w_msz_Italoj-kun-nova-koncepto-de-migropolitikon-rilate-sian-landon_0123.mp3?_=62"]}
{"url": "https://pola-retradio.org/2018/06/la-unua-televidilo-stirata-per-cerboondoj/", "title": "La unua televidilo stirata per cerboondoj", "published": "2018-06-12 01:00:51+02:00", "content_text": "La firmao Samsung kreis la unuan televidilon Smart TV, kiun eblas kontroli helpe de cerboondoj.Tiu novuma solvo ebligos al spektantoj kun lezita movolerteco ŝanĝi kanalojn kaj adapti la sonnivelon pere de kapmovoj. La prototipo estis testita helpe de unika kombinaĵo de la ekzistantaj teknologioj. Specialaj vidsoftvaroj estis dislokitaj en ĉiu angulo de la ekrano kaj sentiloj instalitaj ĉe la kapo de spektanto mezuras diversspecajn cerboondojn generitajn pro la interago kun la bildo. Interfera bildo estas sekve tradukata en simplajn ordonojn ebligantajn kontroli televidion por ŝanĝi kanalojn kaj sonnivelon. La prototipo estis prilaborita kadre de la programo „Pontis”, la civitana iniciato de Samsung, envivigita kune kun la lucerna universitato kaj la Svisa Centro de Paraplegio, mondfama rekapabliga kliniko por komplikaj sanproblemoj.  La projekto ebligos ankaŭ al personoj kun movhandikapiteco pli signifan alireblecon al teknologioj. Ekde junio la unua prototipo estas evoluigata kaj optimumigata. La alia modelo estas subigita al testoj en la svisaj rekapabligaj kaj specializaj hospitaloj.\n\nEl la elsendo 12.06.2018. Legas Tomek  – 1’17”\n\nsc_tm_tv stirada per la cerboondoj_01’17”", "author": null, "categories": ["Sciencaj informoj"], "audio_links": ["/wp-content/uploads/2018/06/sc_tm_tv-stirada-per-la-cerboondoj_0117.mp3", "/wp-content/uploads/2018/06/sc_tm_tv-stirada-per-la-cerboondoj_0117.mp3?_=63"]}
{"url": "https://pola-retradio.org/2018/06/e_elsendo-el-la-12-06-2018/", "title": "E_elsendo el la 12.06.2018", "published": "2018-06-12 19:50:26+02:00", "content_text": "Podkasto: Ludu en nova fenestro | Elŝutu\n\nLa 761-a E_elsendo el la 12.06.2018 ĉe www.pola-retradio.org\n\n– Hodiaŭ nia antaŭmikrofona gasto estas la Konstanta Kongresa Sekretario, Clay Magalhães, kiu liveras al ni plej freŝajn informoj pri la Lisbona UK kaj dividas kelkajn pliajn sciigojn pri la UK en la finna Lahtio en 2019. Iu el la allogaj sciigoj por la nunjaraj lisbonaj kongresanoj estas la favorpreza manĝo en iu el la studentaj domoj, kiu egalos al 2.50-2.80 eŭroj. Eblas daŭre aliĝi al la 102 UK per https://uea.org/kongresoj/alighilo . – Hodiaŭ ni proponas krome novan programeron, kiu estas la aŭtora Kulturfolio de Maciej Jaskot. Ĝi estas dediĉita al la pola verkistino Olga Tokarczuk distingita per la nunjara Internacia Booker-premio. De la reagoj dependos, kiom ofte la nova programero audiĝos en niaj elsendoj. – La komencaj aktualaĵoj rilatas al la historia renkontiĝo kaj subskribita dokumento inter la gvidantoj de Usono, Donald Trump kaj de la Norda Koreio, Kim Dzong Un en Singapuro. Pliaj aktualaĵoj koncernas novan migropolitikon de Italio, la reagojn de Germanio kaj Eŭropa Komisiono je malakcepto de ŝipo kun migrantoj fare de Italio kaj preskaŭ 5 miliardoj da eŭroj en la unia buĝeto por Germanio pro ĝia migropolitiko iniciatita de Angela Merkel en 2015. – Nia sciencbultena temo estas dediĉita al la unua televidilo stirata per cerboondoj, aparte grava por personoj kun mova handikapiteco. – La interreta foto prezentas la heroinon de la Kulturfolio, Olga Tokarczuk kun la ricevita Booker-premio. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/06/Pola-RetRadio_12.06.2018_mardo.mp3"]}
{"url": "https://pola-retradio.org/2018/06/kulturfolio-olga-tokarczuk/", "title": "Kulturfolio: Olga Tokarczuk", "published": "2018-06-12 21:10:02+02:00", "content_text": "Olga Tokarczuk, polino, estas la ĉi-jara gajninto de la Internacia Booker-Premio, la plej grava literatura premio en Britio, per kiu oni distingas aŭtorojn de libroj tradukitaj en la anglan. La distingo estis aljuĝita pro la libro “Bieguni” (esperante “La kurantoj”). La ceremonio okazis en la londona Viktoria kaj Albert Muzeo. Olga Tokarczuk estas la unua pola venkinto de la prestiĝa Internacia Booker-Premio. En mallonga parolado dum la enmanigoceremonio, ŝi speciale (pli bone estus: aparte) dankis al la tradukistino, Jennifer Croft, pro “mirinda kunlaboro kun homo, kiu montras tian sindediĉon kaj persistemon por trovi eldoniston”. Samtempe Tokarczuk emfazis, ke kvankam ŝi estas la unua pola virino ĵus ricevinta la Booker-premion, ŝi “ne kredas je la nacia literaturo. Ŝi ja traktas la literaturon kiel vivan estaĵon, kiu aperas en unu lingvo, kaj poste povas esti tradukita en alian, kio estas alia miraklo.” La prezidantino de la ĵurio, Lisa Appignanesi, substrekis, ke “Tokarczuk estas verkistino karakteriziĝanta per granda brilo kaj imagopovo” kaj la premiita libro “uzante mirindajn vortokunmetaĵojn (eble pli bone: votumojn) transportas nin en galaksion de alvenoj kaj forveturoj, historioj kaj deteniĝoj dum ŝi esploras temojn proksimajn al la nuntempo kaj al malfacila pozicio de la homaro, kie nur plasto sukcesas eskapi mortemon.” La premiita libro “Bieguni”   (ne necesas ĉiukaze doni la tradukon) en 2008 estis distingita per la pola Nike-premio. En Britio, ĝi estis publikigita sub la titolo “Flugoj” (“Flights”).  (la nomon de la tradukistino vi jam menciis supre). La libro estas siaspeca literatura monografio de la moviĝo-fenomeno, priskribo de moviĝemo, de angoro de vojaĝantoj. Laŭ ĝia aŭtorino, nuntempe turismo iĝis moderna maniero rerenkonti tre malnovan, atavisman, nomadan instinkton. La akso, ĉirkaŭ kiu Tokarczuk konstruis la libron, ne estas heroo aŭ historio, sed la fenomeno de la vojaĝado. La titolo de la libro rilatas al la nomo de rusa dekokjarcenta sekto, kies membroj kredis, ke la mondo estas verko de Satano, kaj kiam la homo haltas, Satano havas al li pli bonan aliron. Por eskapi diablon do oni devas moviĝi la tutan tempon. Olga Tokarczuk asertas, ke ŝi renkontis eĉ la hodiaŭajn kurantojn, iliajn nuntempajn posteulojn, kiuj la tutan tempon moviĝas per la Moskva metroo. La aŭtorino de la distingita libro priskribas la mondon de permanentaj vojaĝantoj, kiuj havas siajn specifajn produktojn, kiel vojaĝkosmetikaĵojn (malgranda tubo de dentopasto, miniatura ŝampuo, faldebla dentobroso), siajn malsanojn, kiuj ligiĝas kun ŝanĝoj de la tempozonoj, sian propran lingvaĵon: simplan, praktikcelan anglan. Ekzistas eĉ aparta branĉo de psikologio, kiu ilin priskribas: la psikologio de vojaĝoj. Temas tiel pri libro priskribanta la sopiron de unu fragmento al la tuto. En ĉi tiu senso do oni povas paroli pri libro esprimanta la krion de la moderna homo vivanta en tiu ĉi vibranta, fragmentita mondo. Li krias, krias por senco tuteca, holisma, kiu estus unufraza respondo al ĉiuj demandoj. Olga Tokarczuk naskiĝis en 1962 jaro en la loko Sulechów kaj aktuale estas unu el la ĉefaj reprezentantoj de la pola nuntempa literaturo. Ŝi estis dufoje distingita per la plej prestiĝa enlande literatura premio Nike. Profesie ŝi estas psikologo. Ŝia debutromano, “La vojaĝo de la homoj de la Libro” (pollingve “Podróż ludzi Księgi”) estis eldonita en la 1993-a jaro. Du jarojn poste ŝi publikigis sian sekvan libron – “E. E.”. La tria romano de Tokarczuk, “Praerao kaj aliaj tempoj” (pollingve “Prawiek i inne czasy”) el la 1996-a jaro, estis unu el ŝiaj plej sukcesaj verkoj, pri kio atestas la fakto, ke unu jaron poste ŝi ricevis pro ĝi du gravajn en la pola kultura medio premiojn, la tiel nomatan Pasporton de Polityka (temas pri distingo aljuĝita de opinikrea semajna revuo “Polityka”) kaj la premion de Kościelscy-Fondaĵo. La laŭvican fojon ŝi ricevis Nike-premion en 2015, pro la pli ol milpaĝa romano “La Libro de Jakobo” (eble la “Jakobaj Libregoj” (“Księgi Jakubowe”), eldonita en Pollando en 2014 kaj tradukita jam en kelkajn lingvojn, interalie en la svedan kaj ukrainan. Fine de aprilo aperis en Pollando la lasta libro de Olga Tokarczuk, “Opowiadania bizarne” (“Bizaraj rakontoj”).\n\nEl la elsendo 12.06.2018. Legas Maciek – 4’58”", "author": null, "categories": ["Felietonoj"], "audio_links": ["/wp-content/uploads/2018/06/fel_mj_Kulturfolio_Olga-Tokarczuk_0458.mp3", "/wp-content/uploads/2018/06/fel_mj_Kulturfolio_Olga-Tokarczuk_0458.mp3?_=64"]}
{"url": "https://pola-retradio.org/2018/06/clay-magalhaes-pri-la-uk-oj-en-lisbono-kaj-lahtio/", "title": "Clay Magalhães pri la UK-oj en Lisbono kaj Lahtio", "published": "2018-06-12 22:20:42+02:00", "content_text": "Nia antaŭtmikrofona gasto estas la Konstanta Kongresa Sekretario, Clay Magalhães , kiu liveras al ni plej freŝajn informoj pri la Lisbona UK kaj dividas kelkajn pliajn sciigojn pri la UK en la finna Lahtio en 2019. Iu el la allogaj sciigoj por la nunjaraj lisbonaj kongresanoj estas la favorpreza manĝo en iu el la studentaj domoj, kiu egalos al 2.50-2.80 eŭroj. Eblas daŭre aliĝi al la 102 UK per https://uea.org/kongresoj/alighilo . El la elsendo 12.06.2018 – 10’11”", "author": null, "categories": ["Antaŭ la mikrofono"], "audio_links": ["/wp-content/uploads/2018/06/bp_kun-Clay-Magalhaes-plej-fresaj-informoj-pri-la-Lisbona-UK_1011.mp3", "/wp-content/uploads/2018/06/bp_kun-Clay-Magalhaes-plej-fresaj-informoj-pri-la-Lisbona-UK_1011.mp3?_=65"]}
{"url": "https://pola-retradio.org/2018/06/napoleono-en-varsovio/", "title": "Napoleono en Varsovio", "published": "2018-06-15 15:28:55+02:00", "content_text": "Ĝis la fino de junio en la varsovia Palaco de Kulturo kaj Scienco funkcias la ekspozicio „Nepoleon Bonaparte”. Ĝi ĉirkaŭprenas pli ol 100 eksponaĵojn,  inter kiuj estas objektoj apartenantaj al Napoleono kiel personaj objektoj, armiloj, distingoj, mebloj, dokumentoj pri diversaj vivaspektoj, ankaŭ verkoj de artistoj, metiistoj el lia epoko, kiel portretoj, bustoj kaj skulptaĵoj. Ili devens el la kolektoj de Napoleon Fondaĵo kaj Armemuzeo en Parizo. Unu el la plej grandaj kuriozaĵoj estas liaj manaj notoj pri la lernado de la angla lingvo, kio okazis dum la 6-jara ekzilo sur la insulo de la sankta Helena. Tio havis ne sole geografian, sed ankaŭ lingvan dimension. Krom prema varmego kaj pluvo Napoleono suferis ankaŭ pro la senĉese ĉirkaŭanta lin fremda, angla lingvo. La insulon atingadis malmultaj informoj dum plimulto de libroj kaj  gazetoj estis anglalingvaj. Tri monatojn post la alveno al la insulo Napoleon komencis la lingvolernadon. Unu el la plej valoraj fontoj pri la trapaso de lia lingvolernado estas „Taglibro el la S-ta Helena” de Emmanuel de Las Cases, kiu priskribis la ĉitagan vivon dum sia 15-monata estado sur la insulo. Ĝuste li sugestis al la imperiestro la lernadon de la lingvo. La ekspozicio  prezentas ok paĝojn de manaj notoj de Bonaparte  pene deĉifreblajn, inter kiuj estas ankaŭ desegnaĵoj. Tio povas sugesti, ke la lernanto kelkfoje enuis.\n\nEl la elsendo 15.06.2018. Legas Maciek – 1’40”", "author": null, "categories": ["Kulturkroniko"], "audio_links": ["/wp-content/uploads/2018/06/kk_mj_Ankau-Napoleono-lernis-la-anglan_0140.mp3", "/wp-content/uploads/2018/06/kk_mj_Ankau-Napoleono-lernis-la-anglan_0140.mp3?_=66"]}
{"url": "https://pola-retradio.org/2018/06/marcello-bacciarelli-la-plej-belaj-portretoj/", "title": "Marcello Bacciarelli. La plej belaj portretoj", "published": "2018-06-15 15:32:38+02:00", "content_text": "Lige kun la  pasanta nunjare 200-a mortodatreveo de Marcello Bacciarelli, la kortega pentristo de la lasta pola reĝo Stanislao Aŭgusto Poniatowski, en la varsovia Reĝa Kastelo ekde la 9-a de junio ĝis la 9-a de septembro daŭras ekspozicio prezentanta liajn 45 portretojn, kiuj kronologie bildigas la pentristan evoluvojon de la artisto. Komencas ilin ankoraŭ rokokostilaj pentraĵoj el la fino de la 50-a jaroj de la 18-a jarcento, tra neformalaj portretoj de la reĝa familio el la fino de la 70-aj jaroj, atentokaptaj bildoj de la reĝaj amikinoj el la 80-aj jaroj ĝis la lastaj verkoj de Bacciarelli kreiĝintaj en la komenco de la 19-a jarcento. Parto de la portretoj devenas el la konstanta kolekto de la varsocia Reĝa Kastelo, kelkaj estis pruntitaj el aliaj muzeaj centroj kaj neniam estis prezentitaj en Pollando. Italo,  Marcello Bacciarelli, kiu ligis parton de sia plenkreska vivo kaj artista kariero kun la Respubliko apartenas al la gravaj figuroj de la kultura pejzaĝo de la pola Kleriga Epoko kaj estas konsiderata kiel la antaŭkuriero de la nacia skolo en la pola pentroarto. Krom la pentrista aspekto estas interesa krome la historia-kultura dimensio de la ekspozicio. La prezentataj portretoj de unuopaj personoj formas specifan kolektivan portreton de la 18-jarcenta societa elito gravitanta ĉirkaŭ la reĝa kortego. La vestodetaloj kaj ĉirkaŭaĵo de la portretitaj personoj peras multajn informojn pri la modo, gustoj aŭ kutimoj de ĉi tiu elita medio.\n\nEl la elsendo 15.06.2018. Legas Maciek – 1’44”", "author": null, "categories": ["Kulturkroniko"], "audio_links": ["/wp-content/uploads/2018/06/kk_mj_Portretoj-de-Bacciarelli_0144.mp3", "/wp-content/uploads/2018/06/kk_mj_Portretoj-de-Bacciarelli_0144.mp3?_=67"]}
{"url": "https://pola-retradio.org/2018/06/koninda-pollando-la-lago-hancza/", "title": "Koninda Pollando: La lago Hańcza", "published": "2018-06-15 19:31:01+02:00", "content_text": "Hodiaŭ mi proponas konatiĝi kun la lago Hańcza en la nordorienta parto de Pollando, la plej profunda lago en Pollando kaj sur la Centroeŭropa Malaltebenaĵo. Laŭ la plej novaj ekzamenadoj helpe de specializa mara eĥosondilo faritaj de hungaraj kaj polaj specialistoj rezultas, ke ĝia profundo povas havi eĉ 113 metrojn, dum la meza profundoindico egalas al 42 metroj, en la subcentmetra profundo etendiĝas 12-hektara fundo. La lago Hańcza, tra kiu trafluas la rivero Czarna Hańcza (nigra hańcza) de la nordo al la sudo troviĝas sur la tereno de la Panorama Parko de Suwałki kaj estas ĉirkaŭprenita per strikta protekto. En la 1974-a jaro ĝi ektroviĝis en la projekto Aqua UNESCO kaj pro sia profundo kaj pro la altaj, subakvaj deklivoj. La lagosurfaco de Hańcza okupas pli ol 304 hektarojn, ĝi mem longas 4530 metrojn kaj ĝia maksimuma vasto superas mil metrojn kaj egalas al 1150 metroj. Ĝia akvospegulo troviĝas 229 metrojn super la marnivelo. La lagon Hańcza karakterizas kristale pura kaj malvarma akvo kaj ĝia signifa parto taŭgas por praktiki plonĝadon. Hańcza estas tipa postglaĉera akvoreceptaklo. La fundo kun pluraj ravinoj, kavoj estas aparta atrakciaĵo por plonĝistoj. Ĝiaj bordoj en plimulto krutaj, altaj, malfacile alireblaj estas kovritaj per rokblokoj, inter kiuj kelkaj estas vastaj je kelkaj metroj. La abundo de la rokblokoj estas tiom signifa, ke ili impresas, kvazaŭ estus laŭplane kunmetitaj. Preskaŭ mankas ĉe ili la borda flaŭro. La plantoj mergiĝintaj en la akvo formas vastajn subakvajn herbejojn. Multe pli riĉa estas la faŭno de la lago. Vivas tie multaj fiŝspecioj karakterizaj por malvarmaj nordaj akvoj i.a. koregonoj, lojtoj, ezokoj, lagaj trutoj. Renkonteblaj estas raraj, reliktaj krustacoj. En la ĉirkaŭaj arbaroj nestas preskaŭ 60 birdospecioj. La lago Hańcza troviĝas en la silentozono, eblas tamen moviĝi tra ĝi per kajako aŭ remboato. Eblas eĉ fiŝhoki, sed nur havante specialn permeson.\n\nEl la elsendo 15.06.2018. Legas Barbara – 3’40”", "author": null, "categories": ["Felietonoj"], "audio_links": ["/wp-content/uploads/2018/06/fel_bp_Koninda-PL_La-lago-Hancza_0340.mp3", "/wp-content/uploads/2018/06/fel_bp_Koninda-PL_La-lago-Hancza_0340.mp3?_=68"]}
{"url": "https://pola-retradio.org/2018/06/e_elsendo-el-la-15-06-2018/", "title": "E_elsendo el la 15.06.2018", "published": "2018-06-15 21:31:50+02:00", "content_text": "Podkasto: Ludu en nova fenestro | Elŝutu\n\nLa 762-a E_elsendo el la 15.06.2018 ĉe www.pola-retradio.org\n\n– En nia felietono el la ciklo Koninda Pollando ni prezentas hodiaŭ mallonge la plej profundan lagon de nia lando, Hańcza. – La nunsemajna kulturkroniko liveras informojn pri du interesaj ekspozicioj en Varsovio: pri la pentroarto de kortega pentristo de la lasta pola reĝo Marcello Bacciarelli kaj pri la imperiestro de Francio Napoleono, en kiu ekspozicio videbliĝas liaj notoj pri la lernado de la angla lingvo. – La E-komunumaj informoj koncernas la daŭrantajn laborojn pri raporto rilate universitatnivelan instruadon de interlingvistiko por la lisbona Nitobe-simpozi [ https://docs.google.com/forms/d/e/1FAIpQLScbbRFmYxuenq7Uxbejf0PLWACi5ICX03jWEdGBUaUVJrijt/viewform?usp=sf_link ]\n\nkaj la juniajn semajnfinajn eventojn en Eŭropo, aparte Antverpeno [“ De National” – Lange Beeldekensstraat 152 – 2060 Antwerpen ] kaj Roskilde [ www.roskildefestivalo.dk ]. – Aŭdiĝas krome la Leterkesta programero. – Muzike akompanas nin hodiaŭ Manno Montanna per la fragmento de la kanzono „Haleluja”, kiun li disponigis al nia redakcio, pro kio ni kore dankas. Muzike al Roskilde-festivalo invitas Kim. En Leterkesto ĴeLe kantas fragmente sian kanzonon pri Du Kverkoj. – La interreta foto prezentas la heroon de nia felietono, la lagon Hańcza. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/06/RetRadio_15.06.2018_-vendredo.mp3"]}
{"url": "https://pola-retradio.org/2018/06/polaj-kulturkreantoj-en-la-pariza-unesko-sidejo/", "title": "Polaj kulturkreantoj en la pariza Unesko-sidejo", "published": "2018-06-19 01:00:04+02:00", "content_text": "Sakŝalmistoj el la lokoj Zakopane kaj Domachowo kaj metiistoj, kies kreado estis registrita en la Landa Listo de Nemateria Kulturheredaĵo komence de junio prezentis siajn talentojn  en la pariza Unesko-sidejo. Tio okazis lige kun la ekspozicio dediĉita al la nemateria kulturheredaĵo de Pollando. En Salle des Pas Perdu per 30 afiŝoj en la akompano de muziko de ŝakŝalmoj, kordofonoj kaj violonoj estis prezentitaj polaj objektoj de la listo. La ekspozicio kaj koncerto okazis dum la debatoj de la Ĝenerala Asembleo de la Ŝtatoj-flankoj de Unesko-Konvencio el 2003, kiu traktis poblemojn gravajn por la protektado de la nemateria kulturheredaĵo. Gastoj el la tuta mondo povis realtempe rigardi kiel oni faras krakovajn  bobenajn puntaĵojn, kiel kreiĝas la kaŝubaj brodaĵoj, kiel oni elfaras lignajn infanludilojn.  La koncerto de polaj sakŝalmistoj havis apartan pezon pro la fakto, ke la polaj popolmuzikistoj ludantaj sakŝalmojn kune kun sakŝalmistaj grupoj el la Centra kaj Orienta Eŭropo entreprenis klopodojn, ke ilia tradicio estu enskribita en Unesko-listo. La pola Listo de la Nemateria Kulturheredaĵo enhavas 29 poziciojn, inter kiuj troviĝas ankaŭ la lingvo Esperanto, kiel portanto de la E-kulturo.\n\nEl la elsendo 19.06.2018. Legas Maciek – 1’26”", "author": null, "categories": ["Novaĵoj"], "audio_links": ["/wp-content/uploads/2018/06/w_bp_mj_I.a.-polaj-saksalmistoj-en-Unesko-sidejo_0126.mp3", "/wp-content/uploads/2018/06/w_bp_mj_I.a.-polaj-saksalmistoj-en-Unesko-sidejo_0126.mp3?_=69"]}
{"url": "https://pola-retradio.org/2018/06/oficistoj-lernas-komuniki-per-facila-lingvajo/", "title": "Oficistoj lernas komuniki per facila lingvaĵo", "published": "2018-06-19 01:00:06+02:00", "content_text": "La administracio de la urbo Tychy en la suda Pollando komencis realigi projekton, en kies sekvo ĝiaj oficistoj uzos en siaj dokumentoj kompreneblan, facilan lingvaĵon. Tro longaj frazoj, nekompreneblaj vortumoj, komplka stilo, erara frazkonstruo kaj manko de difaneco kalkuliĝas al oftaj eraroj en la oficistaj dokumentoj. La plej longa frazo, kiun lingvistoj trovis en la interretaj paĝoj konsistis el 130 vortoj, sed la oficista normo oscilas al ĉirkaŭ 60-70 vortoj. La optimuma nombro de vortoj percepteblaj por legantoj egalas al 20 vortoj, en la kazo de pli ol 30 malfacilas sekvi la tekston kaj kompreni ĝian enhavon. Por la klareco de la korespondaĵo grava estas ankaŭ la aspekto de la teksto, i.a. apliko de alineoj kaj de spaco inter ili, faciligontaj la legadon. Pli ol 100 laborantoj de la fako pri mastrumado per nemoveblaĵoj de la urbaoficejo patoprenis prelegon kaj kelkhorajn laborrenkontojn kun lingvistoj el Laborejo de Facila Pola Lingvo de la Vroclava Universitato. La oficistoj sub ilia gvido devis verki facilajn,  kompreneblajn tekstojn. Al la instrukciado estos subigitaj sekve i.a. oficistoj el fakoj pri impostoj kaj pagendecoj, loka mastrumado kaj civitanaj aferoj. Pasintjare la oficistoj de Tychy direktis al la urboloĝantoj preskaŭ 100 mil diversajn leterojn, nunjare ĝis majo preskaŭ 45 mil.\n\nEl la elsendo 19.06.2018. Legas Maciek – 1’35”", "author": null, "categories": ["Novaĵoj"], "audio_links": ["/wp-content/uploads/2018/06/w_mj_Facila-lingvo-en-la-oficejoj-de-Tychy_0135.mp3", "/wp-content/uploads/2018/06/w_mj_Facila-lingvo-en-la-oficejoj-de-Tychy_0135.mp3?_=70"]}
{"url": "https://pola-retradio.org/2018/06/poloj-ne-volas-migri-laborcele/", "title": "Poloj ne volas migri laborcele", "published": "2018-06-19 01:00:08+02:00", "content_text": "Laŭ la raporto de Work Service pri la laborcelaj migardoj de niaj samlandanoj eĉ 87 procentoj de poloj ne konsideras la laborcelan forveturon. Eĉ pli ol 40 procentoj kiel motivon elmontras la atrakciajn enspezojn en la lando. Inter la ceteraj motivoj troviĝas la korligiĝo al la familio kaj amikoj. Nur 5 procentoj de la enketitoj timas malbonan, diskriminacian traktadon en la cellando. Nur ne plenaj 12 procentoj de la enketitoj konsideras enspezcelan forveturon. Temas pri personoj ĉefe 18-24 jaraĝaj kaj 35-44 jaraĝaj, en 85 procentoj temas pri personoj sen altlerneja diplomo. 69 procentoj de ili havas laboron kaj nur 13 procentoj estas senlaboraj. La enketon realigitan en marto 2018 ne partoprenis emeritoj, pensiuloj kaj personoj okupiĝantaj pri la hejma mastrumado.\n\nEl la elsendo 19.06.2018. Legas Maciek – 1′", "author": null, "categories": ["Novaĵoj"], "audio_links": ["/wp-content/uploads/2018/06/w_mj_Poloj-ne-plu-volas-migri-laborcele_01.mp3", "/wp-content/uploads/2018/06/w_mj_Poloj-ne-plu-volas-migri-laborcele_01.mp3?_=71"]}
{"url": "https://pola-retradio.org/2018/06/psikaj-sekvoj-en-la-perturbo-de-biologia-horlogo/", "title": "Psikaj sekvoj en la perturbo de biologia horloĝo", "published": "2018-06-19 01:00:37+02:00", "content_text": "La pasintjaraj Nobel-premiitoj en la sfero de medicino kaj fiziologio estis distingitaj pro la klarigo de la mekanismoj de la molekula kontrolo de la tutdiurna vivoritmo.  Esploroj pri la interna biologia horloĝo daŭras kaj la novaj esploroj en Britio liveris pli da pruvoj, ke la perturbo de la funkciado de la biologia horloĝo elvokas ne sole dormoproblemojn, sed povas kreskigi riskon de psikaj perturboj. Ni ĉiuj vivas laŭ la 24-hora skemo, kaj tiaj faktoroj kiel artefarita lumo, noktaj laborskipoj, maljuniĝado, certaj malsanoj kaj vojaĝado tra diversaj tempozonoj povas ruinigi la homan biohorloĝan mekanismon. Nia interna horloĝo adaptas nian fizjologion al malsamaj fazoj de la tago kaj reguligas tiom gravajn funkciojn kiel nian konduton, hormonnivelon, dormemon, korpotemperaturon kaj metabolon. Longiĝa diferenco inter nia vivstilo kaj la ritmo difinata de la interna horloĝo kaŭzas riskon de diversaj malsanoj. Britaj sciencistoj, kies ekzamenadoj rilatis al 91 mil personoj konstatis, ke kun la perturbo de biologia horloĝo ligiĝas ankaŭ psikaj perturboj. La ekzamenitoj dum unu semajno portis monitorojn de aktiveco por konstati, kiel estas perturbataj iliaj biologiaj horloĝoj. Krome ili plenigis enketojn pri sia psika sano. Tiuj, kiuj estis tre aktivaj nokte aŭ malaktivaj tage estis kvalifikitaj kiel personoj kun pertubita biologia horloĝa mekanismo. Ili estis en pli signifa grado  subiĝemaj al agordoŝanĝoj ol personoj kun tipa diurna vivritmo. Ili pli ofte suferis maniajn-deprimajn simptomojn, karakterizis ilin malpli alta nivelo de emocia ekvilibro, pli ofte ili estis solecaj kaj malkontentaj pri la vivo. Karakterizis ilin ankaŭ pli lama reagemo. Konklude laŭ la esplorintoj necesas doni pli grandan prioritaton al la problemoj de la biologia horloĝa mekanismo en la esploroj kaj socia organizo, kaj reorganizi la manierojn lerni kaj labori, por ke tio okazu konforme al nia natura vivoritmo.\n\nEl la elsendo 19.06.2018. Legas Tomek  – 2’16”\n\nsc_tm_Biologia horlogo kaj psika sano_02’16”", "author": null, "categories": ["Sciencaj informoj"], "audio_links": ["/wp-content/uploads/2018/06/sc_tm_Biologia-horlogo-kaj-psika-sano_0216.mp3", "/wp-content/uploads/2018/06/sc_tm_Biologia-horlogo-kaj-psika-sano_0216.mp3?_=72"]}
{"url": "https://pola-retradio.org/2018/06/e_elsendo-el-la-19-06-2018/", "title": "E_elsendo el la 19.06.2018", "published": "2018-06-19 18:45:44+02:00", "content_text": "Podkasto: Ludu en nova fenestro | Elŝutu\n\nLa 763-a E_elsendo el la 19.06.2018 ĉe www.pola-retradio.org\n\n– Ni proponas laŭvican renkontiĝon kun E-literaturo prezentante la 71-an fragmenton de la romano „Quo Vadis” de la pola Nobel-premiito Henryk Sienkiewicz en la E-traduko de Lidia Zamenhof. – La komencaj aktualaĵoj informas pri ŝanĝo de sinteno rilate laborcelan migradon de poloj, kiuj preferas labori kaj enspezi en la lando; pri oficistoj el la suda Pollando, kiuj lernas facilan polan lingvon por komuniki kun klientoj; pri la vizito de polaj kulturkreantoj en la pariza Unesko-sidejo, inter kiuj estis ankaŭ polaj sakŝalmistoj. – Nia sciencbultena temo referencas al la diskutata temo pri negativaj sekvoj de perturboj en la biologia horloĝo por la homa sano, i.a. psika. – La interreta foto prezentas la sakŝalmistojn el Zakopane, la suda Pollando, kiuj kun sakŝalmistoj el aliaj landoj de la regiono klopodas, ke ilia muzika tradicio ektroviĝu en Unesko-listo. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/06/RetRadio_19.06.2018_mardo.mp3"]}
{"url": "https://pola-retradio.org/2018/06/korea-artgalerio-en-la-varsovia-etnografia-muzeo/", "title": "Korea Artgalerio en la varsovia Etnografia Muzeo", "published": "2018-06-23 15:21:33+02:00", "content_text": "Ekde kelka tempo en la Ŝtata Etnografia Muzeo en Varsovio funkcias konstanta ekspozicio dediĉita al la korea kulturo. Kompare kun aliaj landoj de la Fora Azio la koreaj kulturo kaj arto estas malofte prezentataj en Eŭropo. Tio estas la motivo de la varsovia muzeo proksimigi la tradiciojn kaj kutimojon de ĉi tiu lando. Ĝis nun en la varsoviaj ekstereŭropaj kolektoj troviĝis apenaŭ dekkelkaj eksponaĵoj ligitaj kun Koreio. Dank’ al la konstanta ekzpozicio la varsovia korea kolekto fariĝis la plej granda en Pollando. Plej multaj objektoj estis aĉetitaj en la privata artgalerio de la ĉina arto kaj metio en Frankfurto ĉe Majno, unuopaj objektoj devenas ankaŭ el iu torina artgalerio.  En plimulto temas pri koreaj mebloj kaj hejmaj akcesoraĵoj el la 19-a kaj 20-a jarcentoj. Krom mebloj faritaj kun eksterordinara precizeco – reliefiganta la belecon de la lignostrukturo – kun fajnaj ornamelementoj, samtempe funkciecaj, estas lignaj presmatricoj el la fama korea sanktejo en Haein sa [ha-in-sa]. La kolekton kompletigas eksterordinaraj malnovaj ceramikaĵoj „celadonoj” kovritaj per diafana glazuro kun verdeca, griza aŭ blueca koloroj, iliaj nuntempaj imitaĵoj kaj iamaj argilaj ujoj. En la varsovia Korea Artgalerio eblas rigardi la replikon de la tradicia korea domo, „hanok” kun divido je du spacoj – vira kaj virina. Tiu divido ligiĝas kun iliaj roloj en la socio kun patriarka karaktero de la familio. La prezentata hanok enhavas tipajn dekorelementojn redonante la karakteron de la tradicia korea domo kaj reliefigante ĝian apartecon ligitan kun la vivfilozofio de koreanoj.\n\nEl la elsendo 23.06.2018. Legas Gabi – 2’12”", "author": null, "categories": ["Kulturkroniko"], "audio_links": ["/wp-content/uploads/2018/06/kk_gk_Korea-Artgalerio-en-Varsovio_0212.mp3", "/wp-content/uploads/2018/06/kk_gk_Korea-Artgalerio-en-Varsovio_0212.mp3?_=73"]}
{"url": "https://pola-retradio.org/2018/06/virtuala-promeno-tra-la-sanktejo-ce-la-hela-monto/", "title": "Virtuala promeno tra la sanktejo ĉe la Hela Monto", "published": "2018-06-23 15:24:43+02:00", "content_text": "Virtualan promenon tra la plej fama pola Dipatrina  Sanktejo ĉe la Hela Monto en Częstochowa (la suda Pollando) disponigis en la interreta paĝo de la klostro pastroj paŭlanoj. La promeno estas prezentita en la teknologio 3D.[ http://www.zdjecialotnicze.pl/wirutalnyspacer/JasnaGoraPL.html ]. Ĝi estas la okazo konatiĝi kaj kvazaŭ denove malkovri la sanktejon, kiu estas ne sole grava religia centro, sed ankaŭ historimonumento. Vizitante virtuale la sanktejon dank’ al fotoj de fajna kvalito kaj riĉaj priskriboj en diversaj lingvoj, eblas konatiĝi ankaŭ kun lokoj kutime ne viziteblaj de la pilgrimantoj, kiel la helmonta biblioteko aŭ la klostra manĝejo. Eblas rigardi detalojn, pri kiuj ne rakontas la ĉiĉeronoj, raviĝi pri perspektivo,  laŭ kiu estas prezentitaj  unikaj arkitekturo kaj la pentroarto, admiri la sanktejon en diversaj jarsezonoj. Por personoj havantaj problemojn kun legado de malgrandaj literoj estas pretigata aŭdoversio. La virtuala promeno estis kromfinancita el la uniaj rimedoj por la projektoj „La naciaj perloj de la Paŭlana Klostro ĉe la Hela Monto en Częstochowa, protekto de la eŭropa kulturheredaĵo”.\n\nEl la elsendo 23.06.2018. Legas Gabi – 1’27”", "author": null, "categories": ["Kulturkroniko"], "audio_links": ["/wp-content/uploads/2018/06/kk_gk_Virtuala-promeno-tra-la-Hela-Monto_0127.mp3", "/wp-content/uploads/2018/06/kk_gk_Virtuala-promeno-tra-la-Hela-Monto_0127.mp3?_=74"]}
{"url": "https://pola-retradio.org/2018/06/koninda-polo-jan-szczepanik/", "title": "Koninda Polo: Jan Szczepanik", "published": "2018-06-23 19:26:37+02:00", "content_text": "La 13-an de junio 2018 pasis la 146-a naskiĝdatreveno de la pola instruisto-inventinto, ofte difinata kiel „la pola Edison”, „Leonardo da Vinci el Galicio”, galicia geniulo, Jan Szczepanik [ŝĉepanik], kvankam la memoro pri li preskaŭ forgesiĝis. Lia figuro estis dufojojn priskribta de Mark Twain kaj malgraŭ tio, ke li estis aŭtodikdakto li akiris 92 patentojn, inkluzive de 30 britaj, 22 germanaj, 21 aŭstraj, 15 usonaj kaj 4 polaj. Kiam Pollando akiris la suverenecon en 1918 Szczepanik estis patentumanta siajn inventaĵojn unuavice en Pollando.  En diversaj landoj li akiris i.a. 42 patentojn pri teksindustraj inventaĵoj, 17 patentojn pri kolora filmo, 9 patentojn pri kolora fotografio, 8 patentojn pri fotoaparato kaj projekciilo por koloraj fotoj. Tamen la plimulto de la koncernaj informoj estis  forbruligitaj dum la Varsovia Insurekcio 1944. Ekstergeedza infano ĝis la 3-a vivojaro li estis edukata de la patrino. Post ŝia edziniĝo pri la eduko de Jan okupiĝis geonkloj vivantaj en Krosno. Tie li lernis en la postjezuita popola lernejo, sekve en gimnazio en Jasło [jasŭo] kaj la instruistan profesion li ellernis en Krakovo. Ĉiam sur ĉi tiu edukvojo Szczpanik havis kolegojn,  kiuj en enorma maniero gravuriĝis poste en la publika vivo.   Jan Szczepanik ĝis la 1896 laboris kiel instruisto en la apudkarpatiaj vilaĝoj. Poste li translokiĝis al Krakovo, kie li dunĝiĝis en la „Magazino de fotoaparatoj”  de Ludwig Kleinberg [klajnberg]. Tie li konatiĝis kun la konstruo de la tiamaj fotoaparatoj kaj fotoakcesoraĵoj. Lia labordonanto komencis baldaŭ financi la ideojn de sia dungito kaj en 1898 establis en Vieno societon, kies celo estis envivigi la inventaĵojn de Jan Szczepanik. Komence ĝi produktis trukartojn, t.e. datumportajn kartojn por la modernigitaj de Szczepanik ĵakardteksiloj. Jan Szczepanik havis siajn laborejojn en Vieno, Berlino kaj Dresdeno. En Vieno lian laborejon vizitis la imperiestro,  pri la renkontiĝo klopodis la rusa caro. Tamen la tutan vivon Jan Szczepanik estis ligita kun Tarnów, kie li edziĝis al filino de distrikta kuracisto Wanda familie Dzikowska, kun kiu li havis ses geinfanojn. Tie, t.e. en Tarnów li estis ankaŭ sepultita en 1926. Kiel dirite la unuaj inventaĵoj de Jan Szczepanik ligiĝis kun kolora teksado, filma kaj fotografia teknikoj. Jam en la lastaj jaroj de sia instruista laboro en la loko Korczyn [korĉin] li vizitadis lokajn teksoestablojn konsiderante la manieron modernigi la produktadon de teksaĵoj. Aparte interesis lin la teknologio de kolora teksado. La tiama tekniko de trukartoj de Joseph Marie Jacquard postulis manan laboron. En 1896 Szczepanik proponis malpli kostan fotoelektran teksometodon  aplikinite fotografion por pretigado de trukartoj, al aŭtomata kartotruado, al aŭtomata sistemo de ilia deĉifrado kaj de la uzo de elektro en la stirado de la aranĝaĵoj. Ĉiuj teksorilataj inventaĵoj de Szczepanik estis patentumitaj en Germanio, Aŭstrio, Britio kaj Usono. Jan Szczepanik ne estis simpla provinca instruisto. Li estis adoranto de la scienco. Sian neplenan edukitecon li kompletigis legante fakan literaturon kaj sciencteknikajn periodaĵojn, korespondante kun pluraj inventistoj kaj disponante pri kelkcentvoluma biblioteko.  Antaŭ cent jaroj pri la inventaĵoj de Jan Szczepanik parolis la tuta Eŭropo. La mondan famon alportis al la polo la kugloimuna veŝto el silka teksaĵo kun delikataj ŝtalaj tegoloj. Per ĉi tiu materialo estis tegita la interno de la kaleŝo de la reĝo de Hispanio, Alfonso la 13-a, kio savis lian vivon dum atenco kontraŭ lin celita. Szczepanik kompense estis honorita per la plej alta ŝtata hispana distingo,  la Ordeno de Izabela la Katolika. La distingoproponon per Ordeno de S-ta Anna Szczepanik ricevis ankaŭ de la rusa caro Nikolao la 2-a, kion la polo pro patriotaj konsideroj malakceptis (Rusio estis unu el la 18-jarcentoj ĉefdispartigintoj de Pollando). La caro do pridonacis lin per ora horloĝo kun briliantoj. La vivo de Szczepanik estis plena de senĉesa laboro. Li i.a. inventis aranĝaĵon por la distanca perado de kolora bildo kune kun la sono helpe de elektro, kio estis la protoplasto de la hodiaŭa televido. La rilatan „telektroskopon” Szczepanik patentumis en 1897 kaj la usona televidhistoriisto Albert Abramson en sia libro pri la historio de televido mencias lian nomon inter la avanaj inventintoj de televido de la 19-a jarcento. En Pollando cetere la lanĉo de televido okazis jam en la intermilita jardudeko, la unua emisio de la televida signalo okazis en 1931  en Katowice fare de Pola Radio. Kvin jarojn poste la televida emisiilo estas funkciigita ĉe la varsovia nubskrapulo Prudential. La unua programo esti emisiita en aŭgusto 1939 kun la patopreno de fama kanzonisto Mieczysław Fogg kaj filmprezento pri Barbara Radziwiłłówna, la amantino de la pola reĝo Sigismundo Aŭgusto. Lime de la jarcentoj du poloj sendepende invetis la metodon fari kolorajn fotojn. La metodo de Sczcepanik evidentiĝis pli bona eĉ koncerne metodojn antaŭe aplikatajn. Post lia morto en 1926 la firmao Kodak en 1928 aplikis lian teknologion por la produktado de propraj koloraj filmbendoj. Cetere similan sorton spertis multaj aliaj inventaĵoj de Jan Szczepanik. Produktantoj de kserokopiiloj, skaniloj, fotoĉeloj, faksiloj, videokameraooj alproprigis la inventaĵojn de Jan Szczepanik lin mem kondamnante je forgeso. En 1900 Szczepanik akiris britan patenton por sia unu jaron pli frue inventita sistemo de kolora filmo, kiun poste elpuŝis la usona Technikolor. Dank’ al tiu tekniko estis realigitaj kelkaj koloraj filmoj. Inter la unuaj estis filmo kolore dokumentanta raportaĵon pri kirurgia operacio en la hospitalo en Langbeck-Virchov. Ĝi farigis grandega sukceso. La naturaj koloroj bildoj, aspekto de la malfermita ventra kavo, verŝiĝanta sango kaŭzis profundajn travivaĵojn de la spektantoj. Tamen aliajn estetitajn sentojn elvokis kolora filmo kreaita laŭ Szczepanik-kamerao ĉe la svisa montopasejo Jungfrau. Ankaŭ tiu ĉi ĉirkaŭ 600-metra filmo elovkis tre pozitivajn recenzojn. Ne eblas en nia felietono mencii ĉiujn inventaĵojn kaj patentojn de Szczepanik, kiu laboris ankaŭ pri la subakva ŝipo, aviadilo kun la moviĝantaj flugiloj, helikoptero kun duobla rotoro kaj eĉ aerŝipo, la t.n. celepino. Ĝojigas tamen, ke ekde 15 jaroj en Tarnów funcias la Fondaĵo,  portanta la nomon de Jan Szczepanik. Ĝia ĉefa celo estas revivigi kaj disvastigi la memoron pri la genia pola inventinto ligita kun ĉi tiu urbo.\n\nEl la elsendo 23.06.2018. Legas Barbara – 9’31”", "author": null, "categories": ["Felietonoj"], "audio_links": ["/wp-content/uploads/2018/06/fel_bp_Koninda-polo_Jan-Szczepanik_0931.mp3", "/wp-content/uploads/2018/06/fel_bp_Koninda-polo_Jan-Szczepanik_0931.mp3?_=75"]}
{"url": "https://pola-retradio.org/2018/06/e_elsendo-el-la-23-06-2018/", "title": "E_elsendo el la 23.06.2018", "published": "2018-06-23 20:46:02+02:00", "content_text": "Podkasto: Ludu en nova fenestro | Elŝutu\n\nLa 764-a E_elsendo el la 23.06.2018 ĉe www.pola-retradio.org\n\n– En la hodiaŭa felietono el la ciklo Koninda Polo ni prezentas la silueton de homo – nun iom forgesita, sed siatempe difinata kiel la pola Edison, aŭtoro de 50 inventaĵoj kaj kelkcent patentumitaj teknikaj solvoj koncerne koloran fotografion, teksadon aŭ televidon, Jan Szczepanik. – La komencaj informoj rilatas al kulturkampaj aktualaĵoj – la ebleco fari virtualan promenon tra la plej fama pola Dipatrina Sanktejo ĉe Hela Monto en Częstochowa [ http://www.zdjecialotnicze.pl/wirutalnyspacer/JasnaGoraPL.html ] kaj konstanta Korea Artgalerio en la varsovia Etnografia Muzeo. – Nia ampleksa E-komunuma segmento liveras informojn pri planoj enmovadigi naciligvajn E-lernantojn de Duolingo; pri nova ZEO-o, t.e. Placo de famaj siatempe esperantistaj gefratoj el la itala Massa, Cattina kaj Mario Dazzini; Pri Kultura Semajno en Salou, Hispanio, en oktobro 2018 ( http://esperanto-salou.blogspot.com.es/2018/01/aligilo-salou-2018.html ); pri senpage riceveblaj E-libroj (eldona@esperantosverige.se); – La akompana foto el interreto prezentas la unuan en la mondo aŭtomatan teksomaŝinon, kiun aŭtoris Jan Szczepanik. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/06/RetRadio_23.06.2018_sabato.mp3"]}
{"url": "https://pola-retradio.org/2018/06/saniga-efiko-de-servomaniero-de-krudaj-fruktoj-kaj-legomoj/", "title": "Saniga efiko de servomaniero de krudaj fruktoj kaj legomoj", "published": "2018-06-26 01:00:22+02:00", "content_text": "Ĝis nun ĉiuj esploroj kaj kampanjoj dediĉitaj al la publika sano koncentriĝis pri la kvanto de konsumataj fruktoj kaj legomoj. Sciencistoj el Novzelando decidis esplori kiel ilia prepar- kaj servomaniero influas la psikan sanon. Sciensistoj el la kolektivo de d-ino Tamlin Conner el la universitato de Otago ekzamenis pli ol 400 junajn plenkreskulojn (18-25-jaraĝajn)  el Novzelando kaj Usono. Tiu grupo estis elektita pro la fakto, ke junaj plenkreskuloj inter ĉiuj aĝogrupoj  plej malmulte manĝas fruktojn kaj legomojn, samtempe ĉe ili ekzistas alta risko de psikaj perturboj. En la komenca fazo de la eksperimento estis difinita meza konsumado de krudaj, kuiritaj aŭ alimaniere alifaritaj fruktoj kaj legomoj. Sekve tiuj donitaĵoj estis komparitaj kun aliaj rilate la psikan sanon de la ekzamenatoj. Temis ĉi-laste pri la vivstilo, demografiaj parametroj, nivelo de fizika aktiveco, dieto, longiĝaj malsanoj, soci-ekonomia statuso, etna deveno kaj sekso. Evidentiĝis, ke la konsumado de fruktoj kaj legomoj en la nemodifita stato klare ligiĝis kun pli bona psika sano. Post konsidero de ĉiuj kromaj faktoroj rezultis, ke la konsumado de krudaj fruktoj kaj legomoj ligiĝas kun plej malalta nivelo de deprimaj simptomoj, kun pliboniĝo de la psika bonfarto, t.e. pozitiva agordo, vivkontento kaj energinivelo.  En la unua deko da fruktoj kaj legomoj kun pozitiva efiko je la psika sano la novzelanda sciencistino elmontras karotojn, bananojn, pomojn, malhelverdfoliajn legomojn, kiel spinaco, latugon, citrusojn, freŝajn berojn, kukumojn kaj kiviojn.\n\nEl la elsendo 26.06.2018. Legas Tomek  – 1’50”\n\nsc_tm_Pliaj esploroj pri krudaj fruktoj kaj legomoj_01’50”", "author": null, "categories": ["Sciencaj informoj"], "audio_links": ["/wp-content/uploads/2018/06/sc_tm_Pliaj-esploroj-pri-krudaj-fruktoj-kaj-legomoj_0150.mp3", "/wp-content/uploads/2018/06/sc_tm_Pliaj-esploroj-pri-krudaj-fruktoj-kaj-legomoj_0150.mp3?_=76"]}
{"url": "https://pola-retradio.org/2018/06/konsilio-de-europo-alvokas-rusion/", "title": "Konsilio de Eŭropo alvokas Rusion", "published": "2018-06-26 01:00:32+02:00", "content_text": "La Jura Komisiono de la Parlamenta Asembleo de la Konsilio de Eŭropo alvokis Rusion, ke tiu ĉi redonu la vrakon de la aviliadilo,  en kiu en 2010 pereis apud Smolensko la pola prezidenta paro kun 94 aliaj personoj, en plimulto gravaj figuroj  en la pola politika kaj socia vivo. La proklamita lunde rezolucio alvokas senprokrastan redonon de la vrako, kiel ankaŭ de aliaj materialoj apartenantaj al la pola ŝtato. La rezolucion akceptis preskaŭ ĉiuj  ŝtatoj. Sindetenis Germanio.  En la teksto de la rezolucio la komisiono esprimas la bedaŭron, ke la rusaj reprezentantoj ne kunlaboris kun la vizitantaj Moskvon ĝiaj reprezentantoj kaj respondis neniujn petojn pri ricevo de donitaĵoj. Kiel informas la raporto „La 11-an de aprilo 2018 la Komitato por denova esploro de la katastrofo de la aviadilo Tu-154M en Smolensko, funkcianta ĉe la pola mnisterio por la defendo konstatis, ke la aviadilo estis „detruita en la aera spaco sekve de kelkaj eksplodoj”.\n\nEl la elsendo 26.06.2018. Legas Krystyna – 1’14”", "author": null, "categories": ["Novaĵoj"], "audio_links": ["https://pola-retradio.org/wp-content/uploads/2018/06/W_kg_Konsilio-de-Europo-alvokas-Rusion_0114.mp3", "https://pola-retradio.org/wp-content/uploads/2018/06/W_kg_Konsilio-de-Europo-alvokas-Rusion_0114.mp3?_=77"]}
{"url": "https://pola-retradio.org/2018/06/pli-ol-unu-mil-vizitantoj-en-la-papa-muzeo-en-wadowice/", "title": "Pli ol unu mil vizitantoj en la Papa Muzeo en Wadowice", "published": "2018-06-26 01:00:39+02:00", "content_text": "Komence de junio 2018 la Muzeo de la Familia Domo de Johano Paŭlo la 2-a bonvenigis la unuamilionan vizititanon. La muzeon, troviĝantan en la brikdomo – en kiu loĝis Wojtyła-familio, kaj en kiu naskiĝis Karol Wojtyła – vizitas personoj el la tuta mondo, kvankam en plimulto temas pri poloj. La sekvan grupon formas italoj. Entute inter la turistoj estis civitanoj de pli ol 100 landoj. La muzeo kreiĝis en 1984. Dudek jarojn poste ĝi estis reinaŭgurita post la 4-jaraj renovigaj laboroj. Karol Wojtyła loĝis en Wadowice ĝis la abiturienta ekzameno. Poste kun la patro li translokiĝis al Krakovo.\n\nEl la elsendo 26.06.2018. Legas Maciek – 0’46”", "author": null, "categories": ["Novaĵoj"], "audio_links": ["/wp-content/uploads/2018/06/W_mj_Pli-ol-unu-miliono-da-vizitantoj-en-Wadowice_046.mp3", "/wp-content/uploads/2018/06/W_mj_Pli-ol-unu-miliono-da-vizitantoj-en-Wadowice_046.mp3?_=78"]}
{"url": "https://pola-retradio.org/2018/06/cirkau-la-problemoj-kun-migrantoj-en-la-europa-unio/", "title": "Ĉirkaŭ la problemoj kun migrantoj en la Eŭropa Unio", "published": "2018-06-26 01:00:57+02:00", "content_text": "La gvidatoj de la 16 eŭropaj landoj parolis lastdimanĉe en Bruselo pri recepto pri migrokrizo en Eŭropo. Kiel sciate elvokis ĝin en 2015 Angela Merkel malobservante la unian leĝaron kaj malfermanta veste la pordojn antaŭ la tiel nomataj rifuĝintoj. La renkontiĝo ne akceptis la tekston de la antaŭpreparita deklaracio. Pri la migrokrizo oni i.a. parolis lastlunde en la Eŭropa Kolegio en Natolin apud Varsovio kun la partopreno de i.a. la pola ĉefministro Mateusz Morawicki kaj la prezidanto de la germana Bundestag Wolfgang Schaeuble. La germana politikisto substrekis, ke koncerne la migrokrizon ni devas agi ne tiom en humaneca, sed prudenta maniero. „Se ni akceptus 100 milionojn da homoj el Afriko, ni detruus Eŭropon”. Liaopinie ne eblas lasi rifuĝintojn al. si mem, sed ankaŭ ne eblas ilin akcepti en la eŭropaj landoj. „Necesas serĉi solvojn, kiuj kongruas kun eŭropaj valoroj, sed samtempe estas prudentaj, praktikaj kaj plenumeblaj” diris la germana politikisto. Mateusz Morawiecki atentigis, ke Pollando akceptas enmigrantojn – pro kio li cetere ricevis rekonvortojn  de Angela Merkel dum sia lasta vizito en Berlino parolante pri ŝanĝo en la starpunkto de Pollando pri akceptado de enmigrantoj. Temas pri personoj el la Centra Azio, el Kirgistano, Uzbekistano, Turkmenio. Pollando akceptas enmigrantojn el Vjetnamio, Flipinoj, Hinda Unio, Belorusio, Moldavio. En Pollando trovigas ĉirkau 25 mil ĉeĉenoj. La plej multnombran grupon konsisitigas ukrainanoj, el inter kiuj pasintjare 1 miliono 200 mil personoj legale laboris en Pollando. En 2017 oni prognozis, ke en 2018 temos pri 3 milionoj da legale laborantaj ukrainanoj. Ilia nombro estas tamen multe pli granda. Pollando ne aprobas tamen la principon de truda dislokado de enmigrantoj en la Unio.\n\nEl la elsendo 26.06.2018. Legas Milada – 2’45”", "author": null, "categories": ["Novaĵoj"], "audio_links": ["/wp-content/uploads/2018/06/W_msz_Cirkau-interparoloj-pri-migrado_0245.mp3", "/wp-content/uploads/2018/06/W_msz_Cirkau-interparoloj-pri-migrado_0245.mp3?_=79"]}
{"url": "https://pola-retradio.org/2018/06/el-la-e-gazetaro-26-06-2018/", "title": "El la E-gazetaro – 26.06.2018", "published": "2018-06-26 19:21:48+02:00", "content_text": "En la hodiaŭa Trarigardo de la E-Gazetaro,   ni foliumas la 150-an numeron de „La Lampiro”, la majan kaj junian numerojn de „La Revuo Orienta”, la 3-an nunjaran numeron de „Norvega Esperantisto” kaj la junian numeron de „Esperantolehti”.\n\nLa hodiaŭan renkontiĝon kun la E-gazetaro mi proponas komenci per la reta eldono de la 150-a numero de La Lampiro, la organo de la E-Asocio de la brazila San-Paulo. Malfermas ĝin pensiga artikolo de Paŭlo S. Viana „Lumo en la mondo” rilatanta jam al la decembra, 70-a  datreveno de la Universala Deklaracio de la Homaj Rajtoj. Kvankam ĝi estis proklamita post la finiĝo de la 2-a mondmilito la aŭtoro memorigas historiajn momentojn,  en kiuj pri ĝenerale konceptataj „homaj”, ‘naturaj” rajtoj jam oni cerbumis kaj nun referencas al la situacio, en kiu pro daŭraj militoj  kaj kruelaĵoj tiuj rajtoj estas lezataj. Tiel do liaopinie  la Deklaracio  al pesimistoj ŝajnas estis „hipokritaĵo de potenculoj”. Viana asertas kontraŭon per la vortumo „esperantistoj ĝenerale ne emas partopreni tiun vidpunkton. Ni ne forlasas la esperon kaj bataladon por paco kaj justeco, kiu dekomence indikas la vojon al nia movado. La fakto, ke la homaro ankoraŭ ne sukcesis plenumi la indikojn de tiu dokumento, ne signifas, ke ĝi ne pravas. Male, ni klopododas daŭre diskonigi ĝin kaj pledi por ĝiaj principoj”. […] „Pli ol iam la Universala Deklaracio de Homaj Rajtoj estas aktuala kaj nepre necesa en nia tumulta mondo”, konkludas Paŭlo Sergio Viana.  Ĉu efektive esperantistoj klopodos reveni en siaj cerbumadoj al la decembra datreveno de la Deklaracio, kiel sugestas la aŭtoro en la sekvontaj monatoj?  Eble valorus vastigi la temon de la Deklaracio mem per la rolo de Konsilio pri Homaj Rajtoj ĉe Unuiĝintaj Nacioj, kiun nur antaŭ semajnoj forlasis Usono. Post longa interrompo mi denove  havas la eblecon ekranfoliumi ĉi tiun brazilan periodaĵon kun tre varia temaro kultura, socia, lingvistika, movada. Nur listigante mi informu, ke ni trovas en ĝi i.a. filmrecenzon pri la franca/belga animita filmo „Jack kaj mekaniko de la koro”, artikolojn pri psikologia fenomeno eskapismo, pri la fenomeno de fotozintezo, eksplikon pri la brazila leĝa situacio koncerne stabilan kuniĝon. Kelkaj kontribuoj rilatas al kulturo. Paŭlo S. Viana skribas pri neforgesebla verko de Gerldo Mattos „Ivan, la 6-a”, Maria Nazaré Laroca proksimigas la silueton de la poeto Belmiro Braga. Rilate lingvon la leganto trovas la artikolon pri komoj en frazoj enhavantaj rilatajn propoziciojn kaj pri la uzo de E-epietoj, kiuj funkcias kiel substantivoj. Mian intereson evidente kaptis la artikolo pri la pola lingvo, en kiu la aŭtoro, studento de la pola lingvo skribas aparte pri „verboj de movado”, mi mem dirus verboj de „moviĝo” en la pola,  kiuj same kiel en multaj aliaj slavaj lingvoj havas imperfektan kaj perfektan formojn. La movadaj informoj rilatas tiu-ĉi numere kaj al. la brazilaj E-kongresoj, pri kiuj ni cetere informis en niaj elsendoj, al la nunjaraj homaranismaj kunvenoj en San Paŭlo. Movade estas ja ligita ankaŭ la artikolo pri la historio de Lisbono – la kongresurbo 2018. Entute tre interesa periodaĵo, pro kies redakto niaj gratuloj direktiĝas al Paŭlo Sergio Viana. Ĵus venis ĉiam regule aperanta la junia numero de „La Revuo Orienta”. Kun granda plezuro mi trovis en ĝi la laŭvican silueton de koninda eksterlanda esperantisto prezentanta sin al la japana leganto. Temas ĉi-foje pri la itala kaj internaciskale aktivanta esperantistino Edvige Tantin Ackermann, kiu eksplikas, kiel Esperanto fariĝis parto de ŝia vivo.  Multaj konas ŝin pro ŝiaj aktivadoj kiel komitatanino de UEA kaj kiel organizantinon de multaj gravaj aranĝoj. Mi ĝojas legi ŝiajn vortojn en la junia numero de la periodaĵo de JEI.  Signifan lokon en la junia numero okupas beletro. Ni estas bonŝancaj konatiĝi kun la 2-a premio de literatura konkurso de JEI-2017. Temas pri la tradukaĵo el la originala verko de AKUTAGAWA Ryuuosuke „Fortuno” esperantigita de TAI Takasi. Kortuŝite mi legis krome la rememoron pri Kapaino, jam mortinta japana esperantistino, edziniginta antaŭ jarcentduono al korea esperantisto, kiu eĉ se spertis mizeran vivon en Koreio akiris altlernejan postenon pri la japana lingvo,  kaj kiun oni honoromaĝis per vizito ĉe ŝia tombo dum la Seula UK. Eble aldonendas, ke kiel  ni legas „antaŭ 50 jaroj por japanino edziniĝi kun koreano kaj loĝi en Koreio estis tro aŭdace, ne tolereble por ordinaraj japanoj”. Kutime kun intereso mi sekvis ĉi-numere la novaĵojn hokitajn de Okita. Ĉi-foje ni ekscias pri Parlamenta Grupo por Promocii Futbalan Diplomation por plibonigi la rilaton kun Ĉinio.  Ni tamen rerigadu krome al la maja numero de „La Revuo Orienta” veninta komence de junio. Tiunumere pri sia e-ista vivo rakontas Ho Song el Koreio, profesia pentristo deklaranta la deziron esti elstara uzanto de Esperanto kaj senmakula ĝuanto de ĝia kulturo. La maja numero de JEI-periodaĵo amplekse informas pri Nara, kiel loko de la 2-a Komuna E-kongreso de Japanio kaj Koreio, ĝi liveras raporton pri la 9-a TAKE en Havano. Okita Kazumi tiunumere proksimigante Japanion referencas al la retiriĝo de la japana kantistino AMURO Namie en la 25-jariĝo de sia  estrada debuto. Ne nur „La Revuo Orienta” kalkuliĝas al la regulkonforme aperantaj E-periodaĵoj. Meze de junio venis la tria nunjare numero de „Norvega Esperanisto”, kiu kovrilpaĝe prezentas, kiel Esperanto meze de majo videbliĝis en Tromsø. La komencaj informoj rilatas tamen al la dutaga Skandinavia Kongreso, krom raporto publikigante la Deklaron,  per kiu Dana E-Asocio, Norvega E-Ligo kaj Sveda E-Federacio emfazas la intencon pligrandigi la kunlaboron inter si per komunaj skajpkunvenoj, instigo al kunlaboro de siaj junularaj organizoj, esploro de ebleco organizi komunajn eventojn, interŝanĝo de informoj pri novaĵoj, reklammaterialoj, lerniloj, studmetodoj, movadaj, kulturaj aŭ fakaj aranĝoj, funkciigo de la komuna retejo esperantonordio.org. Krom enhavoriĉaj junularaj paĝoj la norvega leganto ricevas riĉpilole lingvajn konsilojn de Otto Pritz kaj Mario Machlik la kvaran fojon  referencas al sia profesia/esperantista vizito en Japanjo sub la titolo „Japana mozaiko”. Rozornamita kovrilpaĝe la junia numeo de „Esperantolehti” informas pri la septembraj Aŭtunaj Tagoj kaj la trejnseminario renkonte al la UK 2019 en Lahti. Sed en la venontjara UK-urbo okazis jam komence de junio Somera Kurso, jam kelkfacete preparante al la evento 2019,  pri kio raportas Tiina Oittinen. La intensaj preparoj kaj rilata seminario okazos aŭtune, pri kio detaligas la publikigita ĉi-numere programo de la evento. Tre interesa iniciato kulige kun la Lahti-a UK estas la informo pri la nova babilejo por finnnlandanoj, kiu konsistas el diskutforumo kaj kurso por kongresanoj de la UK en. Juninumere finnaj esperantistoj adiaŭas malonvan E-aktivulinon, E-instruinon Silja Kivekäs. Sole nekrologaj informoj malmulte parolas al eksterlandanoj pri la vivgraveco de koncerna persono. Kelkaj akompanaj personaj frazoj de Synnöve Mynttinen, sekretario de E-Ligo de Finnaj Instruistoj dum la aktivula periodo de la forpasinta esperantistino prokismigas la unikecon de la vivo de Silja Kivekäs. Synnöve skribis: „Mi estas dankema al Silja, ĉar sen ŝia instruado mi ne lernus Esperanton kaj ne trovus E-movadon. Estis ĝuste ŝi, kiu instigis  min partopreni Vintrajn Tagojn de EAF en Jyväskylä, kie Harri Laine transdonis la martelon al Jukka Laaksonen. Silja ne tre ŝatis, kiam mi diris, ke mi estas ŝia diŝĉiplino, kiam mi dum iu el la E-vojaĝoj de Sigrid Kivistö tiel prezentis min al lokaj esperantistoj. Iam ŝi diris, ke plej bona afero de E-vivo estas la komunaj vojaĝoj al interesaj lokoj”. Dankon Synnöve, ke krom la informoj pri ŝiaj meritoj ni povis iom familire alrigardi la figuron de la grava finna E-aktivulino. La finnaj esperantistoj en sia junia numero de „Esperantolehti” publikigas i.a. la alvokon de Isabelle Nicolas starigi internacian E-vojon, itineron uzante por tio ZEO-ojn. Tiu ĉi iniciato ŝajnas esti tre bonvena por vigligi la agadon de ZEO-komisiono de UEA, kiu funkcias iom lame kaj pasive, ne ĉiam ĝisdate.\n\nEl la elsendo 26.06.2018. Legas Barbara – 11’58”", "author": null, "categories": ["Felietonoj"], "audio_links": ["/wp-content/uploads/2018/06/fel_bp_El-la-E-Gazetaro_1158.mp3", "/wp-content/uploads/2018/06/fel_bp_El-la-E-Gazetaro_1158.mp3?_=80"]}
{"url": "https://pola-retradio.org/2018/06/e_elsendo-el-la-26-06-2018/", "title": "E_elsendo el la 26.06.2018", "published": "2018-06-26 22:49:32+02:00", "content_text": "Podkasto: Ludu en nova fenestro | Elŝutu\n\nLa 765-a E_elsendo el la 26.06.2018 ĉe www.pola-retradio.org\n\n– Hodiaŭ ni denove proponas Trarigardon de la E-Gazetaro, en kiu ni foliumas la 150-an numeron de „La Lampiro”, la majan kaj junian numerojn de „La Revuo Orienta”, la 3-an nunjaran numeron de „Norvega Esperantisto” kaj la junian numeron de „Esperantolehti”. – La komencaj aktualaĵoj rilatas al la migroproblemoj en la Unio kaj en Pollando; al la alvoko de Konsilio de Eŭropo al Rusio pri redono de la vrako de la pola aviadilo kaj aliaj dokumentoj ligitaj kun katastrofo apud Smolensko de antaŭ 8 jaroj; al la populareco de Muzeo de Johano Paŭlo la 2-a en lia naskiĝloko Wadowice. – La sciencbultena temo traktas tion, kiel prepar- kaj servomaniero de krudaj fruktoj kaj legomoj efikas sanige. – En la hodiaŭa elsendo kantas SoNori memorigante fragmente sian originalan E-kanton „Ĉio estus vana”. La akompana foto el la Interreto prezentas internon de la Muzeo en la naskiĝdomo de Johano Paŭlo la 2-a en Wadowice. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/06/RetRadio_26.06.2018_mardo.mp3"]}
{"url": "https://pola-retradio.org/2018/06/leteroj-de-frederiko-chopin-en-varsovio/", "title": "Leteroj de Frederiko Chopin en Varsovio", "published": "2018-06-29 15:08:52+02:00", "content_text": "Ĝis la fino de junio la varsovia  Muzeo de Frederiko Chopin prezentas aŭtografojn de leteroj de la elstara pola komponisto. La muzeo akiris ilin en la lastaj jaroj (2011-2017) pere de aŭkcidomoj, internaciaj antikvaĵejoj kaj de privataj personoj. Ĉiuj estas provizitaj per informoj pri la cirkonstancoj de la kreiĝo, informas pri la originala teksto ne subigita al redakto. Kelkiuj leteroj neniam pli fre estis publikigitaj aŭ ekspoziciitaj. Ili ĉiuj proksimigas la figuron de la komponisto kaj krome ebligas enrigardi la epokon, en kiu Chopin vivis kaj kreis.  La leteroj enhavas menciojn pri unuopaj komponaĵoj, ilia verkado, kontaktoj kun eldonejoj. Troviĝas en ili ankaŭ pripensoj pri la propra vivo, pri la aktuala monda situacio. La leteroj de Chopin estas ankaŭ gravaj literaturaj dokumentoj, ĉar la komponiston karakterizis enorma lingvolerteco, vortkrea talento. Lian stilon karakterizas vigla, inteligenta priskribmaniero spegulanta lian penetreman, akrarigardan manieron percepti la realon. Inter la korespondaĵoj troviĝas iom neformalaj – ankaŭ laŭaspekte – leteroj al la familio, kiel ankaŭ oficialaj leteroj i.a. al la konataj tiuperiode muzikistoj kaj muzikeldonejoj.\n\nEl la elsendo 29.06.2018. Legas Maciek – 1’28”", "author": null, "categories": ["Kulturkroniko"], "audio_links": ["/wp-content/uploads/2018/06/kk_mj_Leteroj-de-Chopin_0128.mp3", "/wp-content/uploads/2018/06/kk_mj_Leteroj-de-Chopin_0128.mp3?_=81"]}
{"url": "https://pola-retradio.org/2018/06/10-jarigo-de-la-orkidejo-en-la-kastelo-de-lancut/", "title": "10-jariĝo de la orkidejo en la kastelo de Łańcut", "published": "2018-06-29 15:18:20+02:00", "content_text": "Antaŭ 10 jaroj en la rezidejo de Lubomirski- kaj Potocki-familioj en la kastelo de Łańcut (la sudorienta Pollando) estis inaŭgurita la kultivado de orkidoj, pro kiuj ĝi famis en la komenco de la 20-a jarcento. De 10 jaroj la vizitantoj povas admiri plantojn kreskantajn same en la grundo, kiel ankaŭ ĉe rokoj aŭ arbotrunkoj. Troviĝas tie ankaŭ hibridaj orkidoj kultivitaj de homo kaj formiĝintaj biologie sen la homa interveno. Aparta atrakciaĵo de la orkidejo en Łańcut estas la historiaj specioj el la antaŭmilita kolekto de Potocki-familio, kiuj estis menciitaj en la fama katalogo „Reichenbachia” el la 19-a jarcento, troviĝanta en la kastela biblioteko. La kastela orkidejo en Łańcut estas la unusola en Pollando centro, en kiu estas ekspoziciataj ekskluzive orkidoj. Temas pri pli ol 3 mil plantoj, reprezentantaj ĉirkaŭ 900 orkidajn speciojn kaj specojn, inkluzive de la plej maloftaj kaj ekzotikaj. Ili devenas el preskaŭ ĉiuj kontinentoj – Azio, Afriko, ambaŭ Amerikoj, Aŭstralio kaj Eŭropo. Multaj ravas pro sia aromo, sed estas ankaŭ aliaj, kies odoro impresas kiel putriĝanta materialo.\n\nEl la elsendo 29.06.2018. Legas Gabi – 1’34”", "author": null, "categories": ["Kulturkroniko"], "audio_links": ["/wp-content/uploads/2018/06/kk_gk_Orkidejo-en-Lancut-muzeo_0134.mp3", "/wp-content/uploads/2018/06/kk_gk_Orkidejo-en-Lancut-muzeo_0134.mp3?_=1"]}
{"url": "https://pola-retradio.org/2018/06/koninda-pollando-kastelo-en-goluchow/", "title": "Koninda Pollando: Kastelo en Gołuchów", "published": "2018-06-29 19:18:47+02:00", "content_text": "La kastelo en Gołuchów [go-u-ĥuf] estas unu el la plej grandaj atrakciaĵoj de la poznana regiono en la okcidenta Pollando. Tiu ĉi pli ol 400-jara konstruaĵo estas unu el la plej belaj en la tuta Pollando. Origine temis pri frurenesanca masonita, kelketaĝa konstruaĵo kun defenda karaktero, havanta defendturojn ĉe ĉiu angulo. Ĝi estis konstruita por Rafał Leszczyński, aristokrato, loka altrangulo, la patro de reĝo Stanisław Leszczyński, poeto kaj oratoro, ambasadoro de la Respubliko en la Otomana Imperio. La unusolajn restaĵojn de lia kastelo konsistigas nun keloj, fundamentoj de belvedero kaj tri videblaj de la korto turoj. Lia filo Wacław Leszczyński tranformis ĝin en magnatan rezidejon, sed dum pliaj 250 jaroj la posedantoj de la kastelo en Gołuchów kalejdoskope ŝanĝiĝadis. Tio daŭris ĝis la mezo de la 19-a jarcento, kiam la kastelposedaĵon aĉetis  por sia filo pola aristokrato, politika aganto, artmecenato kaj eldonisto de historiaj fontoj, Tytus Działyński. En 1857 lia filo Jan edziĝis al Izabella Elżbieta Czartoryski, pola pentristino, kolektanto de la artverkoj. La filino de princo Adam Jerzy Czartoryski kaj Anna Zofia familie Sapieha de la infanaĝo estis ligita kun Parizo. Tie ŝi gvidis la Polan Instituton ĉe la pariza Hotel Lambert farante tamen plurajn vojaĝojn tra Eŭropo, ankaŭ tra Alĝerio, Egipto kaj Sankta Lando. La plimulton de sia vivo ŝi pasigis en Parizo, post la geedziĝo ankaŭ en Gołuchów. En 1872 ŝi transprenis la tiean kastelon pro la pruntedonita al la edzo mono por la bezonoj de la – fiaskinta – kontraŭcara insurekcio 1861. Pro la verdiktita mortopuno Jan devis elmigri, tamen en 1869 pro la amnestio li povis reveni kaj estis liberigita de akuzoj. Li revenis daŭrigante la kulturan kaj eldonan agadon, sed koncentriĝis pri alikonstruo de la kastelo en Kórnik, kiu fariĝis lia rezidejo. Verdire komence li intencis kontribui al la alikonstruo de la kastelo en Gołuchów, sed la planoj ŝanĝiĝis, kiam liaj ideoj ne ricevis aprobon de Izabella. Do, Izabella Elżbieta Czartoryski alikonstruis – parte laŭ propra koncepto – kastelon transformante ĝin en muzeon. Dank’ al la fondaĵo establita en 1893 estis certigitaj rimedoj por ĝia funkcido. Laŭ ŝia ideo la muzeo estis malfermita al ĉiu artamanto, artinteresiĝanto kaj ne disvdidebla je fragmentoj. Ŝia celo estis rekrei la iaman brilon de Gołuchów-rezdejo, iama sidejo de Leszczyński-familio. Por realigi tiun planon Izabella venigis el Francio diversajn  artistojn, arkitekton Maurico Augusto Ouradou, skulptiston Karlo Biberon kaj pentriston Ludoviko Breugnot, kiuj restaŭris la kastelon imitante la kastelojn de apud Luaro. Al ili ŝuldiĝas altaj – kovritaj de ardezoj – tegmentoj, sveltaj kamentuboj kaj skulptista finpretigo. Oni uzis tiucele i.a. historiajn arkitekturajn elementojn aĉetatajn de Izabella en la eŭropaj antikvaĵejoj, kiel malnovgotikajn aŭ renesancajn kamenetojn, ŝutrojn kaj aliajn.  El iom kaduka konstruaĵo Izabella kreis superban arkitekturan-parkan kompekson konforme al la 19-jarcentaj artkonceptoj, kiu fariĝis unu el la plej konataj muzeoj sur la tiamaj polaj teritorioj. Ĝis la eksplodo de la 2-a mondmilito temis ankaŭ pri unu el la plej grandaj privataj muzeoj en Eŭropo. Izabella iniciatis ankaŭ la kastelan kolekton de antikvaj vazoj, grafikaĵoj, artmebloj. Inter multaj valoraj grafikaĵoj, pentraĵoj kaj krokizoj multaj estis ligitaj aŭ akcentantaj ligojn kun Pollando, kiel „Malgranda polo” de Rembrandt, „Madono kun granato” de Stwosz, portreto de Kościuszko de Grassi aŭ kronceromonia bildo de reĝo Stanisław August Poniatowski. La polan karakteron de la rezidejo akcentis ankaŭ pluraj, belegaj sarmataj portretoj, t.e. portertoj de polaj nobeloj en tradiciaj vestoj. La princino Izabella Czartoryski mortis en Francio en 1899, sed ŝia korpo estis sepultita en Gołuchów en la kapelo troviĝanta en la ĉirkaŭanta la kastelon parko. Ŝian kolektistan pasion daŭrigis nevo, princo Witold Czartoryski. Post lia morto komence de la 20-a jarcento Gołuchów fariĝis posedaĵo de princo Adam Czartoryski, kiu daŭrigis la agadon de sia pli juna frato, eldoninte ampleksan gvidlibron tra la kolekto. La eksplodo de la 2-a mondmilito vanigis la ideon transporti la kolekton al Poznano. Malgraŭ la entreprenitaj klopodoj savi almenaŭ la plej valoran parton de Gołuchów-kolekto ĝi estis prirabita de germanoj en 1939 kaj ĝiaj eksponaĵoj forveturigitaj al Germanio aŭ parte detruitaj. Parton de la kolekto oni reakiris en la 50-aj/60-aj jaroj, kiam la kastelo fariĝis jam la posedaĵo de la Nacia Muzeo en Poznano. Dank’ al ĝiaj klopodoj la kastelaj salonegoj estis ekipitaj per valoraj murtapiŝoj, eŭropa pentroarto, maloftaj mebloj kaj kolekto de la artmetiaĵoj. La referencanta per sia formo al la famaj kasteoj ĉe Luaro iama rezidejo de Działyński-familio kaj ĉirkaŭanta ĝin parko ĉiujare logas amason da vizitantoj, pri kio ne eblas miri, ĉar temas pri eksterordinare ĉarma angulo de Pollando. Simile kiel antaŭ la milito la ĉefkonstraĵo kun konstruaĵo flanka rolas kiel muzeo, liverante estetikajn impresojn sur alta eŭropa nivelo. La eksponaĵojn eblas admiri en pluraj laŭtemaj salonoj. La viziton en la muzeo eblas daŭrigi en la parko, kiun apudas en la proksima arbaro bizona rezervejo. La ĉirkaŭ 162-hektara parto, origine en la angla stilo, kreita de ĝardenisto Adam Kubaszewski, nun rolas kiel parko panorama. Komence estis en ĝi mil arbo- kaj arbustospecioj, inkluzive multajn ekzotikajn.  Pasintjare la kastelo kaj la parko estis aĉetita de la heredantoj  fare de la Nacia Muzeo en Poznano kontraŭ 20 milionoj da zlotoj.\n\nEl la elsendo 29.06.2018. Legas  Barbara  -8’15”", "author": null, "categories": ["Felietonoj"], "audio_links": ["/wp-content/uploads/2018/06/fel_bp_Koninda-Pollando_Kastelo-en-Goluchow_0815.mp3", "/wp-content/uploads/2018/06/fel_bp_Koninda-Pollando_Kastelo-en-Goluchow_0815.mp3?_=2"]}
{"url": "https://pola-retradio.org/2018/06/1918-senpagaj-muzeaj-lecionoj-en-krakovo/", "title": "1918 senpagaj muzeaj lecionoj en Krakovo", "published": "2018-06-29 21:49:43+02:00", "content_text": "Ĝis la fino de decembro 2018 la Nacia Muzeo en Krakovo planis 1918 senpagajn muzeajn lecionojn kaj edukpromenojn por omaĝi la 100-an jubileon de la pola sendependeco. Tiuj okupoj okazas en ĉiuj muzeaj filioj, en konstantaj kaj porokazaj ekspozicioj de Krakovo. Ili estis pretigitaj por diversaĝaj lernantoj de ĉiuspecaj lernejoj. Certaj lecionoj estas adresitaj al handikapuloj. La muzeaj laborantoj pretigis pli ol 90 diversajn temojn de la lecionoj, ekzemplodone pri koloroj kaj formoj en la nuntempa arto, pri la arto portreti, krei vitralojn, pri dizajno, pri legendoj, fabeloj kaj mitoj en la pentroarto, pri la polaj naciaj insurekcioj, pri generacikonfliktoj en la arto, pri patriotismo kaj analizo de la artverkoj. La muzeaj lecionoj okazas en du partoj. La unua funkciis ĝis junio, la dua komenciĝos en septembro kaj daŭros ĝis la 21-a de decembro. La edukpromenoj tra Krakovo  komenciĝis ekde julio. Dum someraj monatoj la okupojn partoprenos ankaŭ infanoj el kulturdomoj, el organizitaj somerumaj skipoj kaj tendaroj, kiuj pasigas la someran feriadon en la regiono de Krakovo. La oferton povas utiligi ankaŭ instruistoj, laborantoj de kulturdomoj, de lernejaj-edukaj centroj, de mediaj kleriĝejoj kaj aliaj institucioj, kiuj volas riĉigi la kulturan edukoferton por siaj junaj protektatoj.\n\nEl la elsendo 29.06.2018. Legas Tomek – 1’34”", "author": null, "categories": ["Kulturkroniko"], "audio_links": ["/wp-content/uploads/2018/06/kk_tm_1918-muzeaj-lecionoj_0134.mp3", "/wp-content/uploads/2018/06/kk_tm_1918-muzeaj-lecionoj_0134.mp3?_=3"]}
{"url": "https://pola-retradio.org/2018/06/e_elsendo-el-la-29-06-2018/", "title": "E_elsendo el la 29.06.2018", "published": "2018-06-29 21:57:08+02:00", "content_text": "Podkasto: Ludu en nova fenestro | Elŝutu\n\nLa 766-a E_elsendo el la 29.06.2018 ĉe www.pola-retradio.org\n\n– En la hodiaŭa felietono el la ciklo Koninda Pollando ni proponas viziton en la Kastelo de Gołuchów, en la Poznana regiono. Temas pri unu el la plej belaj objektoj en Pollando funkcianta kiel muzeo dank’ al la iniciato de ĝia 19-jarcenta posedantino, princino Izabella Czartoryski-Działyński. Elektitaj eksponaĵoj el ĝia kolekto estas nun ekspoziciataj en la Nacia Muzeo de Poznano. – La komencaj kulturkronikaj informoj koncernas la finiĝantan en Varsovio ekspozicion de leteroj de Frederiko Chopin, la 10-jariĝon de la rekreita Orkidejo en la Kastelo de Łańcut (la sudorienta Pollando) kaj la 1918 muzeajn edukeventojn en la regiono de Krakovo lige kun la 100-jariĝo de pola sendependeco akirita en la 1918-a jaro. – La komunuma parto de la elsendo enhavas informojn pri la rezultoj de la franca poezikonkurso, en kiu nunjare la unuan fojon eblis partopreni uzante Esperanton, pri nova ZEO en Hispanio kaj fine pri la jama ebleco aliĝi al la mimozsezona Meditereanea Semajno en Les Issambres, Francio en marto 2018. – Tra la elsendo aŭdiĝas la kanzono de Ramona van Dalsem „La mondo ne estas florĝardeno”. La akompana interreta foto prezentas la silueton de la kastelo en Gołuchów. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/06/RetRadio_29.06.2018_vendredo.mp3"]}
{"url": "https://pola-retradio.org/2018/07/edukprojekto-pri-polaj-civitanoj-en-la-koncentrejo-auschwitz/", "title": "Edukprojekto pri polaj civitanoj en la koncentrejo Auschwitz", "published": "2018-07-03 01:00:33+02:00", "content_text": "Komenciĝis la realigado de la edukprojekto adresita al la pola junularo titolita „Polaj civitanoj en la koncentrejo Auschwitz”.  Ĝia celo estas honesta prezento, baze de faktoj kaj ekzamenitaj fontoj de la  historio kaj sortoj de la polaj civitanoj deportitaj al la germana koncentrejo. La projekto konsistas el tri elementoj. La unuan formas dokumenta filmo „La atestantoj”, bildiganta la sortojn de polaj malliberigitoj de Auschwitz – poloj, judoj kaj romaoj en la kunteksto de politiko de la nacisocialisma Germanio, de la kreiĝo kaj funkciado de la koncentrejo kaj de la germana teroraparato. La aliaj elementoj estas edukfasko kun lecjonscenaro bazita sur la sortoj de ses personoj, kiuj dum la 2-a mondmilito en plimulto estis samaĝaj kiel la nunaj lernantoj. La tria elelemtno estos labormaterialoj por instruistoj. La dokumenta filmo kaj edukfaskoj aperos tradukite en la lingvoj angla kaj hebrea. Germanoj establis la koncentrejon Auschwitz en 1940 por malliberigi tie polojn. Auschwitz-II Birekanu kreiĝis du jaroj poste fariĝinte ekstermejo de judoj. En la koncentreja strukturo funkciis reto da subtendaroj. En la jaroj 1940-45 germanoj deportis tien  ĉ. unu milionon 300 mil personojn, inkluzive de 450 mil civitanoj de la 2-a Pola Respubliko, inter kiuj estis ĉirkaŭ 300 mil judoj, 150 mil poloj kaj 1400 romaoj.\n\nEl la elsendo 03.07.2018. Legas Maciek – 1’36”", "author": null, "categories": ["Novaĵoj"], "audio_links": ["/wp-content/uploads/2018/07/w_mj_Edukprogramo-pri-poloj-en-Auschwitz-koncentrejo_0136.mp3", "/wp-content/uploads/2018/07/w_mj_Edukprogramo-pri-poloj-en-Auschwitz-koncentrejo_0136.mp3?_=4"]}
{"url": "https://pola-retradio.org/2018/07/ekoparko-en-gdanska-studenta-urbeto/", "title": "Ekoparko en Gdanska Studenta Urbeto", "published": "2018-07-03 01:00:35+02:00", "content_text": "Komence de junio sur la tereno de la Balta Kampuso de la Gdanska Universitato estis funkciigita Ekoparko, kies patrono estas Maciej Płażyński, diplomito de ĉi tiu universitato, Sejmmarŝalo de la 2-a oficperiodo, pereinta en la aviadila katastrofo apud Smolensko en 2010. Kiel la marŝalo de la Pomeria Vojevodio li helpis en disponigo de la terenoj por la studenta urbeto. La ekoparko plenumas edukajn, sciencajn kaj ripozigajn funkciojn. Studentoj de la biologia kaj kemia fakultato partoprenas tie praktikajn studokupojn. Sciencistoj okupiĝas pri la genetika varieco de tiaj specioj kiel rozero, stipo,  malalta kaj nana betuloj.  Sur la tereno de la ekoparko estis instalitaj du ornamaj akvoreceptakloj, kiuj servos kiel generaj medioj por amfibioj, insektoj kaj senvertebruloj.  Samtempe la loĝantoj de Gdansko, Gdynia, Sopot ricevis en la Ekoparko de Maciej Płażyński la eblecon ĝui terenojn destinitajn por refreŝigo.\n\nEl la elsendo 03.07.2018. Legas Maciek – 1’57”", "author": null, "categories": ["Novaĵoj"], "audio_links": ["/wp-content/uploads/2018/07/w_mj_Ekoparko-en-la-studenta-urbeto-de-Gdansko_0107.mp3", "/wp-content/uploads/2018/07/w_mj_Ekoparko-en-la-studenta-urbeto-de-Gdansko_0107.mp3?_=5"]}
{"url": "https://pola-retradio.org/2018/07/sukceso-de-polaj-altlernejoj/", "title": "Sukceso de polaj altlernejoj", "published": "2018-07-03 01:00:37+02:00", "content_text": "En la prestiĝa rangolisto QS World University Ranking ĝis 14 grandiĝis la nombro de polaj altlernejoj. En 2018 Aldoniĝis do 5 novaj superaj lernejoj el Pollando. La plej bonan lokon akiris la Varsovia Universitato, sian pozicion altigis ankaŭ la krakova Jagelona Universitato. Inter aliaj polaj altlernejoj troviĝas la Varsovia Politekniko, Universitato de Adam Mickiewicz en Poznano, la Min-fandindustria Akademio en Krakovo, la Lodza Universitato, Universitato de Nikolao Kopernik en Toruń kaj la vroclavaj Universitato kaj Politekniko. La unuan fojon en la rangolisto QS World University Ranking en 2018 aperis la Politeknikoj de Krakovo, Lodzo, Poznano kaj Universitatoj el Gdansko kaj Katowice. Tio laŭ ekspertoj estas rezulto de la rezigno pri amasa edukado favore al kvalita.\n\nEl la elsendo 03.07.2018. Legas Maciek – 0’57”", "author": null, "categories": ["Novaĵoj"], "audio_links": ["/wp-content/uploads/2018/07/w_mj_Polaj-altlernejoj-en-prestiga-rangolisto_057.mp3", "/wp-content/uploads/2018/07/w_mj_Polaj-altlernejoj-en-prestiga-rangolisto_057.mp3?_=6"]}
{"url": "https://pola-retradio.org/2018/07/nova-neinvada-metodo-korekti-la-vidkapablon/", "title": "Nova, neinvada metodo korekti la vidkapablon", "published": "2018-07-03 01:00:42+02:00", "content_text": "Miopeco fariĝas la mondskala problemo. Ĝis la 2020-a jaro en la tuta mondo okulvitrojn aŭ lensojn devos uzi pli ol du kaj duona miliardoj da homoj. En Usono kaj Eŭropo la nombro da miopuloj duobliĝis en la daŭro de la lastaj 50 jaroj. Tamen Sinisa Vukelic el Columbia Engineering prilaboris novan neinvadan metodon korekti la miopecon. Ĝi uzas laseron, kiu liveras impulsojn tre malaltenergiajn kun granda frekventeco al precize elektita histo de korneo, ŝanĝante ĝiajn biokemiajn kaj biomekanikajn proprecojn. La ĝisnunaj laseraj intervenoj havis invadan karakteron ligiĝante kun risko de parta aŭ kompleta perdo de vidkapablo, damaĝo aŭ malfortigo de korneo aŭ kun la postoperaciaj komplikaĵoj. La nova metodo ŝanĝas la geometrion de la histo kaj ligiĝas kun malpli da flankefikoj ol teknikoj ĝis nun aplikataj. Ĝi ne disŝiras histojn kaj ne damaĝas ĉelojn, ŝanĝante sole iliajn biokemiajn kaj biomekanikajn proprecojn. Ĝi povas esti uzata por kuraci miopecon, hipermetropion, astigmatismon kaj neregulan astigmatismon. Unusola flankefiko estas stimulo de la histo produkti sangoplasmon en malgranda kvanto. Nun sub la gvido de Vukelic estas konstruata prototipo de kuracinstrumento kaj fine de jaro estas planitaj testoj kun homoj. Sciencistoj volas uzi la novan teknikon aplikonte ĉi tiun laseron ankaŭ por la kuracado de la fruaj fazoj de artrozo.\n\nEl la elsendo 03.07.2018. Legas Tomek  – 1’38”\n\nsc_tm_Nova lasera metodo kuraci miopecon_01’38”", "author": null, "categories": ["Sciencaj informoj"], "audio_links": ["/wp-content/uploads/2018/07/sc_tm_Nova-lasera-metodo-kuraci-miopecon_0138.mp3", "/wp-content/uploads/2018/07/sc_tm_Nova-lasera-metodo-kuraci-miopecon_0138.mp3?_=7"]}
{"url": "https://pola-retradio.org/2018/07/e_elsendo-el-la-03-07-2018/", "title": "E_elsendo el la 03.07.2018", "published": "2018-07-03 22:20:02+02:00", "content_text": "Podkasto: Ludu en nova fenestro | Elŝutu\n\nLa 767-a E_elsendo el la 03.07.2018 ĉe www.pola-retradio.org\n\n– Hodiaŭ la muzika parto de la nia elsendo estas dediĉita al la plej lasta KD de la ensemblo Espo Despo el 2016 „Espo Bosniumas” eldonita de Vinilkosmo. Fragmente ni citas el la kanzonoj „Viŝegrad”, „Fenestro”, „Branĉo de pino” kaj „Mostar”. – La komencaj aktualaĵoj informas pri sukcesoj de pliaj polaj altlernejoj en la prestiĝa rangolisto QS World University Ranking; pri Ekoparko en Gdanska Studenta Urbeto kaj pri edukprojekto adresita al la pola junularo titolita „Polaj civitanoj en la koncentrejo Auschwitz”. – La sciencbultena temo traktas pri nova, neinvada lasera kuracmetodo de miopeco. La akompana interreta foto prezentas la Varsovian Universitaton. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/07/RetRadio_03.07.2018_mardo.mp3"]}
{"url": "https://pola-retradio.org/2018/07/interparolo-de-majstro-polikarpo-kun-la-morto-retrovita/", "title": "“Interparolo de Majstro Polikarpo kun la Morto” retrovita", "published": "2018-07-06 16:23:04+02:00", "content_text": "En unu el la eŭropaj universitataj bibliotekoj profesoro Wiesław Wydra el la Poznana Universitato retrovis nekonatan, presitan en Krakovo, eldonon  de „Interparolo de Majstro Polikarpo kun la Morto” el la 1542-a jaro.  Malsame ol la konata versio de la dialogo en manuskripto troviĝanta en la urbo Płock tiu ĉi konserviĝis komplete. Aŭtune apros ĝia kritika eldono. Ĉirkaŭ kvincentversa teksto estas unu el la plej bone konataj en Pollando. Kiel la aŭtoron oni konsideras Nikolaon el Mierzyniec, kanoniko de Płock, kiu verŝajne verkis ĝin komence de la 15-a jarcento. La originalo ne konserviĝis. Ĉirkaŭ 1463 nekonata kopiisto transskribis parton de la verko, kiu estis retrovita en la 80-aj jaroj en unu el la manuskritoj de la Katedrala Biblioteko en Płock. La pola aŭtoro de la dialogo la inspiron trovis en la latinaj originaloj de dialogoj kun la morto, bildigantaj la egalecon de ĉiuj homoj fromte al la morto kaj vanitecon de la teraj havaĵoj. Ankaŭ la pola dialogo prezentas la mesaĝon satirmaniere, tamen laa bildo de la Morto en la pola teksto ne figuras skeleton, sed alprenis formon de leprulino. Profesoro Wydra krom la teksto de „Dialogo” retrovis naŭ aliajn, bonege konserviĝintajn polajn presaĵojn el la 16-a jarcento. Ili havas grandegan signifon por esploroj pri la malnovpola literaturo, kulturo kaj la tiama pola presarto.\n\nEl la elsendo 06.07.2018. Legas Maciek – 1’36”", "author": null, "categories": ["Kulturkroniko"], "audio_links": ["/wp-content/uploads/2018/07/kk_mj_Retrovita-enorme-valora-mezepoka-pola-manuskripto_0136.mp3", "/wp-content/uploads/2018/07/kk_mj_Retrovita-enorme-valora-mezepoka-pola-manuskripto_0136.mp3?_=8"]}
{"url": "https://pola-retradio.org/2018/07/petro-balaz-pri-somera-e-studado-en-slovakio-2018/", "title": "Petro Baláž pri Somera E-Studado en Slovakio (2018)", "published": "2018-07-06 22:14:07+02:00", "content_text": "Nia antaŭmikrofona gasto estas Petro Baláž , kiu en la nomo de E@I informas nin pri la komenciĝonta post unu semajno Somera E-Studado en Slovakio. El la elsendo 06.07.2018 – 10’35”", "author": null, "categories": ["Antaŭ la mikrofono"], "audio_links": ["/wp-content/uploads/2018/07/bp_kun-Petro-Balzs-pri-la-nunjara-eldono-de-la-SES-en-Slovakio_1035.mp3", "/wp-content/uploads/2018/07/bp_kun-Petro-Balzs-pri-la-nunjara-eldono-de-la-SES-en-Slovakio_1035.mp3?_=9"]}
{"url": "https://pola-retradio.org/2018/07/e_elsendo-el-la-06-07-2018/", "title": "E_elsendo el la 06.07.2018", "published": "2018-07-06 22:16:19+02:00", "content_text": "Podkasto: Ludu en nova fenestro | Elŝutu\n\nLa 768-a E_elsendo el la 06.07.2018 ĉe www.pola-retradio.org\n\n– Hodiaŭ nia antaŭmikrofona gasto estas Peter Baláž, kiu en la nomo de E@I informas nin pri la komenciĝonta post unu semajno Somera E-Studado en Slovakio. – La komenca kulturkronika informo sciigas pri retrovo de enorme interesa pola mezepoka teksto pri Dialogo de Majstro Polikarpo kun la Morto, kiu similas al ĉi-rilataj tekstoj en la eŭropa literatur o, sed ankaŭ distingiĝas pri la propra bildo de la Morto, kiu ne estas la homa skeleto, sed la bildo de… leprulino. – La E-komunuma informo rilatas al la eventoj de IKUE planitaj dum la Lisbona UK. Temas i.a. pri la unua prilgrmo al Fatima. – Muzike akompanas nin la ensemblo Keĉka per la slovaka popola kanto „Violon’ acera”. – La interreta foto rilatas al la informo pri la retrovita plena teksto de Dialogo de Majstro Polikarpo kun la Morto. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/07/RetRadio_06.07.2018_vendredo.mp3"]}
{"url": "https://pola-retradio.org/2018/07/la-nacia-memortago-pri-la-viktimoj-de-la-hombucado/", "title": "La Nacia Memortago pri la Viktimoj de la Hombuĉado", "published": "2018-07-10 01:00:29+02:00", "content_text": "Morgaŭ, la 11-an de julio  en Pollando estos solenata la laŭvican fojon la Memortago pri la Viktimoj de la Hombuĉado, de la hombuĉado de poloj  bestece murditaj de ukrainaj naciistoj. Jam lastdimanĉe lige kun la 75-a datreveno de ĉi tiu evento la pola ĉefministro Morawiecki omaĝis la memoron de la polaj viktimoj en Wołyń-regiono deklarinte, ke „estas krimoj, fronte al kiuj oni mutiĝas kaj la krimojn de la kaŭzintoj ne eblas relativigi”. Temas pri la viktimoj de la naciista armeo UPA kaj ties gvidanto Stepan Bandera, kiu en la propraj dokumentoj vortumis la planitan ekstermadon de la polaj loĝantatoj difininte  ĝin kiel kontraŭpolan kampanjon. Lastdimanĉe oni solene omaĝis la 75-jariĝon de la kulimina momento de Wołyń-krimo.  Kiel skribis porokaze la pola ĉefministro, Mateusz Mazowiecki „La interpaciĝo inter la nacioj de Pollando kaj Ukrainio povas esti bazita ekskluzive sur rekono de plena vero pri la tiama tempo”.  Temas pri la kontraŭpola etna ekstermado flanke de la ukrainaj naciistoj, kiu havis la karakteron de la hombuĉao. Diversaj fontoj informas pri inter 100 kaj 200 mil viktimoj, polaj civiluloj, inter  kiuj temis pri kruele murditaj virinoj kaj infanoj. La pola prezidento en la 75-a datreveno de Wołyń hombuĉado vizitis terenojn iam enloĝatajn de poloj omaĝante la senhomece murditojn polojn. La prezidento Duda metis florojn en la loko de ne plu ekzistanta pola vilaĝo Pokuta en Wołyń-regiono, dirinte, ke li ŝatus, ke ĉiu el poloj tie muditaj reakiru sian nomon, ke ties tombo estu signita, por ke ties familianoj povu ĝin viziti. Andrzej Duda alvokis la ukrainajn aŭtoritatojn pri la ebligo de esploroj, dank’ al kiuj oni povos identigi ĉiujn viktimojn de Wołyń-krimo.\n\nEl la elsendo 10.07.2018. Legas Milada – 2’37”", "author": null, "categories": ["Novaĵoj"], "audio_links": ["/wp-content/uploads/2018/07/W_msz_La-75-a-datreveno-de-pola-hombucado-en-Wolyn-regiono_0237.mp3", "/wp-content/uploads/2018/07/W_msz_La-75-a-datreveno-de-pola-hombucado-en-Wolyn-regiono_0237.mp3?_=10"]}
{"url": "https://pola-retradio.org/2018/07/trajtoj-analizeblaj-baze-de-la-homa-voco/", "title": "Trajtoj analizeblaj baze de la homa voĉo", "published": "2018-07-10 01:00:29+02:00", "content_text": "Polaj sciencistoj el la Psikologia Instituto de la Vroclava Universitato gvidas diversajn esplorojn pri la senvorta komunikado, i.a. pri la homa voĉo. Ne temas pri tio, kion oni diras, sed kiel sonas la voĉo, kian koloron ĝi havas, ĉu ĝi estas alta aŭ malalta, kiom rapide homo parolas. Ekzemple viroj kun malalta voĉo estas perceptataj kiel pli atrakciaj, dum al ili plaĉas virinoj kun altaj voĉoj. Alflanke virinoj kiel aŭtoritatuloj klopodas malaltigi sian voĉon. La esploroj en la vroclava altlernejo estas divideblaj laŭ tri grupoj. En la unua oni ekzamenas, kion voĉo „diras” pri homo, kion ĝi atestas. Ĉu ĝia sono enhavas fidindajn informojn sociajn aŭ biologiajn pri koncerna persono. Ĉu akustikaj trajtoj, kiel voĉalteco, parolrapideco ligiĝas kun homaj trajtoj. Kiel atentigas la vroclavaj sciencistoj unu el la plej facile percepteblaj en la voĉo estas la stresonivelo. Aliflanke la voĉnivelo, voĉalteco konformas al la grandeco kaj alteco de la korpo. Tio liĝiĝas kun la konstruo de la akustika parolaparato de la homo. Ekzemple altaj viroj, kun granda korpomaso havas malpli altajn voĉojn kaj inverse. En aliaj esplorspecoj la vroclavaj sciencistoj kontrolas ĉu laŭ la parolsono eblas konjekti ĉu temas pri dominanta individuo aŭ ĉu homoj manipulas per la voĉo por atingi iujn celojn. Ekzemple ĉu viro renkontante atrakcian virinon malaltigas sian voĉon aŭ ne, ĉu virinoj en la rolo de aŭtoritatulo altigas sian voĉon por impresi kiel virinecaj kaj atrakciaj, aŭ kontraŭe – klopodos ĝin malaltigi. La vroclavaj psikologoj gvidas voĉesplorojn ne sole en Pollando aŭ en aliaj okcidentaj landoj, sed ankaŭ i.a. en Tanzanio, Hinda Unio kaj Himalajo. Tiuj esploroj testas evoluhipotezojn pri tio ekzemple, ĉu personoj kun konkretaj voĉparametroj havas pli grandan generan sukceson, t.e. havas pli da infanoj. Tio ligiĝas kun la fakto, ke temas pri homgrupoj kun natura genera kontrolo ne plu renkontebla en la okcidentaj socioj. Kvankam voĉo ne rolas memstare en la seksa selekto aŭ la takso de seksa atrakcieco ĝi tamen harmonias kun aliaj trajtoj. Ekzemple viroj kun malalta voĉo havas pli da testerono, do en tradiciaj triboj ili verŝajne estas pli fortaj, pli rapidaj, pli bone ĉasas kaj tial estas preferenidaj kiel virtualaj partneroj.\n\nEl la elsendo 10.07.2018. Legas Gabi  – 3’03”\n\nsc_gk_Esploroj pri la homa voco_03’03”", "author": null, "categories": ["Sciencaj informoj"], "audio_links": ["http://wp-content/uploads/2018/07/sc_gk_Esploroj-pri-la-homa-voco_0303.mp3", "http://wp-content/uploads/2018/07/sc_gk_Esploroj-pri-la-homa-voco_0303.mp3?_=11"]}
{"url": "https://pola-retradio.org/2018/07/la-pola-registaro-kontrau-limigoj-de-parollibereco/", "title": "La pola registaro kontraŭ limigoj de parollibereco", "published": "2018-07-10 01:00:31+02:00", "content_text": "La pola Ministerio pri Kulturo kaj Nacia Heredaĵo akceptas neniujn solvojn limigantajn parolliberecon en la Interreto. Pollando ne subtenis direktivon de la Eŭropa Komisiono pri la aŭtora leĝaro sur la kohera bita merkato, sed kune kun aliaj landoj proponis solvojn proponitajn de Konsilio de la Eŭropa Unio. La pola decido rilatas al la projekto de nova unia direktivo, premisanta i.a., ke tiaj platformoj, kiel guglo, jutubo aŭ fejsbuko devos sisteme skani la disponigitajn de la uzonatoj  videoenhavojn aŭ muzikon laŭ la vidpunkto de la observado de la aŭtoraj rajtoj. La kontraŭuloj de la projektitaj ŝanĝoj asertas, ke ili signifas cenzuron en la Interreto. La definitiva versio de la direktivo povas fariĝi valida leĝo, se ĝi ankoraŭfoje estos subigita al la voĉdonado en la Eŭropaj Konsilio kaj Parlamento. Sekve ĝi devos esti envivigita en ĉiuj membroŝtatoj, kiu procezo povas finiĝi post 2-3 jaroj. Dume Pollando ne subtenis la direktivon, kaj definitiva starpunkto de Pollando dependos de la fina formo de la reguligo.\n\nEl la elsendo 10.07.2018. Legas Maciek – 1’09”", "author": null, "categories": ["Novaĵoj"], "audio_links": ["/wp-content/uploads/2018/07/W_mj_Pollando-kontrauis-direktivon-pri-interreta-cenzuro_01-09.mp3", "/wp-content/uploads/2018/07/W_mj_Pollando-kontrauis-direktivon-pri-interreta-cenzuro_01-09.mp3?_=12"]}
{"url": "https://pola-retradio.org/2018/07/e_elsendo-el-la-10-07-2018/", "title": "E_elsendo el la 10.07.2018", "published": "2018-07-10 19:20:35+02:00", "content_text": "Podkasto: Ludu en nova fenestro | Elŝutu\n\nLa 769-a E_elsendo el la 10.07.2018 ĉe www.pola-retradio.org\n\n– Hodiaŭ en la literatura segmento de nia programo aŭdiĝas la 72-a fragmento de la romano „Quo Vadis” de Henryk Sienkiewicz en la E-traduko de Lidia Zamenhof. – La komencaj aktualaĵoj rilatas al la 75-a datreveno de la krimo efektivigita en Wołyń-regiono dum la 2-a mondmilito fare de la ukrainaj UPA-bandoj. Sekve de ĝi dekoj da miloj da senkulpaj polaj civiluloj, inkluzive de virinoj kaj infanoj estis murditaj en enorme kruela maniero. La alia informo rilatas al la negativa starpunkto de Pollando limigi la interretan parolliberecon. – La sciencbultena temo traktas esplorojn de polaj sciencistoj pri la homa voĉo kiel faktoro de senvorta komunikado. – Muzike akompanas nin „La Perdita Generacio”. Ni memorigas fragmente la kanton „Ĉu timigas la ombro” el ilia KD „Eksplodigos vian domon”. – La interreta foto prezentas la polan prezidenton, kiu lastdimanĉe metis florkronon en la senhomigita vilaĝo Pokuta omaĝe al ĉiuj hombuĉitaj poloj dum la etna ekstermado en Wołyń-regiono en la periodo februaro 1943 – februaro 1945. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/07/RetRadio_10.07.2018_mardo.mp3"]}
{"url": "https://pola-retradio.org/2018/07/e_elsendo-el-la-13-07-2018/", "title": "E_elsendo el la 13.07.2018", "published": "2018-07-13 10:35:40+02:00", "content_text": "Podkasto: Ludu en nova fenestro | Elŝutu\n\nLa 770-a E_elsendo el la 13.07.2018 ĉe www.pola-retradio.org\n\n– Nia komenca kulturkronika informo rilatas al ege interesa, la unuan fojon tiom ampleksa en Pollando, ekspozicio de la pentraĵoj de la 19-jarcenta pola pentristo, vivinta en Munkeno, Józef Brandt. – Tiun kulturkronikan informon sekvas sciigo pri nova KD de la brazila kantisto Rafael Milhomem, „Flugantaj Melodioj” disponigebla pere de Vinilkosmo [ https://www.vinilkosmo-mp3.com/eo/blogo/84-albumo-flugantaj-melodioj-de-rafael-milhomem-esperanta-klasika-muziko.html ]. Ni citas la vortojn de la kantisto pri ĉi tiu KD, kiujn li aperigis pere de jutubo: https://www.youtube.com/watch?v=uNcUBbBF4To . – La E-komunumaj informoj rilatas al la proksimiĝanta 103-a UK en Lisbono. UEA serĉas volontulajn filmontojn de la kongreso. Oni kontaktu tiurilate estraranon Emilio Cid; La nunjara premio Maŭro La Torre estas aljuĝita. Ĝi estos enmanigita dum la kongresa Tago de la Lernado. Ĝian enkondukan programon ni prezentas sekve. – En la nunsemajna Leterkesto ni i.a. dankas pro la informa disvatigado de niaj elsendoj kaj prezentas sonmesaĝon de unu el niaj ĉinaj aŭskultantoj. – Muzike ni memorigas fragmente la kanzonon „La aventuro” de KTP el ilia KD eldonita de Vinilkosmo „Plaĉas al mi”. KTP prezentiĝos en la kultura programo de la baldaŭa Hispana E-Kongreso. – Nia programrilata interreta foto prezentas la tolaĵon de Józef Brandt „Fuĝo”. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/07/RetRadio_13.07.2018_vendredo.mp3", "https://www.vinilkosmo-mp3.com/eo/blogo/84-albumo-flugantaj-melodioj-de-rafael-milhomem-esperanta-klasika-muziko.html"]}
{"url": "https://pola-retradio.org/2018/07/la-pentroarto-de-jozef-brandt-en-varsovio/", "title": "La pentroarto de Józef Brandt en Varsovio", "published": "2018-07-13 16:18:57+02:00", "content_text": "En la varsovia Nacia Muzeo daŭras la ekspozicio de pentraĵoj de Józef Brandt, la unua tiom ampleksa en Pollando. Józef Brandt vivinta en la jaroj 1841-1915 apartenis al la plej grandaj polaj pentristoj de la 19-a jarcento. Li loĝis en Munkeno kaj patronecis al la tiama medio de polaj pentristoj. La ekspozicio enhavas preskaŭ tricent liajn tolaĵojn. Temas pri oleopentraĵoj, akvarelaĵoj, desegnaĵoj. Parto de la ekspozicio estis atanĝita kiel la t.n. Orienta Laborejo de Brandt en Munkeno. Ĝi entenas objektojn el la kolekto de la pentristo, kiun li donacis al la pola nacio kaj kiu venis al la lando en 1920. La kolektitaj tolaĵoj prezentas plimulton de liaj konataj bildoj, liajn batal-monumentecajn scenojn, panoramojn plenajn de tensio, ravantajn per elano kaj ekspresiforto, kiel ekzemple „Batalo apud Vieno”. Krom monumentecaj pentraĵoj en la ekspozicio troviĝas malpli grandaj bildoj, rekreantaj la iaman vivon ĉe la polaj randregionoj, buntajn vestojn, ekzotikecon de kutimoj kaj temperamenton de la bildoherooj – polaj kavaliroj, kozakoj, turkoj kaj tataroj.  Junaĝe Brandt estis fascinita pri la 17-jarcenta Pollando kaj ofte vizitadis la orientajn regionojn de Pollando, kiuj per liaj pentraĵoj formas epikan rakonton pri la historio de ĉi tiuj terenoj. La ekspoziciataj tolaĵoj estis pruntitaj el ĉiuj polaj muzeoj kaj el kelkaj eksterlandaj. Kelkaj estas prezentataj la unuan fojon post la paso de 100 jaroj.\n\nEl la elsendo 13.07.2018. Legas Maciek – 1’50”", "author": null, "categories": ["Kulturkroniko"], "audio_links": ["/wp-content/uploads/2018/07/kk_mj_-Ekspozicio-de-la-pentroarto-de-Jozef-Brandt-en-Varsovio_0150.mp3", "/wp-content/uploads/2018/07/kk_mj_-Ekspozicio-de-la-pentroarto-de-Jozef-Brandt-en-Varsovio_0150.mp3?_=13"]}
{"url": "https://pola-retradio.org/2018/07/stipendiitoj-el-30-landoj-lernas-la-polan-lingvon-en-toruno/", "title": "Stipendiitoj el 30 landoj lernas la polan lingvon en Toruno", "published": "2018-07-17 01:00:36+02:00", "content_text": "En Toruno (la norda Pollando) komenciĝis la trisemajna kurso de la pola lingvo kaj kulturo por stipendiitoj de la Nacia Agentejo de Akademia Interŝanĝo. Lernas en ĝi 60 personoj el preskaŭ 30 landoj.  Temas pri la 12-a kurso, sed en la nuna jaro la unuan fojon  Somera Kurso de la Pola Ligvo kaj Kulturo estas organizita kunlabore kun la Nacia Agentejo. Ĉiuj ĝiaj partoprenantoj jam iom konas la polan lingvon lernitan en sia lando. Nun en Toruno ili profundigas siajn konojn. En la programo de la kurso estas lecionoj pri praktika lernado de la lingvo, prelegoj pri Pollando, poloj, pola kulturo kaj krome integrigaj renkontiĝoj, dancokupoj, laborrenkontoj muzikaj, teatraj,  rendevuoj en lingva ĉambro, renkontiĝoj kun polaj skoltoj, kun infanoj el la familiaj infandomoj, kun studentoj. Tiamaniere la kursanoj ricevis realan ŝancon kontakti verajn polojn kaj ne nur personojn interesiĝantajn pri la pola lingvo kaj kulturo venintajn al Toruno.\n\nEl la elsendo 17.07.2018. Legas Maciek – 1’07”", "author": null, "categories": ["Novaĵoj"], "audio_links": ["/wp-content/uploads/2018/07/w_mj_Kurso-de-la-pola-lingvo-kaj-kulturo-en-Toruno_0107.mp3", "/wp-content/uploads/2018/07/w_mj_Kurso-de-la-pola-lingvo-kaj-kulturo-en-Toruno_0107.mp3?_=14"]}
{"url": "https://pola-retradio.org/2018/07/senlaboreco-en-pollando-kaj-en-la-europa-unio/", "title": "Senlaboreco en Pollando kaj en la Eŭropa Unio", "published": "2018-07-17 01:00:39+02:00", "content_text": "Laŭ Eurostat la senlaboreco en Pollando fine de majo, laŭ BAEL-metodo, baziĝanta sur la ekonomia aktiveco de homoj, egalis al 3,8 procentoj. Tiel Pollando okupis la kvinan lokon post Ĉeĥio, kie ĝi egalis al 2,2 procentoj, Malto – 3 procentoj, Germanio – 3,4 procentoj kaj Hungario – 3,7 procentoj. La plej alta senlaboreco estis notita en Greklando kaj egalis al preskaŭ 21 procentoj. Preskaŭ 16-procentan senlaborecon notis Hispanio. En Italio la senlaboreco superis 11 procentojn kaj en Francio 9 procentojn. La senlaboreco en 9 uniaj landoj ekster la eŭrosfero estis malalta, multe malpli alta ol en la eŭrosferaj landoj. En Pollando la nombro de registritaj senlaboruloj egalis al unu miliono da personoj kaj konsiderante la malkreskoritmon ĝi malgrandiĝas en la lastaj monatoj je ĉirkaŭ 40 mil personoj monate. Senlaboreco malkreskis en ĉiuj vojevodioj, ĉefe dank’ al la sezona kresko de dungobezonateco en tiaj branĉoj kiel agrikulturo, konstruado kaj turismo.\n\nEl la elsendo 17.07.2018. Legas Maciek – 1’11”", "author": null, "categories": ["Novaĵoj"], "audio_links": ["/wp-content/uploads/2018/07/w_mj_Senlaboreco-en-Pollando-kaj-en-la-Unio_0111.mp3", "/wp-content/uploads/2018/07/w_mj_Senlaboreco-en-Pollando-kaj-en-la-Unio_0111.mp3?_=15"]}
{"url": "https://pola-retradio.org/2018/07/cia-malpli-da-oksigeno-en-la-bordoakvoj-de-baltiko/", "title": "Ĉia malpli da oksigeno en la bordoakvoj de Baltiko", "published": "2018-07-17 01:00:46+02:00", "content_text": "Delonge estas sciate, ke la akvoj de Baltiko suferas pro signifa manko de oksigeno,  kaj ke la tiel nomataj „mortaj sferoj” daŭre grandiĝas. Tamen la novaj donitaĵoj aperintaj en la periodaĵo de la Eŭropuniaj Sciencoj pri la Tero elmontras, ke la malkresko de oksigeno dum la lasta 1500-jara historio de Baltiko okazas en ritmo senprecendeca. Finnaj kaj germanaj sciencistoj ekzamenis la longan je kvar metroj grundoprovaĵon prenitan el la marfundo de Baltiko el la regiono situanta inter Finnlando kaj Svedio. Tio ebligis precize analizi, kiel tie ŝanĝiĝis la nivelo elmontranta la oksigenoriĉon kaj konstati la senprecedencan akcelon de la fenomeno. Nesufiĉo de oksigeno ĉe la marfundo kaŭzas formortadon de animaloj kaj plantoj. Sciencistoj ne dubas, ke kontribuas al tio polucio de la baltikaj akvoj per forfluaĵoj kaj sterkoj el la najbarantaj kun la maro landoj.  La plej surpriza estas tamen manko de pliboniĝo malgraŭ efika entreprenado de multaj agadoj, kontraŭbatalantaj marpolucion en la koncerna regiono. Sciencistoj allasas, ke povas kaŭzi tion klimataj ŝanĝoj.  Nome la varma akvo malpli bone retenas oksigenon. Sciencistoj malkovris ankaŭ, ke la aktuala procezo de la malriĉigado de Baltiko je oksigeno radikas en la komenco de la 20-a jarcento, do pli frue ol ĝenerale estas asertite. Vastiĝado de la sferoj de mortaj akvoj, mizeraj je oksigeno  havas seriozajn konsekvencojn ne nur por la maraj ekosistemoj, sed ankaŭ por la lokaj sociaj, vivtenantaj sin per la fiŝkaptado.\n\nEl la elsendo 17.07.2018. Legas Gabi kaj Barbara  – 2’07”", "author": null, "categories": ["Sciencaj informoj"], "audio_links": ["/wp-content/uploads/2018/07/sc_bp_gk_Ciam-malpli-da-oksigeno-en-Baltiko_0207.mp3", "/wp-content/uploads/2018/07/sc_bp_gk_Ciam-malpli-da-oksigeno-en-Baltiko_0207.mp3?_=16"]}
{"url": "https://pola-retradio.org/2018/07/e_elsendo-el-la-17-07-2018/", "title": "E_elsendo el la 17.07.2018", "published": "2018-07-17 20:41:16+02:00", "content_text": "Podkasto: Ludu en nova fenestro | Elŝutu\n\nLa 771-a E_elsendo el la 17.07.2018 ĉe www.pola-retradio.org\n\n– La hodiaŭa gasto de nia elsendo estas la prezidanto de Hispana E-Federacio, Tonjo del Barrio, kun kiu ni interparolas pri la semajnfine komenciĝontaj en Madrido 77-a Hispana Kongreso de Esperanto kaj 51-a ILEI-kongreso, kroman atenton donante al la kunlaboro de HEF kun Hispana Universitato por Neĉeesta Edukado (UNED). https://canaluned.es/video/5b430ba0b1111f1f668b456a – La komencaj aktualaĵoj rilatas al la donitaĵoj pri senlaboreco en la Unio kaj en Pollando; al la eksterlandanoj studantaj kiel stipendiitoj la polan lingvon kaj kulturon en Toruno. – La sciencbultena temo estas dediĉita al la donitaĵoj pri la malkreskanta kvanto de oksigeno en la ĉebordaj akvoj de Baltiko. – Muzike ni memorigas fragmente la kanzonon de Kajto „Ŝipestro Tabako”, kiu ankaŭ prezentiĝos en la programo de la proksimiĝanta 77-a Hispana Kongreso de Esperanto. La kanzono devenas el la KD „Procesio multkolora” – Nia programrilata interreta foto prezentas panoramon de Baltiko lige kun la hodiaŭa sciencbultena temo. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/07/RetRadio_17.07.2018-_-mardo.mp3"]}
{"url": "https://pola-retradio.org/2018/07/interparolo-kun-tonjo-del-barrio/", "title": "Interparolo kun Tonjo del Barrio", "published": "2018-07-17 22:09:18+02:00", "content_text": "La  gasto de nia elsendo estas la prezidanto de Hispana E-Federacio, Tonjo del Barrio , kun kiu ni interparolas pri la semajnfine (20/21.07.2018) komenciĝontaj en Madrido 77-a Hispana Kongreso de Esperanto kaj  51-a  ILEI-kongreso, kroman atenton donante al la kunlaboro de HEF kun Hispana Universitato por Neĉeesta Edukado (UNED). https://canaluned.es/video/5b430ba0b1111f1f668b456a El la elsendo 17.07.2018 – 12’27”", "author": null, "categories": ["Antaŭ la mikrofono"], "audio_links": ["/wp-content/uploads/2018/07/bp_kun-Tonjo-del-Barrio_1227.mp3", "/wp-content/uploads/2018/07/bp_kun-Tonjo-del-Barrio_1227.mp3?_=17"]}
{"url": "https://pola-retradio.org/2018/07/originalaj-turkaj-teksajoj-en-la-varsovia-wilanow/", "title": "Originalaj turkaj teksaĵoj en la varsovia Wilanów", "published": "2018-07-20 16:13:12+02:00", "content_text": "Ravaj turkaj teksaĵoj konkeritaj apud Vieno fare de reĝo Johano la 3-a Sobieski ornamas la Grandan Vestiblon de la varsovia Wilanów-palaco, la iama reĝa rezidejo. La prezenton de pli ol 300-jaraj militgajnotaĵoj akompanas eksterordinara grava portreto de Johano Sobieski. La ekspozicio funkcios ĝis la 30-a de septembro 2018. Inter la eksponaĵoj troviĝas satena murteksaĵo konsistanta el 10 elementoj verŝajne kreiĝintaj meze de la 17-a jarcento sur la tereno de la Otomana Imperio, kiu povis servi kiel ornamo de la tenda interno. Kiel milittrofeo ĉiuj ĝiaj elementoj estis oferitaj de la reĝo al benediktaninoj en Lvovo, kies abatino estis  la reĝa onklino, Dorota Magdalena Daniłowiczówna. Post la 2-a mondmilito ĉiuj monakinoj kun sia klostra posedaĵo ektroviĝis en la postcisterciana klostro en Krzeszów en la Malsupra Silezio. Dum jaroj oni sciis nenion pri la vera deveno kaj valoro de la teksaĵoj, eĉ se oni agnoskis ilian elstaran kvaliton kaj belecon. En la klostro en Krzeszów ili servis dum la ceremonioj de la monakinaj ĵuroj por kovri la genubenkojn. Nur antaŭ kelkaj jaroj oni identigis la devenon de la teksaĵoj, kiuj en 2017 estis restaŭritaj  en la konservista tlaborejo de la Palaca Muzeo en Wilanów. La prezentata en la ekspozicio portreto de Johano la 3-a Sobieski el la 17-a jarcento estas taksata kiel unu el liaj plej signifaj bildoj. Oni taksas ĝin kiel modelon por la tuta aro da polaj kaj eksterlandaj portretoj,  sur kiuj Johano Sobieski troviĝas en simila pozo.  La gravecon de la bildo konfirmis esploroj de prof. Piotr Francuz, la estro de la Katedro de Eksperimenta Psikologio kaj Laboratorio pri percepto kaj kogniveco de la Lublina Katolika Universitato. Liaopinie la portreto plej fidele redonas la veran aspekton de Johano la 3-a Sobieski.\n\nEl la elsendo 20.07.2018. Legas Tomek – 2’06”", "author": null, "categories": ["Kulturkroniko"], "audio_links": ["/wp-content/uploads/2018/07/kk_tm_Eksterordinara-ekspozicio-en-la-varsovia-Wilanow-palaco_0206.mp3", "/wp-content/uploads/2018/07/kk_tm_Eksterordinara-ekspozicio-en-la-varsovia-Wilanow-palaco_0206.mp3?_=18"]}
{"url": "https://pola-retradio.org/2018/07/koninda-pollando-itinero-de-la-benediktana-kulturo/", "title": "Koninda Pollando: Itinero de la benediktana kulturo", "published": "2018-07-20 19:15:24+02:00", "content_text": "Laŭ la tradicio la establo de la benediktana abatejo sur la pinto de Święty Krzyż (la Sankta Kruco), en la Sanktakruca Montaro en la suda Pollando okazis en la 1006-a jaro laŭ iniciato de la Piastdinastia reganto, Bolesław Chrobry [bolesŭaf ĥrobri]. Iuj asertas tamen, ke ĝia ideodoninto estis reĝo Bolesław Krzywousty [kĵivousti] en la 12-a jarcento.  Ekde la malfrua mezepoko la monaka klostro vivanta laŭ la ordena regulo de S-ta Benedikto estis unu el la plej gravaj en Pollando centroj de la intelekta kulturo kun impona biblioteko, en kiu almenaŭ ekde la 15-a jarcento funkciis elstara mankopiejo. Tie i.a. kreiĝis unu el la plej valoraj historiaj objektoj de la pola kulturo, la 13/14-jarcentaj „Sanktakrucaj Homilioj”, opiniataj la plej manova proza verko en la pola lingvo. Dum la regado de la jagelona dinastiko la Sankta Kruco estis la plej grava sanktejo en Pollando, al kiu – en la antaŭdispartiga periodo en la fino de la 18-a jarcento – pilgrimis ne sole simplaj religiuloj, sed ankaŭ polaj reĝoj. Antaŭ kvin jaroj papo Benedikto la 16-a altigis la rangon de la troviĝanta tie preĝejo de la Sankta Triunuo, kiu ekde tiam uzas la titolon de malgranda baziliko. Antaŭ kvar jaroj okazis solena inaŭguro de ĝia turo rekonstruita post la detruo dum la 1-a mondmilito. Ĝis hodiaŭ en la sanktejo troviĝas la relikvoj de la Ligno el la Sankta Kruco. De ili deriviĝas la nomo de la tuta  Góry Świętokrzskie [guri  sventokŝiskje],  Sanktakruca Montaro  kaj ekde 1999 la nomo de unu el 16 vojevodioj de Pollando. Pasintjare estis lanĉita la ideo krei tie novan turisman itineron laŭe de la tieaj historiaj objektoj. La intinero „Laŭ la spuroj de la benedikatana kulturo” finrealigota ĝis 2021 rakontos pri la laboroj kaj atingaĵoj de la monaka ordeno, kiu fondis la abatajon. La entrepreno subtenita de la uniaj fondusoj estas realigata de la Asocio de la Sanktakrucaj Komunumoj el la lokoj Bieliny [bjelini], Bodzentyn, Łagów [ŭaguf] kaj Pawłów [pavŭf]. La projekto ĉirkauprenas ekzistantajn objektojn en la mencitaj komunumoj situantaj ĉirkaŭ la Sanktakruca Nacia Parko. Iliaj terenoj etendiĝas en la pitoreska regiono ampleksanta i.a. la plej altan montoĉenon de la Sanktakruca Montaro Łysogóry [ŭisoguri] kun la pintoj Łysica [ŭisica] – 612 metrojn super la marnivelo kaj Święty Krzyż [svjenti kĵiĵ],  la Sankta Kruco difinata ankaŭ la Kalva Monto (Łysa Góra [ŭisa gura] -595 metrojn super la manivelo. La troviĝantan sur la Sankta Kruco Sanktejon de la Relikvo de la Ligno de la Sankta Kruco ĉiujare vizitas miloj da pilgrimantoj kaj turistoj. En 2016 temis pri pli ol 300 mil personoj. Baldaŭ ĝi ne plu estos nur vizitloko por piuloj aŭ scivolemuloj. Oni alloge prezentos tie la nematerian kulturan heredaĵon de la benediktana abatejo, ĝian influon je la religia, spirita, ekonomia, socia kaj kultura evoluo de la tuta regiono. Al tiu celo servos i.a. revivigo de la kastela altaĵo kun la ruino de la Palaco de la Krakovaj Episkopoj en Bodzentyn [boĝentin]. Oni laŭplane protektos la murojn de la konstruaĵo, sed kromkonstruos ekspozician kaj edukan partojn, en kiuj en virtula maniero eblos vojaĝi en la epokon de la reĝo Władysław Łokietek [vŭadisŭaf ŭokjetek] el la 13-a jarcento aŭ superflugi la urbon tra la epokoj per balono. En la loko Łagów [ŭaguf] ĉirkaŭ la eduka ekpozicia centro en la iama policejo ligita kun la fajrobrigada sidejo kreiĝos intinero, ĉirkaŭ kiu dislokiĝos budoj de la mezepokaj metiistoj. Krome eblos rigardi virtualan konstruplacon de la mezepoka kastelo. En la komunumo Pawłów kreiĝas la Regiona Centro pri Dokumentado de Historio, en kiu troviĝos  i.a. studio pri la parola historio.  En ĝi la loĝantoj de la sanktakruca regiono registros siajn rememorojn pri la ĉiutaga vivo, profesia laboro, socia aktivado aŭ kutimoj, kiuj estos publike disponigitaj.  Samloke dank’ al la multmediaj teknikoj oni informiĝos kiel funkciis la mezepoka mankopiado de dokumentoj aŭ la benediktana biblioteko. La lasta elemento de la projekto ligiĝas kun la plukonstruo de la Mezepoka Setlejo en Huta Szklana (huta ŝklana] la Vitra Fandejo en la komunumo Bieliny [bjelini]. Funkcios tie metiejoj i.a. de lancopikilfaristo, ŝnurfaristo, bakisto kaj de laboranto de la arbara vitrofandejo. Eblos tamen ankaŭ iom distanciĝi disde la ĉirkaŭa brua realo en la ĝardeno kun aromaj kuracplantoj. En la funkcianta en la Setlejo gastejo estos kreita vintra kulturĝardeno – la ĉiujara loko de renkontiĝoj kaj prezento de la atingaĵoj de la artistoj ligitaj kun la Sanktakruca Montaro. Dank’ al la virtula realo turistoj povos vestoprovi tie historiajn kostumojn kaj flugi sur balailo super la tuta itinero, ja Łysa Góra de jarcentoj famas kiel renkontejo de sorĉistinoj.   Speciala interreta apo, sub la gvido de sankta Benedikto logos viziti diversajn lokojn laŭe de la tuta itinero de la Benediktana Kulturo. Ĉiuj temoj en la kreiĝantaj edukcentroj estas pretigataj kunlabore kun historiistoj kaj regionaj aktivuloj, kun benediktanoj kaj daŭrigantoj de ilia tradicio sur la Sankta Kruco monakoj el la Misiista Kongregacio de la Senmakula Maria. La itinero estos adaptita ankaŭ al personoj handikapitaj. Jam oni antauvidas kreskon de turismo en la regiono de Sankta Kruco je 100 mil personoj jare.\n\nEl la elsendo 20.07.2018. Legas  Barbara  -7’44”", "author": null, "categories": ["Felietonoj"], "audio_links": ["/wp-content/uploads/2018/07/fel_bp_Nova-vizititinero-Lau-la-spuroj-de-la-benediktana-kulturo_0744.mp3", "/wp-content/uploads/2018/07/fel_bp_Nova-vizititinero-Lau-la-spuroj-de-la-benediktana-kulturo_0744.mp3?_=19"]}
{"url": "https://pola-retradio.org/2018/07/e_elsendo-el-la-20-07-2018/", "title": "E_elsendo el la 20.07.2018", "published": "2018-07-20 20:04:13+02:00", "content_text": "Podkasto: Ludu en nova fenestro | Elŝutu\n\nLa 772-a E_elsendo el la 20.07.2018 ĉe www.pola-retradio.org\n\n– En la nunsemajna felietono el la ciklo „Koninda Pollando” ni donas la atenton al la kreiĝanta nova turisma itinero en la suda Pollando, en la Sanktakruca Montaro „Laŭ la spuroj de la benediktana kulturo”; ĝi estos finpreta en 2019-a jaro. – La komenca kulturtema informo rilatas al la eksterordinara ekspozicio daŭranta en la varsovia Wilanów-palaco. Troviĝas en ĝi originalaj turkaj teksaĵoj konkeritaj kiel milittrofeo dum la fama batalo apud Vieno repuŝanta turkojn for de Eŭropo. La ekspozicio prezentas krome unu el la plej karakterizaj, plurfoje imitataj portretoj de la pola reĝo Johano la 3-a Sobieski, al kiu dankŝuldiĝas la viena venko. – En la E-komunuma temo ni informas pri la furoranta en Ĉeĥio operspektaklo en Esperanto. Ankoraŭ en decembro okazos ĝiaj pliaj enscenigoj. – Muzike ni memorigas fragmente la kanzonon de Jonny M. „Kresku Esperantujo” el lia KD „Regestilo” eldonita de Vinilkosmo. – Nia programrilata interreta foto prezentas la benediktanan abatejon sur la pinto de Święty Krzyż (la Sankta Kruco), kiu spronis la laborojn pri la nova vizititinero, pri kio ni hodiaŭ felietonas. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/07/RetRadio_20.07.2018_vendredo.mp3"]}
{"url": "https://pola-retradio.org/2018/07/la-naturo-la-plej-bona-medikamento-por-la-homaj-malsanoj/", "title": "La Naturo, la plej bona medikamento por la homaj malsanoj", "published": "2018-07-24 01:00:07+02:00", "content_text": "La kontakto kun la naturo estas la plej bona medikamento por homaj malsanoj. Konfirmas tion la plej novaj ekzamenoj, laŭ kiuj la kontakto kun la naturo ebligas malgrandigi riskon de diabeto de la speco 2, de la kormalsanoj, ĝi malkreskigas hipertension, forigas streson. Plurjaraj ekzamenoj kaj donitaĵoj kolektitaj en pli ol 20 landoj ebligis tiri tiujn konkludojn. Sciencistoj tamen decidis esplori tion pli detale. Liaj lastaj donitaĵoj konfirmis, ke la kontakto kun la naturo kaŭzas, ke homoj sentas sin pli bone, kvankam la influo de la naturo je la homa sano laŭ longa perspektivo ne estis rekonita. Tamen ili ĵus sciigis, ke freŝa areo kaj proksimeco de verdaj terenoj malkreskigas riskon de diabeto, de sangocirkulaj malsanoj, favoras bonan dormon, malaltigas la sangotension, streson kaj kortizolonivelon, ebligas fortigi la imunosistemon kaj malkreskigas la riskon de inflamaj statoj. Laŭ esploroj el 2007 iuj arboj emanas i.a. eteroleojn, kiuj fortigas la rezistosistemon. Tial la kontakto kun naturo estas traktata kiel profilakto kaj eĉ kuracmetodo kaze de iuj malsanoj.\n\nEl la elsendo 24.07.2018. Legas Gabi  – 1’26”\n\nsc_gk_bp_Kontakto kun la naturo kuracas_01’26”", "author": null, "categories": ["Sciencaj informoj"], "audio_links": ["/wp-content/uploads/2018/07/sc_gk_bp_Kontakto-kun-la-naturo-kuracas_0126.mp3", "/wp-content/uploads/2018/07/sc_gk_bp_Kontakto-kun-la-naturo-kuracas_0126.mp3?_=20"]}
{"url": "https://pola-retradio.org/2018/07/ekonomikaj-studdirektoj-plej-popularaj/", "title": "Ekonomikaj studdirektoj plej popularaj", "published": "2018-07-24 01:00:28+02:00", "content_text": "La plej popularaj studdirektoj dum la nunjara studentiga sesio en la Varsovia Universitato estis la ekonomikaj.  Plej multaj kandidatoj por unu studloko anonciĝis en la fakultatoj de la japana kaj korea filologioj. Por la licencaj trijaraj kaj magistrigaj kvinjaraj studoj plej multaj studentoj elektis ekonomikon, financojn, investaĵojn kaj kontadon, informadikon kaj ekonometrion (temis pri preskaŭ tri mil personoj). Sekvis administrado kun 2,4 mil kandidatoj kaj laŭvice fiancoj, kontado kaj asekuroj (2,2 mil personoj). Pli ol 2,1 mil personoj elektis psikologion kaj du mil la anglan filologion. Por unu loko en la fakultato pri la japana filologio rivalis 25 personoj, en la fakultato pri la korea filologio 22 personoj. 22 personoj rivalis por unu loko en la fakultato ekonomiko, administrado kiel interbranĉa studobjekto pri ekonomiko-manaĝerado; 19 personoj rivalis por unu studloko en la fakultato pri ĵurnalistiko kaj amaskomunikiloj – kun specializo publikaj rilatoj kaj merketiko de sociaj forumoj; 18 personoj je unu loko kalkuliĝis en la fakultato pri la ĉina filologio. Grandan poularecon en la Varsovia Universitato ĝuis krome nova studdirekto gvidota kun la Varsovia Medicina Universitato – medicina kemio. Temas pri interbranĉaj inĝenieriaj studoj kun konoj pri kemio vastigitaj je elektitaj problemoj de la medicinaj, biologiaj, farmaciaj kaj parencaj sciencoj. Por unu loko rivalis 16 personoj.\n\nEl la elsendo 24.07.2018. Legas Milada – 2’14”", "author": null, "categories": ["Novaĵoj"], "audio_links": ["/wp-content/uploads/2018/07/w_msz_Popularaj-studobjektoj-en-la-Varsovia-Universitato_0214.mp3", "/wp-content/uploads/2018/07/w_msz_Popularaj-studobjektoj-en-la-Varsovia-Universitato_0214.mp3?_=21"]}
{"url": "https://pola-retradio.org/2018/07/eksterlandanoj-laborantaj-en-pollando/", "title": "Eksterlandanoj laborantaj en Pollando", "published": "2018-07-24 01:00:30+02:00", "content_text": "Laŭ la donitaĵoj de la Ministerio por la aferoj de Familio, Laboro kaj Socia Politiko rezultas, ke en Pollando laboras ĉirkaŭ unu miliono 500 mil civitanoj de aliaj ŝtatoj. La ministerio konsideras krei favorajn kondiĉojn por enmigrantoj el pli granda nombro da landoj, i.a. el Filipinoj, Vjetnamio kaj eĉ Nepalo. Aktuale baze de laborpermeso povas esti dungataj civitanoj de Armenio, Belorusio, Kartvelio, Moldavio kaj Ukrainio, se la laborperiodo ne superos 6 monatojn en la daŭro de 12 monatoj.  Oni planas plilongigi ĉi tiun periodon ĝis 18 monatoj kaj envivigi pli da favoroj kondiĉoj por akiri laborpermeson. Estas gvidataj laboroj pri ŝanĝo de la principoj de migropolitiko por logi eksterlandanojn resti en Pollando longdaŭre,  eĉ konstante. Laŭ la donitaĵoj de OECD Pollando estas unu el la landoj plej volonte elektataj de eksterlandanoj por komenci tie laboron. En 2016 temis pri 670 mil enmigrantoj per kio Pollando superis Usonon, Germanion kaj  multajn aliajn landojn. En 2017 baze de laborpermesoj en Pollando laboris 7 mil nepalanoj, preskaŭ 4 mil civitanoj de Hinda Unio, 2400 personoj el Bangladeŝo, po pli ol 1400 rusoj kaj azeroj, pli ol 1200 turkoj, preskaŭ samtiom da ĉinoj, 733 filipinanoj, 657 vjetnamanoj, 426 pakistananoj. Laŭ la donitaĵoj de la Nacia Pola Banko en tri jarkvaron de la 2017 ukrainanoj laborantaj en Pollando direktis al Ukrainio pli ol 8,6 miliardojn da zlotoj. Ĝiscele pri pli facila akiro de la loĝpermeso en Pollando povas esti interesitaj ĉirkaŭ 200 mil personoj, ĉefe ukrainanoj.\n\nEl la elsendo 24.07.2018. Legas Milada – 2’41”", "author": null, "categories": ["Novaĵoj"], "audio_links": ["/wp-content/uploads/2018/07/w_msz_Eksterlandanoj-laborantaj-en-Pollando_0241.mp3", "/wp-content/uploads/2018/07/w_msz_Eksterlandanoj-laborantaj-en-Pollando_0241.mp3?_=22"]}
{"url": "https://pola-retradio.org/2018/07/israelo-la-stato-de-juda-nacio/", "title": "Israelo, la ŝtato de juda nacio", "published": "2018-07-24 01:00:33+02:00", "content_text": "La proklamita pasintsemajne de la israela Kneset leĝo, difinanta Israelon kiel „ŝtaton de juda nacio” elvokis maltrankvilon de Eŭropa Komisiono – deklaris ĝia  aferprezentanto Maja Kocijanczicz. Ŝiaopinie necesas eviti paŝojn, kiuj aldone komplikus aŭ malebilgus solvi konflikton en la Proksima Oriento. Laŭ Kocijanczicz „demokratio kaj egaleco, se temas pri rajtoj de malplimultoj estas ŝlosilaj valoroj, kiuj difinas niajn sociojn kaj tiuj valoroj devas esti observataj. La nova israela leĝo vortumas, ke evoluo de la juda setliĝado konformas al la nacia intereso kaj „la tuta kaj unuiĝinta Jerusalemo” estas la ĉefa urbo de la ŝtato. Estis decidite, ke la hebrea fariĝas la unusola oficiala lingvo de Israelo, dum ĝis nun la egalan statuson havis la araba, ĉar unu kvinonon de la loĝantoj de Israelo konsisitigas araboj. La leĝo certigas al la juda nacio ekskluzivan rajton determini sian propran politikan statuson, ŝtatformon kaj registaron sen ajna ekstera trudo aŭ enmiksiĝo, kaj disponi pri teritorio, kie tiu registaro povas plenrajte regadi. La uniaj politikistoj emfazas timon, ke la nova leĝo povas serioze damaĝi klopodojn pri pacaj intertraktoj inter Israelo kaj Palestino.\n\nEl la elsendo 24.07.2018. Legas Barbara – 1’34”", "author": null, "categories": ["Novaĵoj"], "audio_links": ["/wp-content/uploads/2018/07/w_bp_Europa-Komisiono-maltrankvile-pri-Israelo-la-stato-de-juda-nacio_0134.mp3", "/wp-content/uploads/2018/07/w_bp_Europa-Komisiono-maltrankvile-pri-Israelo-la-stato-de-juda-nacio_0134.mp3?_=23"]}
{"url": "https://pola-retradio.org/2018/07/inter-pollando-kaj-portugalio-tra-la-jarcentoj/", "title": "Inter Pollando kaj Portugalio tra la jarcentoj", "published": "2018-07-24 19:11:49+02:00", "content_text": "Pollandon disde Portugalio dividas preskaŭ la tuta kontinento. Tamen malgraŭ la distanco sociologoj kaj kulturologoj de ambaŭ landoj rimarkas similecojn elmontrante la iaman ŝtatpotencan pozicion de ambaŭ landoj, katolikan tradicion kaj similan rilaton al la familio. Poloj kaj portugaloj havas similajn politikajn atendojn. Ambaŭ naciojn karakterizas amo al libereco kaj demokratio. Se tamen en Pollando komunismo estas perceptata en maniero negativa kaj taksata kiel totalisma reĝimo en Portugalio ĝi havas alian emfazon kaj daŭrajn simpatiantojn. Inter similaĵoj konsiderebla estas la  rilato al religio, kiu en ambaŭ landoj estas unu el la signifaj elementoj de la nacia identeco. Laŭ ekspertoj por ĝi signifa estas ankaŭ la periferia geografia situo kaj la rilato al la maro. La Atlantika Oceano estis kaj estas grava  ne sole kiel geografia regiono, sed ankaŭ kiel simbolo de libereco, kio emfaziĝis en la subteno de ambaŭ socioj por la Nordatlantika Pakto.  Oni rimarkas ankaŭ historiajn similecojn, kiam same Pollando kiel ankaŭ Portugalio estis gravaj politikaj organismoj en siaj regionoj. La 14-a, 15-a kaj 16-a jarcentoj fierinde gravuriĝis en la historio de ambaŭ landoj. Portugaloj dominis sur la maroj, la Respubliko spertis la tiel nomatan „oran epokon kaj Pollando okupis altan lokon en la centra-orienta Eŭropo laŭ la politika, militista, kultura kaj ekonomia vidpunktoj. Malgraŭ ne tro oftaj reciprokaj kontaktoj jam en mezepoko en la portugalaj kronikoj oni trovas menciojn pri Pollando. Polaj kavaliroj akompanis Henrikon la Naviganto konkeri Ceŭton, en 1484 Nikolao el Popielowo famiĝis gajnante multajn turnirojn organizatajn de Johano la 2-a, kaj en 1518 Manuel la 1-a nomumis la polan nobelon  Jan Tarnowski kiel portugalan kavaliron, kiu kun la kompanoj partoprenis batalojn kontraŭ maŭrojn en Maroko. Laŭ la portugala legendo la pola reĝo Vladislavo la 3-a de Varna – transvivis la kontraŭturkan batalon apud ĉi tiu urbo. Kaj ankaŭ tiel oni asertas en pola tradicio.  Onidire, sekve kiel Henriko Alemao, la kavaliro de la sankta Katarina el Sinajo – li setliĝis en Madalena do Mar sur Madejro, kiun donacis al li Henriko la Naviganto. Tie laŭ la legendo li edziĝis, ricevis filon, sed apenaŭ 40-jara pereis surmare. Revenante tamen al historiaj faktoj ni notu, ke fine de la 17-a jarcento la portugalan kortegon atingis du polaj diplomatiaj misioj, kiuj  klopodis akiri  financan subtenon flanke de la portugalaj regantoj por la milito kontraŭ turkojn. Kvankam en la tiama Eŭropo la ideo de sankta milito iom paliĝis,  tamen en Portugalio kaj en Pollando ĝi daŭre viglis. Ĉe la orienta rando de Eŭropo pro proksimeco de la turka minaco, ĉe la okcidenta pro la tradicio de rekonkero kaj burĝonanta nacia mitologio. Ĉi-lasta la civilizacian mision de la portugala nacio ligis kun la batalo apud Ourique en 1139, kiam al la unua reganto de Portugalio aperis Kristo.  Laŭ portugala literaturisto António José Saraiva unu el la ĉefaj motivoj de geografiaj malkovroj estis la deziro evangelizi la mondon kaj faligi la potencon de nekredantoj. Tio por ambaŭ nacioj estis platformo de reciproka kompreno. Post la batalo apud Vieno en 1684 en Portugalio aperis vico da raportoj pri la militsukcesoj kontraŭ Turkion, en kio Pollando ludis gravegan rolon. António Vieira, jezuita oratoro, verkisto kaj defendanto de la homaj rajtoj vigle sekvis la situacion en Pollando difininte ĝin la Antaŭmuro de Kristanismo, kaj la reĝon Sobieski – la pola Marso. Kiam en 1733 kreiĝis la projekto inviti al la pola trono portugalan reĝidon Manuel oni akcentis liajn meritojn kaj batalfamon en la bataloj kontraŭ turkojn, kiel adekvatajn trajtojn por la kandidato je reĝo en la nacio famiĝinta en bataloj kontraŭ la nekredantoj. Kiam populariĝis la klerigepokaj ekspedicioj en 17-a jarcento multiĝis raportoj de polaj nobeloj el Portugalio, eĉ se ili ne abundas. Plej ofta celloko de la tiamaj polaj vojaĝantoj sur la Iberia Duoninsulo estis la sanktejo en Santiago de Compostela. Portugalio rolis por halti dumvojaĝe. Ne tre ampleksaj raportoj estas tamen troveblaj en la taglibroj de Jakub Sobieski, la patro de la reĝo Johano la 3-a, aŭ de Karol Stanisław Radziwiłł. Ili rilatas unuavice al la trapaso de la vojaĝo, vizitataj lokoj kaj arkitekturo de Lisbono. Nur en la 19-a jarcento la reciprokaj kontaktoj intensiĝis. Generalo Józef Bem konforme al la devizo „Por libereco nia kaj via” klopodis ĉe la trupoj de Maria la 2-a instali la polan legion, kio ne efektiviĝis. Baldaŭ poste alikarakteran vojaĝon entreprenis Teodor Tripplin, kuracisto, vojaĝanto, verkisto, insurgento, elmigra aktivulo. Siajn  spertojn li priskribis en aventurromano „Rememoroj pri vojaĝo tra Danlando, Norvegio, Britio, Portugalio, Hispanio kaj la maroka ŝtato”.  Portugalio estas prezentita en ĝi kiel rava kaj fabeleska lando, eĉ se konfliktoplena, kio ligiĝis kun la tiam apenaŭ finiĝinta interna milito aŭ danĝero ligita kun la portugalaj montaraj rabistoj. Ekde 19-a jarcento Pollando fariĝis por Portugalio sinonimo de batalo por libereco. Polaj kontraŭcaraj insurekcioj vaste eĥis ĉe la portugla intelekta elito kaj la pola batalo por sendependiĝo estis komparata kun la 16-jarcenta batalo por sendependeco de Portugalio. La portugalaj akademiaj medioj estis organizantaj spektaklojn, prelegojn, manifestaciojn kaj monkolektojn por poloj,  kiel nacio bravega, amanata librecon kaj ĝin meritanta. Tiu bildo renaskiĝis en la 20-a jarcento, kiam kreiĝis „Solidareco”. La historisimileco de la du foraj nacioj manifestiĝis en batalo kontraŭ diktatorecon kaj totalismon. El tio sekvis la opinioj, ke tio kio komenciĝis en Portugalio en 1974, finiĝis en Pollando en 1989. Delonge la unua kontakto, kiun havas polaj infanoj kun Portugalio komenciĝas en lernejoj dum historilecionoj, kiam oni traktas geografiajn malkovrojn. La vizitoj en Portugalio ligiĝis unuavice  kun la pilgrimadoj al Fatima, kaj kvankam tiu religia turismo daŭras, la oferto viziti Portugalion semajnfine, okaze de katolikaj festoj kiel Kristnasko multe populariĝis. Sendube la merkata sukceso de la portugala vendejreto Biedronka (Kokcinelo), apartenanta al la portugala grupo de Jerónimo Martins aŭ sukcesoj de Eurocash en Pollando, ne nur popularigis la portugalajn produktojn, sed altigis la konscion de poloj pri Portugalio.\n\nEl la elsendo 24.07.2018. Legas  Barbara  – 9’18”", "author": null, "categories": ["Felietonoj"], "audio_links": ["/wp-content/uploads/2018/07/fel_bp_Inter-Pollando-kaj-Portugalio-tra-jarcentoj_0918.mp3", "/wp-content/uploads/2018/07/fel_bp_Inter-Pollando-kaj-Portugalio-tra-jarcentoj_0918.mp3?_=24"]}
{"url": "https://pola-retradio.org/2018/07/e_elsendo-el-la-24-07-2018/", "title": "E_elsendo el la 24.07.2018", "published": "2018-07-24 23:11:59+02:00", "content_text": "Podkasto: Ludu en nova fenestro | Elŝutu\n\nLa 773-a E_elsendo el la 24.07.2018 ĉe www.pola-retradio.org\n\n– En la semajno, kiam centoj da esperantistoj celas Portugalion por la 103-a Universala Kongreso de Esperanto en Lisbono ni proponas felietonon, en kiu ni retrorigardas al la polaj-portugalaj kontaktoj tra jarcentoj. – La komencaj aktualaĵoj koncernas eksterlandanojn laborantajn en Pollando; la reagon de la Eŭropa Komisiono je nova leĝo en Israelo, kiel ŝtato de juda nacio; la preferatajn studobjektojn en la Varsovia Universitato. – Nia sciencbultena temo aparte aktualas traktante la kontakton kun la naturo saniga en multaj malsanoj. – Ni memorigas krome, ke la plej proksiman ĵaŭdon, la 26-an de julio, pasas la 131-a datreveno de la aperigo de la Unua Libro de D-ro Esperanto en Varsovio. – Muzike ni citas fragmente el la kanto de Jonny M. „La bileto” el lia KD „Kreaktiva” distribuata de Vinilkosmo kaj el la kanta versio de la poeziaĵo de Julio Baghy „Vi, bela lingvo”, kiun plenumas Joel Muhire. – Nia programrilata  interreta foto prezentas  la Unuan Libron en la pola lingvo. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/07/RetRadio_24.07.2018_mardo.mp3"]}
{"url": "https://pola-retradio.org/2018/07/e_elsendo-el-la-28-07-2018/", "title": "E_elsendo el la 28.07.2018", "published": "2018-07-29 02:24:44+02:00", "content_text": "Podkasto: Ludu en nova fenestro | Elŝutu\n\nLa 774-a E_elsendo el la 28.07.2018 ĉe www.pola-retradio.org\n\nNia unua raporto el la 103-a Universala Kongreso de Esperanto en Lisbono – ne ĉiam teknike perfekta –  enhavas bukedon da sonbildoj registritaj dum la sabata tago, kiam la kongresurbon komencis atingi la unuaj kongresanoj. Antaŭ nia mikrofono gastas Mateus de Sana el la Orienta Timoro, Povilas Jegorovas el Litovio, Rogener Pavinski el Brazilo, Etsuko Nakazawa el Japanio, Gražina Opulskienė el Litovio kaj Anna Löwenstein el Britio. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/07/RetRadio_28.07.2018sabato.mp3"]}
{"url": "https://pola-retradio.org/2018/07/e_elsendo-el-la-30-07-2018/", "title": "E_elsendo el la 30.07.2018", "published": "2018-07-30 15:10:49+02:00", "content_text": "Podkasto: Ludu en nova fenestro | Elŝutu\n\nLa 775-a E_elsendo el la 30.07.2018 ĉe www.pola-retradio.org\n\nNia dua raporto el la 103-a Universala Kongreso de Esperanto en Lisbono koncentriĝas unuavice pri la dimanĉa Solena Inaŭguro. Ni prezentas tute aparte la mesaĝon de la Ĝenerala Direktoro de Unesko, Audrey Azoulay, kiun legis Mirejo Grosjean. Ni mallonge prezentas la siluetojn de du novaj membroj de la Honora Patrona Komitato Vytenis Andriukaitis kaj Judit Polgár kaj de tri Honoraj Membroj Maria Rafaela Urueña Alvarez, Josep Franquesa i Solé kaj NAN Youli. En la fino aŭdiĝas muzika specimeno el la eksterordinare rava Nacia Vespero. Foto de ĉi tiu spektakla programo bildigas la momenton, en kiu sur la scenejo troviĝas ankaŭ iuj personoj  invititaj sur la scenejon el la publiko. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/07/RetRadio_30.07.2018_lundo.mp3"]}
{"url": "https://pola-retradio.org/2018/08/e_elsendo-el-la-31-07-2018/", "title": "E_elsendo el la 31.07.2018", "published": "2018-08-01 00:48:29+02:00", "content_text": "Podkasto: Ludu en nova fenestro | Elŝutu\n\nLa 776-a E_elsendo el la 31.07.2018 ĉe www.pola-retradio.org\n\nNia tria raporto pri la trapaso de la 103-a Universala Kongreso de Esperanto en Lisbono komence prezentas la sonscenon pri la inaŭguro de la Tago de Lernado, kadre de kiu estis transdonita la premio Maŭro La Torre. Antaŭ nia mikrofono gastas Rakoen Maertens informanta pri programeroj rilataj al la okazintaj kaj okazontaj eventoj koncerne nian agadon ĉe Unuiĝintaj Nacioj kaj Unesko. Por la fino ni elektis sonscenon el la marda koncerto de Mikaelo Bronŝtejn. La foto akompananta la programinformon rilatas al la transdono de la premio Maŭro La Torre en la komenco de la Tago de Lernado. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/08/RetRadio_31.07.2018_mardo.mp3"]}
{"url": "https://pola-retradio.org/2018/08/e_elsendo-el-la-04-08-2018/", "title": "E_elsendo el la 04.08.2018", "published": "2018-08-04 20:44:16+02:00", "content_text": "Podkasto: Ludu en nova fenestro | Elŝutu\n\nLa 777-a E_elsendo el la 04.08.2018 ĉe www.pola-retradio.org\n\nNia kvara kaj la lasta raporto pri la trapaso de la 103-a Universala Kongreso de Esperanto en Lisbono komence prezentas infomojn pri la 104-a UK en Lahti, Finnlando. I.a. Tiina Oittinen kaj Jukka Pietiläinen el la venontjara LKK rakontas pri la programero „Venontaj UK-oj”, en kiu oni prezentis la venontjaran kongresurbon kaj respondis la demandojn de la interesiĝantoj. Ni sekve aludas al la lastaj kulturaj programeroj de la 103-a, kadre de kiuj i.a. prof. Jo Haazen ludis la plej malnovan kaj plej pezan karilijonon de la mondo sur la Municipa Placo de Lisbono. Unu el la plej lastaj kulturaj programeroj estis tradicia Internacia Arta Vespero. Sesdeko da kongresanoj elektis Vesperon kun Coimbra Fado, en kiu fatokantojn kantis ankaŭ esperantistoj. Sekve aŭdiĝas mallonga sonsceno el la Ferma Solenaĵo, en kiu la prezidanto de UEA, Mark Fettes enkondukas en la solenan eventon. Fine antaŭ nia mikrofono gastas KKS, Clay Magalhães. La raporton finas la „Ĝis-la-revida Kanto”, kiun plenumas kongresanoj sub la gvido de Kajto. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/08/RetRadio_04.08.2018_-sabato.mp3"]}
{"url": "https://pola-retradio.org/2018/08/e_elsendo-el-la-08-08-2018/", "title": "E_elsendo el la 08.08.2018", "published": "2018-08-08 22:23:26+02:00", "content_text": "Podkasto: Ludu en nova fenestro | Elŝutu\n\nLa 778-a E_elsendo el la 08.08.2018 ĉe www.pola-retradio.org\n\nNia laŭvica E-elsendo el Varsovio enhavas elektitajn sonscenojn el la Solena Fermo de la 103-a Universala Kongreso de Esperanto en Lisbono. En ĝi vi aŭdas sonscenon pri la transdono de la diplomo pro la 50-jara fidela membreco de la eksa UEA-prezidanto Renato Corsetti, kiu ĵus ektroviĝis en hospitalo. La prezidanto de UEA laŭtlegas sekve la Kongresan Rezolucion bazitan sur la diskutoj pri la kongresa temo „Kulturoj, lingvoj, tutmondiĝo: Kien nun?”. El inter la raportoj prezentitaj dum la Solena Fermo ni elektis tiun de estraranino pri kulturo kaj kongresoj, Sara Spanò rilate la nunjaran eldonon de la Belartaj Konkursoj kaj Oratora Konkurso. La programinformon akompanas la foto de via raportistino Barbara Pietrzak kun la pranepino de Ludoviko Zamenhof, Margareta Zaleski-Zamenhof fone de la lisbona panoramo. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/08/RetRadio_08.08.2018-_merkrede.mp3"]}
{"url": "https://pola-retradio.org/2018/08/e_elsendo-el-la-10-08-2018/", "title": "E_elsendo el la 10.08.2018", "published": "2018-08-10 21:33:02+02:00", "content_text": "Podkasto: Ludu en nova fenestro | Elŝutu\n\nLa 779-a E_elsendo el la 10.08.2018 ĉe www.pola-retradio.org\n\nNia dua raporto kun la sondokumentaj scenoj pri la trapaso de la 103-a Universala Kongreso de Esperanto en Lisbono – jam el Varsovio – referencas al la Solena Fermo kaj eta raporto de TEJO-prezidanto pri la partopreno de junuloj en la Universala Kongreso. Ni kaptas la okazon por gratuli al Hoan TRAN THI, Ĝojo pro la reelektiĝo kiel TEJO-prezidanto. Sekve ni referencas al la dumkongresa Esperantologia Konferenco, komenciĝinta ĵaŭde matene. Krom sonsceno pri ĝia komenciĝo ni gastigas antaŭ nia mikrofono ĝian gvidanton, komisiiton de UEA kaj CED, Orlando Raola. Inter multaj portugalaj esperantistoj kontribuintoj al la kongresprogramo laŭ la portugala fokuso troviĝis ankaŭ João José Santos. Ĝuste li estas sekve nia antaŭmikrofona gasto. Multajn surprizis, sed ankaŭ ĝuigis la koncerto de konata bardo Georgo Handzlik, kiu en Lisbono kantis kun sia filino, Dominika. Specimeno de ilia komuna kanto finas nian laŭvican, la duan el Varsovio, raporton pri la 103-a UK en Lisbono. Nian programinformon akompanas foto pri la kongressimbolo inter la pavimkaheloj de nia kongresejo. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/08/RetRadio_10.08.2018_-vendredo.mp3"]}
{"url": "https://pola-retradio.org/2018/08/esperanto_14-08-2018/", "title": "E_elsendo el la 14.08.2018", "published": "2018-08-14 21:03:12+02:00", "content_text": "Podkasto: Ludu en nova fenestro | Elŝutu\n\nLa 780-a E_elsendo el la 14.08.2018 ĉe www.pola-retradio.org\n\nNia tria raporto kun la sondokumentaj scenoj pri la trapaso de la 103-a Universala Kongreso de Esperanto en Lisbono – jam el Varsovio – referencas komence al la Solena Fermo. Ni prezentas al vi la scenon pri la transdono de la Premio Deguchi al Katalin Kovats. Ni referencas sekve al la komenco de la marda publika kunsido de la Akademio de Esperanto, en kiun enkondukis vicprezidanto Brian Moon, kaj kiu enhavas sinprezenton de iuj el la ĉepodie sidantaj akademianoj. La dua parto de la sinprezentoj de la ĉeestantaj en la kongreso akademianoj aŭdiĝos pli poste. Dum la nunjara publika kunsido de la Akademio Carlo Minnaja havis la okazon la unuan fojon prezenti al la vasta publiko sian ĵus aperigitan verkon pri „Historio de la Akademio de Esperanto”. Ni prezentas la komencajn minutojn de ĉi tiu prezento. Pli poste Carlo Minnaja havis apartan Aŭtoran Duonhoron pri sia verko en la kongresa Libroservo. Nian programinformon akompanas foto prezentanta la aŭtoron  de unu el la plej furoraj libroj en Lisbono, Carlo Minnaja  kun sia „Historio de la Akademio de Esperanto”. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/08/RetRadio_14.08.2018_mardo.mp3"]}
{"url": "https://pola-retradio.org/2018/08/e_elsendo-el-la-17-08-2018/", "title": "E_elsendo el la 17.08.2018", "published": "2018-08-17 21:53:15+02:00", "content_text": "Podkasto: Ludu en nova fenestro | Elŝutu\n\nLa 781-a E_elsendo el la 17.08.2018 ĉe www.pola-retradio.org\n\nNia laŭvica, kvara raporto – jam el Varsovio – kun la sondokumentaj scenoj pri la trapaso de la 103-a Universala Kongreso de Esperanto en Lisbono referencas komence al la anonco – dum la Solena Fermo – de la premioj, kiuj nunjare denove estis atribuitaj kaj temas pri la premioj de la Fondaĵo Antoni Grabowski. Nunjare ricevis ilin Sten Johansson (Svedio) pro la elstara kontribuado al la literaturo de Esperanto, Gonçalo Neves (Portugalio) kaj Bernhard Pabst (Germanio) pro la komune kompilita „Historia vortaro de Esperanto 1887–1889”. Nia sekva sonsceno rilatas al la programero „CO respondas” el la ĵaŭda kongresa tago. Ĝi en signifa grado samtempis kun la novformula solenaĵo de la disdono de la premioj de la Belartaj Konkursoj de UEA – 2018. Ni prezentas specimene la enkondukan sonbildon, kvankam teknike neperfektan. Aliflanke siajn impresojn pri la nunjara eldono de la solenaĵo dividas kun ni Carlo Minnaja. Nian programinformon akompanas foto, kiu prezentas grupon de kongresanoj en ateliero pri Origamio. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/08/RetRadio_17.08.2018_-vendredo.mp3"]}
{"url": "https://pola-retradio.org/2018/08/e_elsendo-el-la-21-08-2018/", "title": "E_elsendo el la 21.08.2018", "published": "2018-08-21 21:42:55+02:00", "content_text": "Podkasto: Ludu en nova fenestro | Elŝutu\n\nLa 782-a E_elsendo el la 21.08.2018 ĉe www.pola-retradio.org\n\nNia laŭvica, kvina raporto kun la sondokumentaj scenoj pri la trapaso de la 103-a Universala Kongreso de Esperanto en Lisbono – sendata jam postkongrese el Varsovio – referencas komence al kroma programero, kiu dum la 103-a UK ricevis novan formaton. Temas pri la iama Oratora Konkurso por esperantistaj junuloj, kiu nun ne nur ricevis novan titolon „Junulara Konkurso pri Publika Parolado”, sed krome al oratora elpaŝo pri antaŭdifinita temo aldoniĝis du kromaj konkursobranĉoj pri la provo improvizi kaj pri la oratora duelo laŭ lotumado de temoj ĉe la prezida tablo, ĉe kiu deĵoris Sara Spanò. Ĝuste ŝi, kiel estrarano pri kulturo kaj kongresoj, klarigas al ni la esencon de la ŝanĝoj. Krome ni prezentas du sonscenojn pri la du novaj konkursbranĉoj, en kiuj aŭdiĝas la „oratorado” de la gajninto de la unua premio Hans Becklin el Usono. Eĉ se la Junulara Konkurso estis multnombre frekventita, nesupereblan popularecon ĝuis la kongresa libroservo sub la gvido de Ionel Oneț. Tamen ne lin ni gastigas antaŭ nia mikrofono, sed iun el la klientoj, kiu samtempe kun mi vizitis la salonon. Temas pri Jukka Pietiläinen el Finnlando. Muzike ni referencas al la koncerto de Georgo Handzlik kaj lia filino, Dominika Handzlik, kiuj dum sia lisbona koncerto kantis la E-version de la kanzono „Kometo” de Jaromír Nohavica. La akompana foto prezentas la infanojn el la Infana Kongreseto, kiuj dum la Solena Fermo venis por saluti la kongresanojn de la 103-a UK. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/08/RetRadio_21.08.2018_mardo.mp3"]}
{"url": "https://pola-retradio.org/2018/08/e_elsendo-el-la-24-08-2018/", "title": "E_elsendo el la 24.08.2018", "published": "2018-08-24 21:09:52+02:00", "content_text": "Podkasto: Ludu en nova fenestro | Elŝutu\n\nLa 783-a E_elsendo el la 24.08.2018 ĉe www.pola-retradio.org\n\nNia laŭvica, la 10-a raporto kun la sondokumentaj scenoj pri la trapaso de la 103-a Universala Kongreso de Esperanto en Lisbono jen el Lisbono jen el Varsovio – referencas komence al la Solena Fermo, kadre de kiu oni honoromaĝis la 50-jariĝon de ESF. Sekve ni proponas reiri – laŭ la promeso – al la marda publika kunsido de la Akademio de Esperanto por aŭdi sinprezentojn de pliaj akademianoj ĉeestantaj la kongreson en Lisbono. El la kunsido ni elektis iun el la interesaj demandoj venintaj de la publiko, kiun sukcesis respondi nur kelkaj akademianoj. Ni certas tamen, ke vi trovas tiun sonsceneton interesa. La akompana foto prezentas la honoromaĝon al ESF dum la Solena Fermo de la 103-a UK en Lisbono. Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/08/RetRadio_24.08.2018_vendredo.mp3"]}
{"url": "https://pola-retradio.org/2018/08/e_elsendo-el-la-28-08-2018/", "title": "E_elsendo el la 28.08.2018", "published": "2018-08-28 20:55:08+02:00", "content_text": "Podkasto: Ludu en nova fenestro | Elŝutu\n\nLa 784-a E_elsendo el la 28.08.2018 ĉe www.pola-retradio.org\n\nEn nia 11-a sonbilda raporto pri la trapaso de la 103-a Universala Kongreso de Esperanto en Lisbono komence ni prezentas sonscenon pri la laboroj de la komitato de UEA. Ĝi rilatas al la elektoj de plia komitatano C kaj de la nova estrarano pri kulturo kaj kongresoj. Ili fariĝis Rakoen Martens el Belgio respektive Fernando Moia Jr el Brazilo. Iom koincide dum unu el pli fruaj kongresaj tagoj Rakoen Martens rakontis mallonge antaŭ nia mikrofono pri sia esperantistiĝo kaj la deziro labori por UEA. Nunjare, rekte antaŭ la Lisbona UK en Lisbono okazis la komuna kongreso de HEF kaj ILEI. Pri ĉi-lasta, sed krome pri la dumkongresaj programeroj ligitaj kun E-lernado kaj iuj estontaj planoj ni interparolis en la kongresurbo antaŭ nia mikrofono kun la reelektita prezidantino de la Ligo, Mireille Grosjean. Ĉiujn, do ankaŭ nin, dumkongrese ĉiam ĝojigis surprizaj renkontoj. Tiel ni renkontiĝis interalie kun Pascal Dubourg. Lia kongresŝildo indikanta Pollandon estis la okazo ekscii pri lia 10-monata interesa laborstaĝo en Varsovio kiel invitito de la Pola Akademio de la Sciencoj. La akompana foto ĉe nia programinformo prezentas la eniron en la unuan el la admirindaj lokoj laŭ la itinero de la ekskurso E2, Óbidos. Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/08/RetRadio_28.08.2018_mardo.mp3"]}
{"url": "https://pola-retradio.org/2018/08/e_elsendo-el-la-31-08-2018/", "title": "E_elsendo el la 31.08.2018", "published": "2018-08-31 19:44:02+02:00", "content_text": "Podkasto: Ludu en nova fenestro | Elŝutu\n\nLa 785-a E_elsendo el la 31.08.2018 ĉe www.pola-retradio.org\n\nNia 12-a sonbilda raporto pri la trapaso de la 103-a Universala Kongreso de Esperanto en Lisbono koncernas ĝiajn finajn momentojn dum la Solena Fermo, la 4-an de aŭgusto 2018. Ni prezentas do el ĝi la tradician ferman paroladon de la prezidanto de UEA, Mark Fettes. Niaj sekvaj sonscenoj rilatas al la sinprezenta veno al la „granda kongreso” de infanoj el la nunjara Internacia Infana Kongreseto en Almada kaj al la vortoj de la Konstanta Kongresa Sekretario, Clay Magalhães kiu emfazante, ke la lisbona kongreso signifis realiĝon de multaj longdaŭraj revoj, esprimis dankon al la LKK-o kaj la helpantoj pro la sukcesa efektivigo de ĉi tiu revo. La fina sceno prezentas la solenaĵon de la transdono de la kongresa flago el la manoj de la prezidanto de la Lisbona LKK, José M. Martins al la prezidanto de LKK en la finna Lahti en 2019, Tuomo Grundström. Ĝuste la foto pri ĉi tiu solena momento akompanas nian programinformon. Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/08/RetRadio_31.08.2018_vendredo.mp3"]}
{"url": "https://pola-retradio.org/2018/09/cu-sekura-kvanto-de-drinkebla-alkoholajo/", "title": "Ĉu sekura kvanto de drinkebla alkoholaĵo", "published": "2018-09-04 01:00:17+02:00", "content_text": "Kvankam la ruĝa vino povas roli prevente rilate al kormalsanoj, ne ekzistas tamen tia kvanto de alkoholaĵo, kiu ne malutilus al la sano. Pri tio informis en speciala raporto la periodaĵo „Lancet”. Ĝiaj aŭtoroj atentigas, ke alkoholaĵo grandigas la riskon de tumoroj, inflamoj, akcidentoj kaj lezoj. Do la ligita kun la drinkado sanrisko estas pli granda ol eventualaj avantaĝoj. La raporto rilatas al esploroj en 195 landoj. Oni ekzamenis personojn inter la 15-a kaj la 95-a vivojaroj. La donitaĵoj pri ilia sano kaj kvanto de la konsumata alkoholo koncernis la periodon 1999-2016. La ĉefa aŭtoro de la raporto, doktoro  Max Griswold el Institute for Health Metrics and Evaluation (IHME) de la Vaŝingtona Universitato asertas konsiderante ĉion ĉi, ke ne ekzistas sekura por la sano kvanto de konsumembla alkoholo. Sanmalutila estas eĉ unu forta drinkaĵo tage, bierpokalo aŭ kaliko da ruĝa vino.  La kunaŭtorino de la raporto profesorino Sonia Saxena el Imperial College en Londono asertas, ke la risko de malsaniĝoj pro la regula drinkado kreskas konforme al la kvanto de la konsumata alkoholo. Kvankam unu drinkaĵo tage ne kreas sanriskon, tamen ŝiaopinie plimulto de personoj en Britio ne limiĝas al tio. Britio apartenas al la avanaj landoj, se temas pri la konsumado de alkoholaĵoj. Koncerne virinojn ĝi okupis la 8-an lokon en la mondo. Statistika britino konsumas tri drinkaĵojn tage. La unuan lokon okupas ukraininoj drinkantaj kvar fojojn tage. Inter viroj plej multe da alkoholaĵoj konsumas rumanoj, portugaloj kaj luksemburgianoj (de sep ĝis ok drinkaĵojn tage). Spite tion profesoro David Spiegelhalter el Cambridge-University argumentas, ke el la menciitaj esploroj ne rezultas, ke necesas esti abstinentulo por konservi bonan sanon.\n\nEl la elsendo 04.09.2018. Legas Tomek  – 2’03”", "author": null, "categories": ["Sciencaj informoj"], "audio_links": ["/wp-content/uploads/2018/09/sc_tm_Cu-alkoholajoj-ciam-sanminacaj_0203.mp3", "/wp-content/uploads/2018/09/sc_tm_Cu-alkoholajoj-ciam-sanminacaj_0203.mp3?_=25"]}
{"url": "https://pola-retradio.org/2018/09/komencigis-la-lernojaro-2018-2019/", "title": "Komenciĝis la lernojaro 2018-2019", "published": "2018-09-04 01:00:20+02:00", "content_text": "Lastlunde kvar kaj duona milionoj da lernenoj en preskaŭ 24 mil lernejoj kaj klerigaj centroj komencis la novan lernojaron 2018/2019. La bazan lernadon en la elementaj lernejoj inaŭguris 3 milionoj da lernantoj inkluzive de 361 mil, kiuj pro la reformo de la instrusistemo denove lernos en la 8-jara sistemo. Lunde didaktajn-edukajn okupojn komencis ankaŭ pli ol 1,4 milionoj da infanoj en la aĝo ekde la tria ĝis la sesa vivojaroj en la infanĝardena kaj antaŭlerneja sistemo. De kelkaj jaroj laŭvicaj lernojaroj havas apartajn devizojn. En 2018/2019 ĝi tekstas „La sendependa Pollando”.\n\nEl la elsendo 04.09.2018. Legas Barbara – 0’58”", "author": null, "categories": ["Novaĵoj"], "audio_links": ["/wp-content/uploads/2018/09/w_bp_Nova-lernojaro-2018_2019_058.mp3", "/wp-content/uploads/2018/09/w_bp_Nova-lernojaro-2018_2019_058.mp3?_=26"]}
{"url": "https://pola-retradio.org/2018/09/la-nacia-legado-2018-2/", "title": "La Nacia Legado-2018", "published": "2018-09-04 01:00:51+02:00", "content_text": "Ekde la 2012-a jaro ĉiujare en Pollando okazas la evento Nacia Legado. La nunjara – la 8-an de septembro 2018 –  pasas en la jaro de la 100-a datreveno de la regajno de la suvereneco fare Pollando post la 123-jara periodo de dispartigoj. Tiuokaze por la legado estis proponitaj fragmentoj de la romano „Antaŭprintempo” de Stefan Żeromski. Tio estis la lasta romano de la verkisto publikigita en 1924, en kiu la aŭtoro faris bilancon de la unuaj jaroj de la reakirita sendependeco, reliefigante entuziasmon, la deziron rekonsturi la ŝtaton, ne prisilentante tamen erarojn kaj neglektojn. Krome oni proponis dum la tuta jaro legi 44 tekstojn de la Antologio de Suvereneco, kiu enhavas kreiĝintajn  dum la jarcentoj verkojn konsistigantajn la trunkon de la pola patriota literaturo. De kelka tempo al la nacia legado aliĝas ankaŭ eksterlandaj esperantistoj laŭ la iniciato de Maria Majerczak el la Jagelona Universitato en Krakovo. Pri la partopreno de la Kroata Esperantista Unuiĝo en la pola tago de la Nacia Legado dum la lisbona Tago de Lernado prelegis Maria Beloŝević sub la titolo „Esperanto – pontoj inter la kulturoj”. La unuiĝo planas  aliĝi al la evento ankaŭ nunjare reliefigante, ke la unua eldono de ĉi tiu romano de Żeromski estis eldonita en la kroata lingvo en 1928. Apartan eventon la plej proksiman sabaton organizas Bjalistoka E-societo.\n\nEl la elsendo 04.09.2018. Legas Krystyna – 1’55”", "author": null, "categories": ["Novaĵoj"], "audio_links": ["/wp-content/uploads/2018/09/w_kg_Tago-de-la-Nacia-Legado_0155.mp3", "/wp-content/uploads/2018/09/w_kg_Tago-de-la-Nacia-Legado_0155.mp3?_=27"]}
{"url": "https://pola-retradio.org/2018/09/turistoj-en-la-vinberejoj-de-krakova-regiono/", "title": "Turistoj en la vinberejoj de Krakova Regiono", "published": "2018-09-04 01:01:25+02:00", "content_text": "La ĉefa ideo de la Krakovregiona Viteja Itinero estas logi turistojn al la lokaj vinberejoj, renkontiĝi kun iliaj posedantoj, malkovri la vinproduktan heredaĵon kaj ĝui la naturon de la regiono. Dum la tuta sezono turistoj povas viziti ilin  gustumante la produktojn. Nunjare estis planitaj 11 eventoj, inter kiuj 6 apartenas al la ĉefaj. La iniciato ĉiujare logas amason da interesiĝantoj. La nunjaraj renkontiĝoj okazos ĝis la mezo de septembro. Dum ĉiuj Wojciech Bosak, projektinto de multaj vitejoj, pola renoma eksperto verkanta kaj lekcianta altlerneje pri vino prezentos siajn prelegojn.\n\nEl la elsendo 04.09.2018. Legas Maciek – 0’48”", "author": null, "categories": ["Novaĵoj"], "audio_links": ["/wp-content/uploads/2018/09/w_mj_La-krakovreiona-viteja-itinero-ankorau-funkcias_048.mp3", "/wp-content/uploads/2018/09/w_mj_La-krakovreiona-viteja-itinero-ankorau-funkcias_048.mp3?_=28"]}
{"url": "https://pola-retradio.org/2018/09/intervjuo-kun-alvaro-motta/", "title": "Intervjuo kun Alvaro Motta", "published": "2018-09-04 22:04:56+02:00", "content_text": "La hodiaŭa antaŭmikrofona gasto estas Alvaro Motta el Rio de Janeiro , Brazilo, kiu apartenas al tiuj esperantistoj, kiuj partoprenis jam en la pola Tago de la Nacia Legado. En la interparolo farita en Lisbono ni parolas krome pri lia E-aktivado en Rio de Janeiro. El la elsendo 04.09.2018 – 14’58”", "author": null, "categories": ["Antaŭ la mikrofono"], "audio_links": ["/wp-content/uploads/2018/09/bp-kun-Alvaro-Motta-el-Brazilo_1458.mp3", "/wp-content/uploads/2018/09/bp-kun-Alvaro-Motta-el-Brazilo_1458.mp3?_=29"]}
{"url": "https://pola-retradio.org/2018/09/e_elsendo-el-la-04-09-2018/", "title": "E_elsendo el la 04.09.2018", "published": "2018-09-04 22:38:02+02:00", "content_text": "Podkasto: Ludu en nova fenestro | Elŝutu\n\nLa 786-a E_elsendo el la 04.09.2018 ĉe www.pola-retradio.org\n\nLa komencaj aktualaĵoj rilatas al la nova lernojaro en Pollando, komenciĝinta lastlunde kaj al la Vinbera Itinero en la regiono de Krakovo, kiu ekde julio ĝis la mezo de septembro disponigas al vizitantoj allogajn atrakciaĵojn. Krome ni informas pri la okazonta sabate Tago de la Nacia Legado, kiun ĉiam pli ofte partoprenas esperantistoj. Nia sciencbultena temo reference al raporto en „Lancet” atentigas, ke neniu alkoholokvanto estas sanfavora. Nia laŭvica hodiaŭ informo rilatas al la literatura konkurso de Kroata Esperantista Unuiĝo. La hodiaŭa antaŭmikrofona gasto estas Alvaro Motta el Rio de Janeiro, Brazilo, kiu apartenas al tiuj esperantistoj, kiuj partoprenas la polan Tagon de la Nacia Legado. En la interparolo farita en Lisbono ni parolas krome pri lia E-aktivado en Rio de Janeiro. La akompana al la programinformo interreta foto prezentas la titolpaĝon de la eldono de la romano „Przedwiośnie” (Antaŭprintempo) el la 1928-a jaro. Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/09/RetRadio_04.09.2018_mardo_786.mp3"]}
{"url": "https://pola-retradio.org/2018/09/pli-ol-300-manuskriptoj-de-sienkiewicz-ce-la-ossolineum/", "title": "Pli ol 300 manuskriptoj de Sienkiewicz ĉe la Ossolineum", "published": "2018-09-07 16:02:53+02:00", "content_text": "La Nacia Instituto de Ossoliński-familio en Vroclavo (la sudokcidenta Pollando) aĉetis la arkivon de la pola Nobel-premiito Henryk Sienkiewicz el la manoj de lia pranepo. Ĝi enhavas 300 manuskriptojn, inkluzive de nekonata paĝo el la romano „Tra dezerto kaj praarbarego”, kolekton de la korespondaĵoj kaj memoraĵoj de la verkisto. Laŭ la direktoro de Ossolineum ne eblas trotaksi la rolon de Henryk Sienkiewicz en la formado de sendependigaj socifluoj. La espero pri libera Pollando en 1918 ne transfomiĝus en realon sen tiaj kreantoj kiel Sienkiewicz. En la regajno de suvereneco enorman rolon plenumis polaj politikistoj, kies karakterojn kaj siluetojn formis granda pola literaturo, verkita de tiaj enormaj plumhomoj kiel Sienkiewicz. Ossolineum posedas nun la plej riĉan en la mondo arkivon ligitan kun la pola Nobelpremiito. La aĉetita kolekto estos prezentita publike la 8-an de septembro dum la Eŭropaj Tagoj de la Kultura Heredaĵo.\n\nEl la elsendo 07.09.2018. Legas Tomek – 1’04”", "author": null, "categories": ["Kulturkroniko"], "audio_links": ["/wp-content/uploads/2018/09/kk_tm_La-arkivo-de-Nobel-premiito-Henryk-Sienkieiwcz-en-Ossolineum-instituto_0104.mp3", "/wp-content/uploads/2018/09/kk_tm_La-arkivo-de-Nobel-premiito-Henryk-Sienkieiwcz-en-Ossolineum-instituto_0104.mp3?_=30"]}
{"url": "https://pola-retradio.org/2018/09/johano-paulo-la-2-a-homo-el-libereco/", "title": "”Johano Paŭlo la 2-a – homo el libereco”", "published": "2018-09-07 16:10:48+02:00", "content_text": "Ĝis la 9-a de septembro 2018 ĉe Krakowskie Przedmieście-strato en Varsovio funkcias ekspozicio „Johano Paŭlo la 2-a – homo el libereco”.  Reference al la 100-jariĝo de la regajnita suvereneco de Pollando la ekspozicio bildigas la fenomenon de la pola papo, kiu transpreninte la rudron de la Katolika Eklezio influis la sorton de la tuta mondo. En lia instruo la temo de libereco estis kontinua kaj liaj fortaj alvokoj respekti la homajn dignon kaj rajtojn spronis la procezon de la sociaj transformiĝoj, finiĝintaj per kolapso de komunismo. La ekspozicio prezentas la silueton de Karol Wojtyła, kiu de la historiatestanto de la renaskiĝanta patrolando transformiĝis en ĝian kreanton. La ekspozicio prezentas do la homon, kiu pledis por la interna libereco de ĉiu homo kaj klopodas respondi, kion signifas „esti libera” laŭ Johano Paŭlo la 2-a. En speciala ekspozicipavilono kvar salonoj prezentas pere de ikonografio, instalaĵoj kaj elektronikaj rimedoj la historion de Pollando ekde la reakiro de la suvereneco en 2018, tra la 2-a mondmilito, tra la epoko de komunismo kaj ĝia falo ĝis la reakiro de plena suvereneco.\n\nEl la elsendo 07.09.2018. Legas Tomek – 1’17”", "author": null, "categories": ["Kulturkroniko"], "audio_links": ["/wp-content/uploads/2018/09/kk_tm_Johano-Paulo-la-2-a-Homo-el-libereco_0117.mp3", "/wp-content/uploads/2018/09/kk_tm_Johano-Paulo-la-2-a-Homo-el-libereco_0117.mp3?_=31"]}
{"url": "https://pola-retradio.org/2018/09/la-1-a-konkurso-de-karol-szymanowski/", "title": "La 1-a Konkurso de Karol Szymanowski", "published": "2018-09-07 18:00:33+02:00", "content_text": "120 artistoj anoncis sian partoprenon en la unua Internacia Muzika Konkurso de Karol Szymanowski okazonta inter la 10-a kaj la 23-a de septembro 2018 en Katowice. Oni alsendis por ĝi ĉirkaŭ 100 komponaĵojn. La konkurso celas firmigi en la publika konscio la figuron de la pola komponisto kaj lia kreado. La anonciĝinaj artistoj rivalas en kvin kategorioj: fortepiano, violono, kanto, arĉkvarteto kaj komponaĵo. La konkurson organizas la Nacia Simfonia Orkestro de la Pola Radio en Katowice kun la subteno de la pola Kulturministerio, laŭ kiu tiu nova konkurso sur la pola muzika mapo fariĝos aldona  prestiĝa evento. Inter la subtenantoj de la nova konkurso troviĝas ankaŭ Pola Radio, Muzika Akademio de Karol Szymanowski en Katowice, Muzika Societo de Karol Szumanowski en Zakopane kaj Katowice, kiu ekde 2015 apartenas al la Kreaj Muzikurboj de Unesko. Szymanowski (1882-1937) estis komponisto, pianisto kaj muzika kritikisto, reprezentanto de Juna Pollando. Li komponis kelkdek komponaĵojn solistajn, ĉambrajn, simfoniajn, voĉ-instrumentajn. Lia verkoj eniris la mondan muzikrepertuaron,  estas plenumataj kaj surbendigataj de la plej bonaj mondfamaj artistoj.  Karol Szymanowski estas taksata apud Frederiko Chopin kiel plej elstara pola komponisto.\n\nEl la elsendo 07.09.2018. Legas Tomek – 1’33”", "author": null, "categories": ["Kulturkroniko"], "audio_links": ["/wp-content/uploads/2018/09/kk_tm_La-1-a-konkurso-de-Karol-Szymanowski_0133.mp3", "/wp-content/uploads/2018/09/kk_tm_La-1-a-konkurso-de-Karol-Szymanowski_0133.mp3?_=32"]}
{"url": "https://pola-retradio.org/2018/09/e_elsendo-el-la-07-09-2018/", "title": "E_elsendo el la 07.09.2018", "published": "2018-09-07 21:07:35+02:00", "content_text": "Podkasto: Ludu en nova fenestro | Elŝutu\n\nLa 787-a E_elsendo el la 07.09.2018 ĉe www.pola-retradio.org\n\nEn la hodiaŭa komenca kulturkroniko ni informas pri la daŭranta en Varsovio en libera spaco ekspozicio ligita kun la regajnita suvereneco de Pollando antaŭ 100 jaroj dediĉita al Johano Paŭlo la 2-a „Homo el libereco”. Pri la morgaŭ prezentota fare de Ossoliński-instituto en Vroclavo (la sudokcidenta Pollando) pli ol 300-objekta arkivo de la pola Nobel-premiito, Henryk Sienkiewicz okaze de la Eŭropaj Tagoj de la Kultura Heredaĵo. Pri la 1-a Konkurso de Karol Szymanowski komenciĝonta la plej proksiman lundon en Katowice (la suda Pollando). Kadre de la baldaŭ okazontaj Artaj Konfrontoj en Esperanto (ARKONES) en Poznano (la okcidenta Pollando) inter la 21-23.09.2018 oni solenos la 60-an jubileon de la Pola E-Junularo. Tiu evento estas la okazo por la antaŭmikrofona renkontiĝo kun la sekretario de PEJ, Tobiasz Kubisiowski. La E-komunuma informo rilatas al la Biblioteka Apogo Bachrich, kadre de kiu eblas peti objektojn el la Libroservo de UEA ([ https://katalogo.uea.org ) por ne subvenciataj E-bibliotekoj ( bachrich@co.uea.org ). Muzike ni aŭdas fragmenton de la kanzono Junaj Idealistoj en la plenumo de Dolĉamar el la KD „Elektronika Kompilo” de Vinilkosmo. La akompana al la programinformo interreta foto prezentas la elektitan printempe novan estraron de PEJ en la konsisto Tomasz Szymula – prezidanto, Romualda Jeziorowska – vicprezidanto, Tobiasz Kubisiowski – sekretario, Piotr Hołda – kasisto. La dekstra foto prezentas nian hodiaŭan interparolanton, la sekretarion de PEJ Tobiasz Kubisowski. Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/09/RetRadio_08.09.2018_-vendredo_787.mp3"]}
{"url": "https://pola-retradio.org/2018/09/tobiasz-kubisiowski-kaj-la-60-a-jubileo-de-la-pola-e-junularo/", "title": "Tobiasz Kubisiowski kaj la 60-a jubileo de la Pola E-Junularo", "published": "2018-09-07 22:01:18+02:00", "content_text": "Kadre de la baldaŭ okazontaj Artaj Konfrontoj en Esperanto (ARKONES) en Poznano (la okcidenta Pollando) inter la 21-23.09.2018 oni solenos la 60-an jubileon de la Pola E-Junularo. Tiu evento estas la okazo por la antaŭmikrofona renkontiĝo kun la sekretario de PEJ, Tobiasz Kubisiowski . El la elsendo 07.09.2018 – 7’33”", "author": null, "categories": ["Antaŭ la mikrofono"], "audio_links": ["/wp-content/uploads/2018/09/bp_kun-Tobiasz-Kubisowski-pri-la-jubileo-de-PEJ_0733.mp3", "/wp-content/uploads/2018/09/bp_kun-Tobiasz-Kubisowski-pri-la-jubileo-de-PEJ_0733.mp3?_=33"]}
{"url": "https://pola-retradio.org/2018/09/surdaj-lingvistoj-en-la-varsovia-universitato/", "title": "Surdaj lingvistoj en la Varsovia Universitato", "published": "2018-09-11 01:00:12+02:00", "content_text": "Fine de aŭgusto en la Varsovia Universitato okazis internacia konferenco SIGN9, tio estas konferenco plene dediĉita al personoj surdaj, ilia lingvo kaj kulturo. Ĉiuj elpaŝoj, referaĵoj kaj laborrenkontoj okazis en la naciaj gestaj lingvoj aŭ en la tiel nomata „surdula esperanto”, tio estas IS – International Sign. Partoprenis ĝin preskaŭ 200 personoj el pli ol 20 landoj – en pli multo surduloj. En la Varsovia Universitato funkcias la unusola en la Centra kaj Orienta Pollando kolektivo okupiĝanta pri la gesta lingvistiko. Venas ĉi tien esploristoj ne nur el aliaj sciencaj centroj de la lando, sed ankaŭ el Eŭropo, kiuj en la Laborejo de la Gesta Lingvistiko ĉe la Fakultato de la Pola Lingvo realigas siajn esplorprojektojn. La pionira rolo de la varsovia  kolektivo konsistas en tio, ke oni sukcesis logi al kunlaboro surdulojn, kiuj alikaze ne entreprenus sciencistan karieron. Ilia laboro ebligis jam prilabori kaj publikigi en la Interreto unikajn lernolibrojn por la surdaj infanoj, kiuj estas utiligataj en bazaj lerneoj de la tuta Pollando. Interrete estis disponigita ankaŭ kurso de la gesta lingvo por infanoj el la unuaj klasoj de la bazaj lernejoj. Plimulto de la surdaj infanoj naskiĝas en familioj, en kiuj la ceteraj membroj ne havas aŭdoproblemojn kaj ne uzas la gestan lingvon. Dank’ al la lanĉita nunjare lernolibro „Gestu kun ni” infano konatiĝas kun la pola gesta lingvo eĉ ne konante la polan lingvon, kio ne estas maloftaĵo. Dank’ al la Laborejo kreiĝis pliaj lernolibroj, ekzempe de historio, matematiko, fiziko aŭ kemio. Ili havas formon de  komputilaj programoj, en kiuj ĉiuj tekstoj estis tradukitaj en la gestolingvon. Instruistoj uzas ilin en la daŭro de lecionoj dum lernantoj en sia individua laboro. En Pollando ne ekzistas studoj por instruistoj de la gesta lingvo, ĝi entute ne estas agnoskita kiel fremda lingvo. La kapablo gestkomuniki rezultas el personaj kontaktoj kun surduloj. En plimulto la aŭdokapablaj uzantoj de la pola gesta lingvo estas infanoj de surduloj, kiuj lernis ĝin hejme aŭ hobiuloj.\n\nEl la elsendo 11.09.2018. Legas Tomek – 2’20”", "author": null, "categories": ["Novaĵoj"], "audio_links": ["/wp-content/uploads/2018/09/w_tm_Interlingvistikaj-studoj-pri-la-gesta-lingvo_0220.mp3", "/wp-content/uploads/2018/09/w_tm_Interlingvistikaj-studoj-pri-la-gesta-lingvo_0220.mp3?_=34"]}
{"url": "https://pola-retradio.org/2018/09/vinberrikolto-2018-en-zielona-gora/", "title": "Vinberrikolto 2018 en Zielona Góra", "published": "2018-09-11 01:00:14+02:00", "content_text": "Lastsabate en Zielona Góra (la okcidenta Pollando) komenciĝis – daŭrantaj ĝis la plej proksima sabato – la Vinberrikoltaj Tagoj 2018. La ŝlosilojn al la urbo transprenis la vindio Bakĥo. Por la loĝantoj kaj turistoj estis pretigitaj dekoj da eventoj kun informa, kultura, sporta kaj distra karakteroj. La Vinberrikoltaj Tagoj signifas publikan amuzon kaj porokazan stratoferton, kadre de kiu la vendobudoj ofertas vinojn kaj frandaĵojn el la tuta mondo, aparte ofertante vinojn el la regionaj vitejoj. La unuaj dokumentitaj informoj pri la loka vinproduktado devenas el la 1314-a jaro. Post la apogea periodo el la fino de la 15-a jarcento la vinproduktado meze de la 19-a kaj 20-a jarcentoj cedis al produktado de biero, vodko, konjakoj, likvoroj kaj ĉampano. Ekde 1999 en Zielona Góra ne plu okazas vinproduktado laŭ industria skalo kaj vitkultivado renaskiĝas en malgrandaj, familiaj bienoj ĉirkaŭe de la urbo.\n\nEl la elsendo 11.09.2018. Legas Milada – 1’32”", "author": null, "categories": ["Novaĵoj"], "audio_links": ["/wp-content/uploads/2018/09/w_msz_La-vinrikolta-festo-en-la-okcidenta-Pollando_0132.mp3", "/wp-content/uploads/2018/09/w_msz_La-vinrikolta-festo-en-la-okcidenta-Pollando_0132.mp3?_=35"]}
{"url": "https://pola-retradio.org/2018/09/cinaj-esploroj-pri-preskau-6-miljara-cina-civilizacio/", "title": "Ĉinaj esploroj pri preskaŭ 6 miljara ĉina civilizacio", "published": "2018-09-11 01:00:33+02:00", "content_text": "Ĉinaj sciencistoj deklaris antaŭnelonge, ke la ĉina civilizacio naskiĝis antaŭ 5 mil 800 jaroj kaj maturiĝis antaŭ 3 mil 800 jaroj. Tio estas la rezulto de la 15-jaraj esploroj pri la fontoj de la ĉina kulturo financitaj de la ĉina registaro. La unuaj spuroj devenas el la terenoj ĉirkaŭ la Flava Rivero, la Blua Rivero kaj la okcidenta Rivero Liao. La esplorojn gviditajn en la jaroj 2001-2016 partoprenis pli ol 70 ĉinaj institucioj sub la gvido de la arkeologiaj fakultatoj de la Ĉina Akademio de la Sociaj Sciencoj kaj la Pekina Universitato.   Longan tempon mankis materialaj pruvoj kaj sistemigitaj konoj pri la fontoj kaj frua evoluo de la civilizacio de Oriento, tamen ĝenerale estis opiniate, ke la ĉina civilizacio havas pli ol 5 mil jarojn. Oni konstatis, ke dum sia evoluo ĝi ĉerpis el influoj de aliaj kulturoj, de kiuj ĝi transprenis – sekve evoluigante – metodojn de grenkultivado, ŝafbredado kaj prilaborado de bronzo.\n\nEl la elsendo 11.09.2018. Legas Tomek\n\nsc_tm_Lau cinaj esploroj la cinala civilizacio preskau 6-miljara_03′", "author": null, "categories": ["Sciencaj informoj"], "audio_links": ["/wp-content/uploads/2018/09/sc_tm_Lau-cinaj-esploroj-la-cinala-civilizacio-preskau-6-miljara_03.mp3", "/wp-content/uploads/2018/09/sc_tm_Lau-cinaj-esploroj-la-cinala-civilizacio-preskau-6-miljara_03.mp3?_=36"]}
{"url": "https://pola-retradio.org/2018/09/revoluciiga-sveda-ostogluajo/", "title": "Revoluciiga sveda ostogluaĵo", "published": "2018-09-11 01:00:49+02:00", "content_text": "Sciencistoj el la Reĝa Teknologia Instituto en Stokholmo kaj Karolinska-Instituto prilaboris gluaĵon, kiu povas helpi al milionoj da pacientoj, kiuj suferis/as ostorompojn. Tiuj kazoj multiĝas, ĉar la  medicino frontas ĉiam pli oftajn kaj komplikajn ostorompojn ligitajn kun la maljuniĝado de la socio,  ĉiam pli da osteoporozokazoj. La rompita osto ne estas facile kungluebla. Tamen la sveda gluaĵo en rekorda tempo de 5 minutoj kungluas rompitajn ostojn. Ĝi ebligos do eviti parton de ostorompaj komplikaĵoj. Ne plu estos necesa gipsaĵo senmoviganta ostojn kaj longdaŭra rekapabligado. Kaze de komplikaj ostorompoj malaperos problemo kunigi ostojn helpe de drato kaj ŝraŭboj. La eksperimentoj estis faritaj kun ratoj, sed la inventintoj certas, ke ĝi ekzameniĝos ankaŭ ĉe homoj. Gluaĵoj kutime bezonas sekan medion kaj purajn surfacojn dum ostoj troviĝas en medio humida. La prilaboritan en Svedio kompozitan ostogluaĵon karakterizas eksterordinara gluiĝemo al malseka osto. La svedaj sciencistoj inspiriĝis per materialoj aplikataj en stomatologio, kiam kompozitan plombon prilumas firmige speciala lampo. Tiu tekniko spronas la ligiĝadon de polimeroj sub la influo de  lumo en la humida medio. La sveda ostogluaĵo evidentiĝis pli firma ol la stomatologia kompozito. Nun ĝi jam estas preta por klinikaj testoj kun partopreno de homoj. Estis entreprenitaj klopodoj por ĝia surmerkatigo per establo de startofirmao Biomedical Bonding AB.\n\nEl la elsendo 11.09.2018. Legas Tomek  – 1’47”\n\nsc_tm_Revoluciiga ostagluajo de svedaj sciencistoj_01’47”", "author": null, "categories": ["Sciencaj informoj"], "audio_links": ["/wp-content/uploads/2018/09/sc_tm_Revoluciiga-ostagluajo-de-svedaj-sciencistoj_0147.mp3", "/wp-content/uploads/2018/09/sc_tm_Revoluciiga-ostagluajo-de-svedaj-sciencistoj_0147.mp3?_=37"]}
{"url": "https://pola-retradio.org/2018/09/pollando-inter-tri-uniaj-landoj-kun-malalta-senlaboreco/", "title": "Pollando inter tri uniaj landoj kun malalta senlaboreco", "published": "2018-09-11 01:01:17+02:00", "content_text": "Kiel informis komence de septembro  Eŭropa Statistika Oficejo, Eurostat fine de julio 2018 la senlaboreco en Pollando laŭ la metodo BAEL egalis al nur 3,5 procentoj kaj Pollando troviĝis sur la tria loko inter la uniaj landoj. La meza senlaboreco en ĉiuj 28 landoj de la Eŭropa Unio samperiode egalis al 6,8 procentoj, en 19 landoj de la eŭrosfero ĝi estis pli alta kaj egalis al 8,2 procentoj. Laŭ la informoj de la Mnisterio pri Familio, Laboro kaj Socia Politiko rezultas, ke en Pollando laboras ĉirkaŭ 1,5 milionoj da civitanoj de aliaj ŝtatoj. Estas gvidataj laboroj pri ŝanĝo de la principoj de migropolitiko, inkluzive tiujn, kiuj celas logi eksterlandanojn por pli longdaŭra estado en Pollando, eĉ por konstante. „Dziennik. Gazeta Prawna” ĵus informis, ke ĉirkaŭ 25 mil personoj en Hinda Unio atendas en Nov-Delhio polajn vizojn. Temas pri baratanoj, nepalanoj kaj bangladeŝanoj, kiuj ricevis laborpermeson de vojevodiaj oficejoj.\n\nEl la elsendo 11.09.2018. Legas Milada – 1’33”", "author": null, "categories": ["Novaĵoj"], "audio_links": ["/wp-content/uploads/2018/09/w_msz_Malkresko-de-senlaboreco-en-Pollando_0133.mp3", "/wp-content/uploads/2018/09/w_msz_Malkresko-de-senlaboreco-en-Pollando_0133.mp3?_=38"]}
{"url": "https://pola-retradio.org/2018/09/e_elsendo-el-la-11-09-2018/", "title": "E_elsendo el la 11.09.2018", "published": "2018-09-11 20:52:30+02:00", "content_text": "Podkasto: Ludu en nova fenestro | Elŝutu\n\nLa 788-a E_elsendo el la 11.09.2018 ĉe www.pola-retradio.org\n\nEn nia marda E-elsendo ni referencas al la interesaj tagoj de la 103-a UK en Lisbono gastigante antaŭ nia mikrofono konatajn E-aktivulojn el la norda Francio, Edmond kaj Arlette Plutniak. En la komencaj aktualaĵoj ni informas pri laŭvicaj donitaĵoj rilate malkreskon de senlaboreco en Pollando kaj eksterlandajn laborantojn en nia lando. Pri interlingvistika fako koncerne la gestan lingvon en la Varsovia Univeristato kaj pri la daŭrantaj Vinberrikoltaj Tagoj en Zielona Góra (la okcidenta Pollando). Niaj sciencbultenaj temoj koncernas svedan ostogluaĵon kaj finiĝintajn ĉinajn esplorojn difinintajn la ĉinan civilizacion preskaŭ sesmiljara. Muzike ni memorigas fragmente la kanzonon pri vino el la lasta KD de JoMo eldonita de Vinilkosmo – „jOmO okcitanas”. Nian programinformon akompanas foto pri la daŭrantaj gajaj Tagoj de Vinrikoltado en Zielona Góra. Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/09/RetRadio_11.09.2018_mardo_788.mp3"]}
{"url": "https://pola-retradio.org/2018/09/interparolo-kun-edmond-kaj-arlette-plutniak/", "title": "Interparolo kun Edmond kaj Arlette Plutniak", "published": "2018-09-11 21:57:29+02:00", "content_text": "En nia marda E-elsendo ni referencas al la interesaj tagoj de la 103-a UK en Lisbono gastigante antaŭ nia mikrofono konatajn E-aktivulojn el la norda Francio, Edmond kaj Arlette Plutniak . El la elsendo 11.09.2018 – 9’14”", "author": null, "categories": ["Antaŭ la mikrofono"], "audio_links": ["/wp-content/uploads/2018/09/bp-kun-Edmond-kaj-Arlette-Plutniak-pri-ilia-nuna-e-ista-aktivado_0914.mp3", "/wp-content/uploads/2018/09/bp-kun-Edmond-kaj-Arlette-Plutniak-pri-ilia-nuna-e-ista-aktivado_0914.mp3?_=39"]}
{"url": "https://pola-retradio.org/2018/09/la-4-a-festivalo-de-barokoperoj-dramma-per-musica/", "title": "La 4-a Festivalo de Barokoperoj Dramma per Musica", "published": "2018-09-14 17:46:13+02:00", "content_text": "Inter la 31-a de aŭgusto kaj la 19-a de septembro en Varsovio okazas la 4-a Festivalo de Barokoperoj „Dramma per Musica”. La festivalon inaŭguris koncerto kun plej belaj barokaj arioj kaj duetoj en la Reĝa Kastelo. La riĉa programo enhavis operojn en la spektaklo kaj en la koncerta versioj. Temis pri la ripetita premiero el la 3-a Festivalo „Farnace” de Antonio Vivaldi kaj la plej granda evento de la nunjara eldono „Alcina” de Georg Friedrich Händel. Konforme al la festivala tradicio en la programo troviĝis oratoria koncerto, kadre de kiu en la Franciskana Preĝejo en la Novurba Kvartalo aŭdiĝis komponaĵoj de Damian Stachowicz kaj Grzegorz Gerwazy Gorczycki. Aldone dum la ĉambraj koncertoj la muzikŝatantoj ĝuis barokan muzikon francan kaj italan, la plej proksiman dimanĉon okazos koncerto kun la germana baroka muziko.  La festivalaj koncertoj kaj spektakloj estis prezentitaj ne sole en la Reĝa Kastelo, sed ankaŭ en la Reĝa Teatro en la Malnova Oranĝerio de Łazienki-Parko, en la malnovurba Domo de la Pola Kolonio, la postindustria kultur/konferenca spaco Malgranda Varsovio ĉe la dekstra bordo de Vistulo kajen  la koncerta studio de la Pola Radio. Altan artan nivelon de la Festivalo garantias renomaj muzikistoj specialistĝantaj pri barokstilaj komponaĵoj kaj kantistoj  prezentiĝantaj sur multaj mondaj scenejoj.  Laŭplane ĉiuj spektaklaj verkoj dum la koncertoj estis registritaj kaj eldonotaj.\n\nEl la elsendo 14.09.2018. Legas Barbara – 1’53”", "author": null, "categories": ["Kulturkroniko"], "audio_links": ["/wp-content/uploads/2018/09/kk_bp_La-4-a-Festivalo-de-barokaj-operoj_0153.mp3", "/wp-content/uploads/2018/09/kk_bp_La-4-a-Festivalo-de-barokaj-operoj_0153.mp3?_=40"]}
{"url": "https://pola-retradio.org/2018/09/festivalo-de-la-nuntempa-muziko-de-wojciech-kilar-en-gorzow/", "title": "Festivalo de la Nuntempa Muziko de Wojciech Kilar en Gorzów", "published": "2018-09-14 17:48:38+02:00", "content_text": "La 6-a eldono de la Festivalo de Nuntempa Muziko de Wojech Kilar organizata de la Filhamonio de Gorzów (la okcidenta Pollando) okazos inter la 13-a kaj 20-a de oktobro. Ĝia gvidtemo estas „Klasiko de la nuntempo” kaj dum la festivalaj simfoniaj koncertoj aŭdiĝos komponaĵoj de Karol Szymanowski, Grażyna Bacewicz kaj Igor Strawiński. La gasto de la inaŭgura koncerto estos elstara pola pianisto Piotr Paleczny kiu kun filharmoniistoj de Gorzów plenumos la „4-an konĉertanatan Simfonion” de Szymanowski. En la festivala programo aŭdiĝos ankaŭ filmmuziko de Hans Zimmer, John Williams kaj James Horner ligita kun la usonaj superfilmoj. Ne mankos muziko el la filmo „Drakula” komponita de Kilar mem. La tria el la festivalaj eventoj estas projekto „Drums-2-Dance” dediĉita al la perkuta muziko.\n\nEl la elsendo 14.09.2018. Legas Maciek – 0’59”", "author": null, "categories": ["Kulturkroniko"], "audio_links": ["/wp-content/uploads/2018/09/kk_mj_La-6-a-Festivalo-de-Nuntempa-Muziko-de-W.-Kilar_059.mp3", "/wp-content/uploads/2018/09/kk_mj_La-6-a-Festivalo-de-Nuntempa-Muziko-de-W.-Kilar_059.mp3?_=41"]}
{"url": "https://pola-retradio.org/2018/09/la-ekspozicio-pontifex-en-romo-2/", "title": "La ekspozicio Pontifex en Romo", "published": "2018-09-14 17:58:22+02:00", "content_text": "Ĝis la jarfino en la centro de Romo funkcias ekspozicio dediĉita al memoraĵoj ligitaj kun la papoj el la lastaj ducent jaroj kaj iliaj personaj objektoj. La ekspozicion ĉe Borgo Vittorio proksime al Vatikano organizis privata kolektanto kaj aŭtoro de libro pri Johano Paŭlo la 1-a, Ivan Marsura. Inter la objektoj troviĝas tabakujo de Leono la 13-a, pantofloj de Pio la 7-a, plumoj, dokumentoj, aŭtografoj. Inter ĉi lastaj estas folio kun la aŭtografo de Pio la 7-a, kiu erare subskribis ĝin kiel Pio la 6-a.  Inter objektoj ligitaj kun Pollando estas gazo kun sango de sankta Johano Paŭlo la 2-a kaj la itala-pola vortaro de Paŭlo la 6-a. La beata Paŭlo la 6-a kiel juna sacerdoto laboris en la 20-aj jaroj de la pasinta jarcento en la apostola nunciejo en Varsovio. Dum sia tuta pontifikado siajn bondezirojn li ĉiam direktis ankaŭ en la pola lingvo. En 1966 li planis veni por la Miljariĝo de la Bapto en Pollando al Częstochowa, kion ne ebligis komunistaj aŭtoritatoj. La memoraĵoj en la roma ekspozicio estas parto de pli ol 400-objekta kolekto, el kiu Ivan Marsura planas krei Muzeon de Papoj en Padovo.\n\nEl la elsendo 14.09.2018. Legas Maciek – 1’25”", "author": null, "categories": ["Kulturkroniko"], "audio_links": ["/wp-content/uploads/2018/09/kk_mj_La-ekspozicio-Pontifex-en-Romo_0125.mp3", "/wp-content/uploads/2018/09/kk_mj_La-ekspozicio-Pontifex-en-Romo_0125.mp3?_=42"]}
{"url": "https://pola-retradio.org/2018/09/e_elsendo-el-la14-09-2018/", "title": "E_elsendo el la14.09.2018", "published": "2018-09-14 22:03:01+02:00", "content_text": "Podkasto: Ludu en nova fenestro | Elŝutu\n\nLa 789-a E_elsendo el la 14.09.2018 ĉe www.pola-retradio.org\n\nHodiaŭ ni aparte parolas pri la unua muzikvideaĵo de Brazila Kolekto, rigardebla ankaŭ en jutubo „Sub la lun’, hieraŭ” de Catulo da Paixão Cearense kaj Pedro Alcântara laŭ la traduko kaj muzikaranĝo de Flávio Fonseca, kiu kantas kaj gitarludas en la akompono de piano kaj violono. Ni prezentas kompreneble nur la muzikon. Pri la retejo Brazila Kolekto kaj la eldonplano produkti pliajn muzikvideaĵojn pli amplekse eblas leĝi ĉe: https://www.brazilakolekto.com/ Niaj komencaj kulturkronikaj informoj koncernas la daŭrantan en Romo ekspozicion „Pontifex”, kiu enhavas polajn referencojn; la okazantan en Varsovio 4-an Festivalon de baroka muziko „Dramma per musica” kaj okazontan en oktobro Festivalon de Nuntempa Muziko de Wojciech Kilar. Nia E-komunuma segmento informas pri alvoko de UEA al uniaj esperantistoj partopreni la enketon de EU pri multlingveco, pri Esperanto universitatnivele en Zagrebo, Kroatio kaj pri la 55-a BET (Baltiaj E-Tagoj) en Litovio en 2019. En la fino aŭdiĝas leterkesta programero. Nian programinformon akompanas interreta foto prezentanta la internon de la Reĝa Teatro en la Malnova Oranĝerio en la varsovia Łazienki-Parko, en kiu okazis iu el la koncertoj de la daŭranta Festivalo de la baroka muziko. Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/09/RetRadio_14.09.2018_vendredo_789.mp3"]}
{"url": "https://pola-retradio.org/2018/09/landoj-de-la-trimara-iniciato-debatas-en-bukuresto/", "title": "Landoj de la Trimara Iniciato debatas en Bukureŝto", "published": "2018-09-18 01:00:04+02:00", "content_text": "Lastlunde en Bukureŝto, Rumanio komenciĝis dutaga debato de la landoj de la tn. Trimara Iniciato, kiun konsistigas 12 eŭropaj ŝtatoj situantaj proksime de Baltiko, la Nigra Maro kaj Adriatiko. Temas pri Estonio, Litovio, Latvio, Pollando, Ĉeĥio, Slovakio, Aŭstrio, Hungario, Slovenio, Kroatio, Rumanio kaj Bulgario. Oni antaŭvidis, ke 12 bankaj institucioj de la 12 membroŝtatoj  subskribos intencoleteron pri establo de investa fonduso, kiu financos strategiajn infrastrukturajn kaj energetikajn investaĵojn en la regiono. Ĝi disponos pri buĝeto en la alteco de 5 miliardoj da eŭroj rolonte kiel specifa investa vehiklo ebligonta generi investaĵojn kun la valoro de  almenaŭ 100 miliardoj da eŭroj.\n\nEl la elsendo 18.09.2018. Legas Milada – 1’07”", "author": null, "categories": ["Novaĵoj"], "audio_links": ["/wp-content/uploads/2018/09/w_msz_La-debato-de-la-Trimara-Iniciato-en-Rumanio_0107.mp3", "/wp-content/uploads/2018/09/w_msz_La-debato-de-la-Trimara-Iniciato-en-Rumanio_0107.mp3?_=43"]}
{"url": "https://pola-retradio.org/2018/09/ora-medalo-pro-bioker/", "title": "Ora medalo pro BioKer", "published": "2018-09-18 01:00:04+02:00", "content_text": "Ceramika grajnforma materialo ĉirkaŭita de biopolimero kun la nomo BioKer, prilaborita en la universitato de Lodzo, akiris Oran Medalon dum la pariza Foiro de Inventemo. Dank’ al ĝi eblas forigi la fosfatajn malpuraĵojn el la akva medio, stimuli kreskon de mikroorganismoj aŭ helpi kreskon de plantoj en kultivejoj sen la uzo de la tero. En la konsiston de biopolimero eblas meti substancojn, kiuj decidas pri ĝiaj individuaj proprecoj. Dank’ al konforma modifo de la biopolimera ĉirkaŭvolvaĵo eblas forkapti fosfatajn jonojn el la akvomedio, stimuli kreskon de mikroorganismoj sur la akvospegulo kaj helpi al plantoj kontraŭbatali malpuriĝojn. Aparta trajto de BioKer estas tio, ke la grajnforma ceramika materialo povas esti reuzata. Fosfato polucia por la akvo estas samtempe ideala kiel la plantosterko. Reakirata el la medio dank’ al BioKer ĝi povas sekve servi en ĉi tiu rolo.\n\nEl la elsendo 18.09.2018. Legas Barbara – 1’18”\n\nsc_bp_Ora medalo por la pola BioKer_01’18”", "author": null, "categories": ["Sciencaj informoj"], "audio_links": ["/wp-content/uploads/2018/09/sc_bp_Ora-medalo-por-la-pola-BioKer_0118.mp3", "/wp-content/uploads/2018/09/sc_bp_Ora-medalo-por-la-pola-BioKer_0118.mp3?_=44"]}
{"url": "https://pola-retradio.org/2018/09/la-datreveno-de-la-sovetunia-invado-kontrau-pollandon/", "title": "La datreveno de la sovetunia invado kontraŭ Pollandon", "published": "2018-09-18 01:00:12+02:00", "content_text": "Antaŭ 79 jaroj, la 17-an de septembro 1939 rompante la polan-sovetunian pakton pri neagreso la Ruĝa Armeo invadis la terenon de la Pola Respunliko realigante tiel difinojn el la konfidenca protokolo de la germana-sovetunia pakto, konata sub la nomo Ribbentrop-Mołotow. Tio okazis 17 tagojn post la invado de Germanio kontraŭ Pollandon kaj komenco de la 2-a mondmilito. Pollando frontis tiel la invadon de malamikaj trupoj de la okcidenta kaj de la  orienta flankoj. Inter la 3-a kaj la 6-a horo matene la 17-an de seprembro 1939 la trupoj de la Ruĝa Armeo transpaŝis la orientan limon de Pollando laŭ ĝia tuta longeco. Tiuj eventoj ŝanĝis la trapason de la 2-a mondmilito.\n\nEl la elsendo 18.09.2018. Legas Milada – 1’04”", "author": null, "categories": ["Novaĵoj"], "audio_links": ["/wp-content/uploads/2018/09/w_msz_La-invado-de-Sovetunio-en-1939-kontrau-Pollandon-sangis-la-historrion_01-04.mp3", "/wp-content/uploads/2018/09/w_msz_La-invado-de-Sovetunio-en-1939-kontrau-Pollandon-sangis-la-historrion_01-04.mp3?_=45"]}
{"url": "https://pola-retradio.org/2018/09/viroj-kun-la-familia-edzinnomo/", "title": "Viroj kun la familia edzinnomo", "published": "2018-09-18 01:00:19+02:00", "content_text": "Profesorino Emily Fitzgibbons Shafer, sociologo el la usona Portland State University, decidis esplori ĉu la klerecnivelo de viro – difinata tion meminiciate aŭ kompare al la klereco de la edzino – influas tion, ke post la geedziĝo la familian nomon je tiu de la partnerino ŝanĝas la edzo. Nome maloftas viroj, kiuj ŝanĝas sian familian nomon je tiu de la edzino aŭ akceptas duoblan formon. Ĉu influas tion klereco ? Profesorino Shafer analizis donitaĵojn el la tutlanda enketo, en kiu troviĝis demando pri la decido koncerne  la familian nomon. Evidentiĝis, ke el 877 viroj nur 27, alivorte 3 procentoj ŝanĝis sian familian nomon. 25 entute rezignis pri la propra,  por alpreni tiun de sia partnerino,  kaj du decidis duobligi la familian nomon. Inter 97 procentoj de la novedzoj,  kiuj konservis sian familian nomon 87 procentoj informis, ke la edzinoj alprenis ĝin,  4 procentoj konfesis ke la edzino decidiĝis pri la duobla familia nomo, kaj 6 procentoj entute ne ŝanĝis sian familian nomon. La plej grandan elcenton de viroj, kiuj decidis ŝanĝi sian nomon konsistigis personoj nefinintaj la mezgradan lernejon. Neniu el la viroj kun altlerneja diplomo ŝanĝis sian familian nomon. La parelalaj ekzamenadoj koncernantaj virinojn elmontris, ke malgraŭ tio, ke la socio atendas, ke la virinoj kaj ne viroj ŝanĝos siajn familiajn nomojn post la geedziĝo, virinoj pli ofte konservas sian fraŭlinan nomon. Tio okazas,  kiam ili estas iom pli maturaj, pli bone edukitaj kaj kies profesia kariero ekfloras.\n\nEl la elsendo 18.09.2018. Legas Maciek – 1’18”", "author": null, "categories": ["Sciencaj informoj"], "audio_links": ["https://pola-retradio.org/wp-content/uploads/2018/09/sc_mj_Viroj-kun-familia-edzinnomo_0152.mp3", "https://pola-retradio.org/wp-content/uploads/2018/09/sc_mj_Viroj-kun-familia-edzinnomo_0152.mp3?_=46"]}
{"url": "https://pola-retradio.org/2018/09/neuromatematiko-en-pola-lernejo/", "title": "Neŭromatematiko en pola lernejo", "published": "2018-09-18 01:00:26+02:00", "content_text": "En la unusola en Pollando, lernejo de matematike talentaj infanoj funkcianta en Lodzo (la centra Pollando) la infanoj lernas matematikon, merkatikon, kemion, fizikon kaj la anglan lingvon. Unuavice ili lernas studi, alivorte alproprigadi konojn senstrese, sen streĉiteco, helpe de moviĝo, spertiĝo kaj amuzo. La establintino de la lernejo Anna Grzanek decidis fronti la defion lanĉante la azian metodon de mentala artmetiko. Ŝiaopinie nia instrusistemo retrotretas en la 19-an jarcenton, horoigas dum ĝi devus esti plezuro. Neŭromatematiko estas licenciita japana instrumetodo baziĝanta sur simplaj teknikoj, dank’ al kiuj 6- aŭ 7-jaruloj fariĝas „talentaj kalkulantoj”. En la lernejo la infanoj lernas anglalingve krom matematiko merkatikon, ekonomikon, kemion kaj fizikon. Anna Grzanek senpage instrukcias infanvartejajn edukantojn kaj instruantoj de la komenca instruprogramo en bazaj lernejoj. Ŝi estas unu el du personoj en Pollando, kiuj akiris la ateston de la Japana Sorabana Asocio.\n\nEl la elsendo 18.09.2018. Legas Tomek – 1’11”", "author": null, "categories": ["Sciencaj informoj"], "audio_links": ["/wp-content/uploads/2018/09/sc_tm_Neuromatematiko-en-pola-lernejo_0111.mp3", "/wp-content/uploads/2018/09/sc_tm_Neuromatematiko-en-pola-lernejo_0111.mp3?_=47"]}
{"url": "https://pola-retradio.org/2018/09/d-ro-keyhan-saydapour-pri-la-e-movado-en-irano/", "title": "D-ro Keyhan Saydapour pri la E-movado en Irano", "published": "2018-09-18 16:31:36+02:00", "content_text": "Nia hodiaŭa antaŭmikrofona gasto estas la renkontita dum la Lisbona UK d-ro Keyhan Saydapour el Irano , kun kiu ni parolas pri la E-movado en ĉi tiu lando kaj pri kelkaj planoj el inter kiuj, ekzemple la nova sidejo de Irana E-Asocio jam fine de aŭgusto ekfunkciis. El la elsendo 18.09.2018 – 8’16”", "author": null, "categories": ["Antaŭ la mikrofono"], "audio_links": ["/wp-content/uploads/2018/09/bp_kun-Keyhan-Sayadpor-el-Irano_0816.mp3", "/wp-content/uploads/2018/09/bp_kun-Keyhan-Sayadpor-el-Irano_0816.mp3?_=48"]}
{"url": "https://pola-retradio.org/2018/09/e_elsendo-el-la-18-09-2018/", "title": "E_elsendo el la 18.09.2018", "published": "2018-09-18 19:24:17+02:00", "content_text": "Podkasto: Ludu en nova fenestro | Elŝutu\n\nLa 790-a E_elsendo el la 18.09.2018 ĉe www.pola-retradio.org\n\nNia hodiaŭa antaŭmikrofona gasto estas la renkontita dum la Lisbona UK d-ro Keyhan Saydapour el Irano, kun kiu ni parolas pri la E-movado en ĉi tiu lando kaj pri kelkaj planoj el inter kiuj, ekzemple la nova sidejo de Irana E-Asocio jam fine de aŭgusto ekfunkciis. Nia komenca aktualaĵo rilatas al la hodiaŭ finiĝanta en Bukareŝto debato de la 12 landoj de la Trimara Iniciato, kies gvidideo estas firmigo de la eŭropa kaj transatlantika kunlaboro inter la uniaj landoj en la regiono de Adriatiko, Baltiko kaj la Nigra Maro. Krome ni memorigas la pasintan hieraŭ datrevenon de la invado de Sovetunio kontraŭ Pollandon en 1939, kiu ŝanĝis la sortojn de la 2-a mondmilito. Niaj sciencbultenaj temoj rilatas al neŭromatematiko en iu el polaj lernejoj, al akirita Ora Medalo pro la pola inventaĵo BioKer kaj al kleriga nivelo de viroj kun la familia edzinnomo. Muzike akompanis nin brila koncerta plenumo de „Ekvadora prokuroro” fare de Dominika Handzlik el la lisbona koncerto „Filino kaj la Patro – Koncerto de Dominika kaj Georgo Handzlik”. Tiu koncerto estos ripetita dum ARKONES en Poznano, la 22-an de septembro 2018. Nian programinformon akompanas la kovrilpaĝo de la ĵus aperinta numero de „Irana Esperantisto” ( http://www.espero.ir/revuo/IE-26.pdf ). Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/09/RetRadio_18.09.2018_mardo_790.mp3"]}
{"url": "https://pola-retradio.org/2018/09/e_elsendo-el-la-21-09-2018/", "title": "E_elsendo el la 21.09.2018", "published": "2018-09-21 08:32:07+02:00", "content_text": "Podkasto: Ludu en nova fenestro | Elŝutu\n\nLa 791-a E_elsendo el la 21.09.2018 ĉe www.pola-retradio.org\n\nEn septembro ekfunkciis la 4-jaraj studoj pri Esperanto en la ĉina universitato en Zaozhuang, al kiuj aliĝis 25 personoj. En la unua semestro (ekde oktobro) Esperanton instruos tie d-ro Maciej Zięba el Pollando kaj prof. Sato Ryuskue el Japanio, ekde la sekva semestro konversacion instruos prof. Bak Giwan el Koreio. Tiu evento estas la okazo prezenti la raportan sonscenon pri la historia, solena momento de la Lisbona UK, kiam estis subskribita kontrakto inter UEA, ILEI kaj la Universitato en Zaozhuang pri la 4-jaraj studoj de Esperanto. Nian programinformon akompanas foto el la interreto pri la solenaĵo, kiu bedaŭrinde teknike ne estas la plej perfekta. Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/09/RetRadio_21.09.2018_vendredo_791.mp3"]}
{"url": "https://pola-retradio.org/2018/09/kolumpsitakoj-hejmigis-en-pollando/", "title": "Kolumpsitakoj hejmiĝis en Pollando", "published": "2018-09-25 01:00:05+02:00", "content_text": "Jam antaŭ kelkaj jaroj ornitologoj asertis, ke invado de papagoj en Pollando estas sole la afero de tempo. Kaj efektive ankaŭ en Pollando hejmiĝis kolumpsitakoj. En la loko Nysa oni konstatis paron de kolumpsitakoj kun du birdidoj. Jam antaŭ kvar jaroj antaŭvidis tion esploristoj de la Zoologia Instituto de la Poznana Universitato. Kolumpsitakoj devenas el Afriko kaj  Hinda Unio, sed antaŭ ĉirkaŭ 40 jaroj oni komencis venigadi ilin al Eŭropo, ĉar ili estas inteligentaj, facile adaptiĝas kaj lernas imiti diversajn sonojn. La unuaj venis komence de la 70-aj jaroj, sed en la periodo 1996-2002 al la uniaj landoj oni importis eĉ 137 mil birdojn. Parto de ili simple liberiĝis fuĝinte en la naturon. Nun ili estas renkonteblaj en ĉiuj urboj de Eŭropo – Belgio, Nederlando, Germanio, Slovenio, Greklando. Nun  venis vico por Pollando. Kolumpsitakoj bone adaptiĝas en la nova medio, ili rapide malkovris kiucele servas birdomanĝigaj kestoj kaj dometoj forpuŝante el ili paruojn. Ili prefere vivas en arbotrunkoj, sed kiam ili forestas ili boras truojn el la domfasadaj varmigaj tavoloj. En Afriko kaj en Hinda Unio, de kie ili devenas, kolumpsitakoj estas taksataj kiel grandaj damaĝbestoj. Ili disportas bakteriojn, kiuj elvokas ornitozon, akutan infektan malsanon de la spirsistemo kaj pere de protozooj, elvokas kriptosporidiozon, malsanon de la digestosistemo. Kolumpsitakoj disvastigas ankaŭ viruson elvokantan malsanon de kortbirdaro. La trudinvado de fremdaj specioj estas malfacile renversebla fenomeno. Ili konkuras kun indiĝenaj specioj ofte forpuŝante ilin. Similan  kiel kolumpsitako problemon en Pollando kreas i.a. la devenanta el Ameriko  testudo „Trachemys scripta elegans” konkuranta kun nia indiĝena testudo „Emys orbicularis”.\n\nEl la elsendo 25.09.2018. Legas Tomek – 2’07”", "author": null, "categories": ["Sciencaj informoj"], "audio_links": ["/wp-content/uploads/2018/09/sc_tm_Truda-birdospecio-kolumpsitakoj-ankau-en-Pollando_0207.mp3", "/wp-content/uploads/2018/09/sc_tm_Truda-birdospecio-kolumpsitakoj-ankau-en-Pollando_0207.mp3?_=49"]}
{"url": "https://pola-retradio.org/2018/09/pollando-en-la-grupo-de-evoluintaj-landoj/", "title": "Pollando en la grupo de evoluintaj landoj", "published": "2018-09-25 01:00:28+02:00", "content_text": "Pollando oficiale membriĝis en la grupo de evoluintaj landoj laŭ la klasifiko de FTSE Russell. La estis anoncita jam antaŭ unu jaro, sed nur lunde fariĝis fakto. La solenaĵo de akcepto okazis en la londona borso. Partoprenis ĝin reprezentantoj de la pola borso kaj merkatistaro. Pollando havas nun la saman statuson kiel Germanio, Francio, Usono aŭ Japanio. Ĝi estas la unua lando de post 10 jaroj, kiu membriĝis en ĉi tiu klubo kaj la unusola ŝtato el la Centra-Orienta Eŭropo. La statuso de la evoluinta merkato ŝanĝos la manieron kiel investantoj rigardas nian landon. Laŭ analizantoj laŭ pli longa perspektivo tio signifas interesiĝon pri la varsovia borso kaj pri la pola ŝtato kiel investoloko.\n\nEl la elsendo 25.09.2018. Legas Milada – 1’05”", "author": null, "categories": ["Novaĵoj"], "audio_links": ["/wp-content/uploads/2018/09/w_msz_Pollando-en-la-grupo-de-evoluintaj-landoj_0105.mp3", "/wp-content/uploads/2018/09/w_msz_Pollando-en-la-grupo-de-evoluintaj-landoj_0105.mp3?_=50"]}
{"url": "https://pola-retradio.org/2018/09/ciam-pli-da-israelanoj-kun-pola-pasporto/", "title": "Ĉiam pli da israelanoj kun pola pasporto", "published": "2018-09-25 01:00:30+02:00", "content_text": "Laŭ  la israela stacio Arutz Sheva en la jaroj 2010-2017 pli ol 20 mil judoj akiris polan civitanecon, kio signifas 250-procentan kreskon. Laŭ la donitaĵoj de la Pola Respubliko en Israelo nur en la jaroj 2015-2017 eĉ 10 mil 820 israelanoj fariĝis poloj, kio estas pli ol sume en la 8-jara periodo 2002-2010. Tiuj donitaĵoj estis disponigitaj de la pola ministerio por la eksterlandaj aferoj post la interpelacio de Marek Jakubiak el la partio Kukiz’ 15. Novaj polaj civitanoj rajtas entrepreni laboron kaj studojn sur la tereno de la tuta Eŭropa Unio. Same ili ne havas limigojn por investi kaj gvidi merkatagadon.\n\nEl la elsendo 25.09.2018. Legas Milada – 1’03”", "author": null, "categories": ["Novaĵoj"], "audio_links": ["/wp-content/uploads/2018/09/w_msz_Ciam-pli-da-israelanoj-kun-la-pola-pasporto_0103.mp3", "/wp-content/uploads/2018/09/w_msz_Ciam-pli-da-israelanoj-kun-la-pola-pasporto_0103.mp3?_=51"]}
{"url": "https://pola-retradio.org/2018/09/cikonioj-forflugis/", "title": "Cikonioj forflugis", "published": "2018-09-25 01:00:39+02:00", "content_text": "En tri Panoramaj Parkoj de la okcidenta vojevodio de Zielona Góra finiĝis la monitorado de blankaj cikonioj. Tie ili estas ĉiujare plej multnombraj. Kvankam ĝenerale estis malpli da kovoparoj, ili havis similan kvanton da cikonidoj, kiel en la pasintjara sezono. La plej favorajn kondiĉojn cikonioj ĝuis en la Panorama Parko de Pszczew, kie la nombro de la birdidoj estis nunjare duoble pli granda.  Kvankam la laŭvican jaron malkreskis la kvanto de kovoparoj en la Panorama Parko de Krzesin tio tamen ne speguliĝis en la kvanto de junaj birdoj, kiuj de tri jaroj egalas al 35. Sur la tereno de la Panorama Parko Riverbuŝo de Warta estis ringumitaj 85 junaj cikonioj el inter 159, kiuj prepariĝis al la forflugo. Nunjare la cikonioj el la regiono de Zielona Góra, simile kiel el aliaj regionoj de Pollando multe pli frue, ĉar meze je ĉirkaŭ 10-14 tagoj, forflugis al Afriko. Signifagrade influis tion atmosferaj kondiĉoj. Pro pli altaj temperaturoj pli rapide okazis rikolto, kio estis okazo por cikonioj ĝui pli abundan manĝooferton, i.a. ronĝulojn. Akiro de necesa energio antaŭ la forflugo efikis per pli frua malapero de la birdoj.\n\nEl la elsendo 25.09.2018. Legas Gabi – 1’41”", "author": null, "categories": ["Novaĵoj"], "audio_links": ["/wp-content/uploads/2018/09/w_gk_Cikonioj-forflugis_0141.mp3", "/wp-content/uploads/2018/09/w_gk_Cikonioj-forflugis_0141.mp3?_=52"]}
{"url": "https://pola-retradio.org/2018/09/tobiasz-kazmierski-pri-arkones-2018/", "title": "Tobiasz Kaźmierski pri ARKONES (2018)", "published": "2018-09-25 16:24:53+02:00", "content_text": "En la programo ni renkontiĝas kun la ĉeforganizinto de la 34-a eldono de la Internaciaj Konfrontoj en Esperanto, ARKONES en Poznano, Tobiasz Kaźmiersk i. La evento okazinta lastsemajnfine i.a. omaĝis la figuron de la forpasinta jarkomence Paweł Janowczyk, longjara pola E-aktivulo, kiu ekde la komenco estis ligita kun ĉi tiu cikla aranĝo, kiu en 2010 estis distingita per la premio de Grabowski-fondaĵo. El la elsendo 25.09.2018 – 9’17”", "author": null, "categories": ["Antaŭ la mikrofono"], "audio_links": ["/wp-content/uploads/2018/09/bp_kun-Tobiasz-Kazmierski_Arkones-2018_0917.mp3", "/wp-content/uploads/2018/09/bp_kun-Tobiasz-Kazmierski_Arkones-2018_0917.mp3?_=53"]}
{"url": "https://pola-retradio.org/2018/09/e_elsendo-el-la-25-09-2018/", "title": "E_elsendo el la 25.09.2018", "published": "2018-09-25 22:26:13+02:00", "content_text": "Podkasto: Ludu en nova fenestro | Elŝutu\n\nLa 792-a E_elsendo el la 25.09.2018 ĉe www.pola-retradio.org\n\nEn nia hodiaŭa programo ni renkontiĝas kun la ĉeforganizinto de la 34-a eldono de la Internaciaj Konfrontoj en Esperanto, ARKONES en Poznano, Tobiasz Kaźmierski. La evento okazinta lastsemajnfine i.a. omaĝis la figuron de la forpasinta jarkomence Paweł Janowczyk, longjara pola E-aktivulo, kiu ekde la komenco estis ligita kun ĉi tiu cikla aranĝo, kiu en 2010 estis distingita per la premio de Grabowski-fondaĵo. Niaj aktualaĵoj informas pri la nova statuso de Pollando sur la internacia areno, kiu estas membriĝo en la klubo de evoluintaj landoj kaj pri enorma nombro da israelanoj, kiuj akiras la polan pasporton. La laŭvica informo rilatas al naturfenomenoj kaj pli frua forflugo de cikonioj. Birdoj, la trudaj kolumpsitakoj, estas la ĉefherooj de nia sciencbultena rubriko. Ĝis la fino de septembro eblas ankoraŭ kontribui al la Esperanta Literatura Konkurso “Hristo Gorov” per rakonto aŭ eseo. Konkursaĵojn oni sendu al modest@abv,bg aŭ per tradicia poŝto adresita al Georgi Mihalkov, Sofio 1229, “Vrabnica” 1, bl. 529 vh. A et. 9 ap. 33, Bulgario. Muzike nian elsendon akompanas koncertaj surbendigoj el Arkones 2018. Kantas Jogailė Čojūtė kun la korea teamo dum la koncerto „Pacon Kune” kaj Georgo Handzlik kun la filino Dominika. La akompana elinterreta foto prezentas la forflugantajn cikoniojn, kiujn ni esperas revidi en marto 2019. Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/09/RetRadio_25.09.2018_mardo_792.mp3"]}
{"url": "https://pola-retradio.org/2018/09/prof-duncan-charters-pri-aliro-al-kulturoj-pere-de-la-lingvo-esperanto/", "title": "Prof. Duncan Charters pri „Aliro al kulturoj pere de la lingvo Esperanto”", "published": "2018-09-28 16:19:26+02:00", "content_text": "Nia antaŭmikrofona gasto estas ŭ prof. d-ro Duncan Charters el Usono , kiu dum la Lisbona UK gvidis plurhoran sesion de Tago de Lernado, nunjare dediĉitan al la temo „Aliro al kulturoj pere de la lingvo Esperanto” kaj sumigas por ni la ĉefkonkludojn de ĉi tiu programero, al kiu kontribuis eŭropaj kaj ekstereŭropaj prelegantoj. El la elsendo 28.09.2018 – 13’57”", "author": null, "categories": ["Antaŭ la mikrofono"], "audio_links": ["/wp-content/uploads/2018/09/bp_intervjuas-prof-on-Duncan-Charters-pri-la-Tago-de-Lernado-2018_1357.mp3", "/wp-content/uploads/2018/09/bp_intervjuas-prof-on-Duncan-Charters-pri-la-Tago-de-Lernado-2018_1357.mp3?_=54"]}
{"url": "https://pola-retradio.org/2018/09/gloria-artis-por-nelson-goerner-kaj-dang-thai-son/", "title": "Gloria Artis por Nelson Goerner kaj Dang Thai Son", "published": "2018-09-28 17:43:34+02:00", "content_text": "La argentina kaj vjetnama pianistoj  Nelson Goerner kaj Dang Thai Son ricevis en septembro la polajn Orajn Medalojn „Meritiĝinta por la Kulturo Gloria Artis”. Dum la solenaĵo – kiun partoprenis la reprezentantoj de la pola kulturministerio, de la argentina kaj vjetnama ambasadoj – la direktoro de la Nacia Instituto de Frederiko Chopin – reliefigis la profundan interesiĝon de ambaŭ distingitoj pri la pola kulturo. Tio,  lige kun ilia brila talento, eksterordinara impresiĝemo kaj elstara arta interpreto ebligas difini ilin la plej bonaj ambasadoroj de la pola muziko kaj de poleco en la plej bona signifo de la vorto. Nelson Goerner apartenas al la plej elstaraj pianistoj de sia generacio. Li studis en konservatorioj en Buenos Aires  kaj en Ĝenevo. Li estas venkinto de la Piankonkurso de Ferenc Liszt en Buenos Aires (1986) kaj de la piankonkurso en Ĝenevo en 1990. Nelson Goerner regule ludas kun renomaj orkestroj en la plej grandaj koncertaj salonegoj de Eŭropo, Japanio kaj ambaŭ Amerikoj. Ekde 1995 li ĉiujare vizitas Pollandon kaj estas konstanta gasto de la Festivalo „Chopin kaj lia Eŭropo”. Por la Nacia Chopin-instituto Nelson Goerner faris multajn surbendigojn, i.a. per epokaj instrumentoj en la serio „The Real Chopin”,  akirinte pro tio „Diapason d’Or”. En la jaroj 2014-2017 li estis membro de la Programa Konsilio de la Nacia Chopin-instituto.\n\nDang Thai Son estas la unua azia pianisto, kiu en 1980 akiris la 1-an premion en la Internacia Konkurso de Frederiko Chopin en Varsovio kaj unu el la plej elstaraj nuntempaj muzikistoj. Komence li lernis fortepianludon sub la gvido de sia patrino daŭriginte sekve la muzikajn studojn en la moskva konservatorio.  Li ludas kun la plej renomaj orkestroj kaj direktistoj en la plej famaj koncertejoj de la mondo. Ankaŭ Dang Thai Son estas konstanta gasto de la festivalo „Chopin kaj lia Eŭropo”. La Nacia Chopin-instituto eldonis kelkajn albumojn kun liaj surbendigoj de Chopin-muziko kaj diskon dediĉitan al la kreado de Ignacy Jan Paderewski. Dang Thai Son gastlekcias en la montreala universitato kaj ekde nuna jaro gvidas okupojn en Oberlin Conservatory of Music en Usono. Dang Thai Son estas ĵuriano de multaj prestiĝaj piankonkursoj.\n\nEl la elsendo 28.09.2018. Legas Tomek – 3’32”", "author": null, "categories": ["Kulturkroniko"], "audio_links": ["/wp-content/uploads/2018/09/kk_tm_Nelson-Goerner-kaj-Dang-Thai-Son-per-Gloria-Artis_0332.mp3", "/wp-content/uploads/2018/09/kk_tm_Nelson-Goerner-kaj-Dang-Thai-Son-per-Gloria-Artis_0332.mp3?_=55"]}
{"url": "https://pola-retradio.org/2018/09/e_elsendo-el-la-28-09-2018/", "title": "E_elsendo el la 28.09.2018", "published": "2018-09-28 19:14:23+02:00", "content_text": "Podkasto: Ludu en nova fenestro | Elŝutu\n\nLa 793-a E_elsendo el la 28.09.2018 ĉe www.pola-retradio.org\n\nNia antaŭmikrofona gasto estas hodiaŭ prof. d-ro Duncan Charters el Usono, kiu dum la Lisbona UK gvidis plurhoran sesion de Tago de Lernado, nunjare dediĉitan al la temo „Aliro al kulturoj pere de la lingvo Esperanto” kaj sumigas por ni la ĉefkonkludojn de ĉi tiu programero, al kiu kontribuis eŭropaj kaj ekstereŭropaj prelegantoj. Nia ampleksa komenca kulturkronika informo rilatas al elstaraj pianistoj, en kies repertauaro gravan rolon ludas la muziko de Frederiko Chopin – Nelson Goerner (Argentino) kaj Dang Thai Son (Vjetnamio), kiuj estis distingitaj per la medaloj >Meritiĝinta por la Kulturo Gloria Artis<. En la fino de la elsendo ni proponas leterkestan renkontiĝon. Muzike ni memorigas la kanzonon de Daimi el Kubo „La Feliĉo”. La akompana elinterreta foto prezentas la laŭreatojn de la nunjaraj medaloj >Meritiĝinta por la Kulturo Gloria Artis< Nelson Goerner (Argentino) kaj Dang Thai Son (Vjetnamio). Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/09/RetRadio_28.09.2018_vendredo_793.mp3"]}
{"url": "https://pola-retradio.org/2018/10/rosa-lopez-pri-la-26-a-internacia-semajno-de-la-kulturo-kaj-turismo/", "title": "Rosa Lopez pri la 26-a Internacia Semajno de la Kulturo kaj Turismo", "published": "2018-10-04 16:14:23+02:00", "content_text": "Ĉi-semajne red. Barbara Pietrzak gastas dum la 26-a Internacia Semajno de la Kulturo kaj Turismo en la kataluna Salau, Hispanio, dum kiu ŝi estis distingita per la premio „Ada Fighiera-Sikorska” pro sia longdaŭra kaj plurflanka E-laboro. Pri la tradicioj kaj la nuno de la Semajno ŝi interparolas antaŭmikrofone kun Rosa Lopez , la aktuala ĉeforganizanto de la aranĝo. El la elsendo 04.10.2018 – 7’16”", "author": null, "categories": ["Antaŭ la mikrofono"], "audio_links": ["/wp-content/uploads/2018/10/bp_kun-Rosa-Lipez-pri-la-26-a-Internacia-semajno-de-la-Kulturo-kaj-Turismo_0716.mp3", "/wp-content/uploads/2018/10/bp_kun-Rosa-Lipez-pri-la-26-a-Internacia-semajno-de-la-Kulturo-kaj-Turismo_0716.mp3?_=56"]}
{"url": "https://pola-retradio.org/2018/10/cirkaupregeja-birdovarieco/", "title": "Ĉirkaŭpreĝeja birdovarieco", "published": "2018-10-04 16:47:48+02:00", "content_text": "En la ĉirkaŭaĵo de malnovaj altaj preĝejoj multiĝas la birdovarieco kaj vivas tie pli da birdospecioj ol en la regiono de kamparaj mastrumejoj.  Krom paseroj, sturnoj, monedoj vivas tie ankaŭ kordeloj, verdaj fringoj, strigoj, turfalkoj. Tio rezultas el la esploroj faritaj en la suda Pollando fare de la sciencistoj el la Instituto pri la Naturprotekto de la Pola Sciencakademio en Krakovo. La esplorojn partoprenis ankaŭ brita sciencisto el la Kembriĝa Universitato. Ĝis nun oni ne atentis pri la rolo de preĝejoj en la formiĝado de loka biologia diverseco. Dume preĝejoj en Pollando estas grava birdovivejo kaj povas roli por ilia protekto. La esploroj estis faritaj en la ĉirkaŭaĵo de 101 kaj koncernis kvanton kaj speciojn  de la aperantaj tie birdoj. La rezultoj estis komparitaj kun analogaj donitaĵoj el la kamparaj mastrumejoj. Jam  antaŭe estis pruvite, ke la malnovtipaj kamparaj mastrumejoj estas oazo de birda biodiverseco. Nun evidentiĝis, ke malnovajn preĝejojn kaj ilian rektan ĉirkaŭaĵon eblas difini la birda paradizo. Vivas tie pli da birdoj kaj pli da birdospecioj, kiuj ne aperas en la kampara medio. Entute sciencistoj nombris preskaŭ 5 mil 700 birdojn. En la ĉirkaŭpreĝeja spaco temis pri 68 specioj, inkluzive de 13,  kiuj ne aperas proksime de kamparaj mastrumejoj. Ĉirkaŭ ĉi-lastaj oni konstatis  nur 60 birdospeciojn, inkluzive de 8,  kiuj ne estis nombritaj proksime de preĝejoj. Evidentiĝas, ke preĝejoj formas tre firman birdovivejon. Multaj el ili en la senŝanĝa formo,  ekzistas de jardekoj aŭ jarcentoj. Kompare kun kamparaj mastrumejoj estas tie malpli da katoj aŭ hundoj, kiuj ĉasas birdojn aŭ povas ilin maltrankviligi. Tio favoras la elektadon de ĉi-specaj lokoj fare de birdoj kaj  klarigas la tiean birdan specivarievon.  La flegado de ofte tre malnovaj arboj kaj arbustoj, de la preĝejturoj kaj sonoriloj allogas birdojn kaj kaŭzas, ke sur malgranda spaco – pro media diverseco – kunvivas tre multaj birdospecioj. Novaj konoj pri la rolo de preĝejoj por la birda diverseco havas do signifon por ilia protekto.\n\nEl la elsendo 04.10.2018. Legas Tomek – 2’29”", "author": null, "categories": ["Sciencaj informoj"], "audio_links": ["/wp-content/uploads/2018/10/sc_tm_Cirkaupregeja-areo-kiel-la-birdovivejo_0229.mp3", "/wp-content/uploads/2018/10/sc_tm_Cirkaupregeja-areo-kiel-la-birdovivejo_0229.mp3?_=57"]}
{"url": "https://pola-retradio.org/2018/10/e_elsendo-el-la-04-10-2018/", "title": "E_elsendo el la 04.10.2018", "published": "2018-10-04 16:56:29+02:00", "content_text": "Podkasto: Ludu en nova fenestro | Elŝutu\n\nLa 794-a E_elsendo el la 04.10.2018 ĉe www.pola-retradio.org\n\nĈi-semajne red. Barbara Pietrzak gastas dum la 26-a Internacia Semajno de la Kulturo kaj Turismo en la kataluna Salou, Katalunio, dum kiu ŝi estis distingita per la premio „Ada Fighiera-Sikorska” pro sia longdaŭra kaj plurflanka E-laboro. Pri la tradicioj kaj la nuno de la Semajno ŝi interparolas antaŭmikrofone kun Rosa Lopez, la aktuala ĉeforganizanto de la aranĝo. La komencaj aktualaĵoj rilatas al la donitaĵoj de la Eŭropa Statistika Oficejo Eurostat pri la konsumado de ĉokoldado en la Unio kaj Pollando, pri la pola-finna kosma kunlaboro, kaj pri novkreiĝanta centro de la Konfucea Instituto en Krakovo (la suda Pollando). En la fino de la elsendo aŭdiĝas nia sciencbultena temo, kiu koncernas la ĉirkaŭpreĝejan medion kiel vivejon de varispeciaj birdoj. Muzike ni memorigas la kanzonon de KTP „La aventuro” el ĝia KD „Plaĉas al mi” eldonita kun Vinilkosmo. La akompana al la programinformo foto prezentas la transdonon de la premio Ada Fighiera Sikorska fare de Rosa Lopez al red. Barbara Pietrzak. Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/10/RetRadio_04.10.2018_ĵaŭdo_02_794.mp3"]}
{"url": "https://pola-retradio.org/2018/10/mallonga-meditado-plibonigas-la-cerbofunkciadon/", "title": "Mallonga meditado plibonigas la cerbofunkciadon", "published": "2018-10-09 01:00:26+02:00", "content_text": "Laŭ sciencistoj sufiĉas 10-minuta meditado, por ke la cerbo komencu funkcii pli efike. Delonge estas sciate, ke personoj praktikantaj la meditadon dum kelkaj semajnoj aŭ monatoj kutime pli bone sukcesas en testoj koncerne kognokapablojn. Lastatempe evidentiĝis, ke ne necesas mediti dum semajnoj por konstati ĉi tiun fenomenon. Doktorino Hedy Kober el Yale-universitato invitis por siaj esploroj 40 studentojn, inkluzive de 14 virinoj, en la aĝo de 17 ĝis 22 jaroj. En la unua testogrupo oni aŭskultis dum 10 minutoj meditigan surbendigon dum la alia aŭskultis prelegon pri sekvojoj. Poste ambaŭ grupoj estis subigitaj al serio de simplaj testoj pri kognaj kapabloj. Personoj el la unua grupo solvadis taskojn pli rapide kaj precize ol el la dua grupo. Escepton konsistigis personoj kun alta nivelo de neŭrotikeco, kiujn ne influis meditigaj surbendigoj. La meditado, en kiu oni koncentriĝas pri konkreta momento povas plibonigi la funkciadon de labormemoro kaj koncentriĝo. Tio elmontras – kiel estis informite en „Frontiers of Neuroscience” – ke eĉ personoj, kiuj neniam meditis povas profiti dank’ al ĉi tiu speco de meditado, alivorte atentotrejnado.\n\nEl la elsendo 09.10.2018. Legas Tomek – 1’24”", "author": null, "categories": ["Sciencaj informoj"], "audio_links": ["/wp-content/uploads/2018/10/sc_tm_Meditado-kaj-la-cerba-lerteco_0124.mp3", "/wp-content/uploads/2018/10/sc_tm_Meditado-kaj-la-cerba-lerteco_0124.mp3?_=58"]}
{"url": "https://pola-retradio.org/2018/10/intervjuo-kun-prof-ino-ilona-koutny/", "title": "Intervjuo kun prof-ino Ilona Koutny", "published": "2018-10-09 16:10:55+02:00", "content_text": "Nia  antaŭmikrofona gasto estas prof-ino Ilona Koutny , kun kiu ni interparolas pri la aŭtuna sesio de la Interlingvistikaj Studoj, pri ilia historio, sed krome pri ŝiaj revoj, planoj kaj esperoj en la kunteksto de baldaŭ transprenota de ŝi FAME-premio de la urbo Aalen, Germanio. El la elsendo 09.10.2018 – 14’03”", "author": null, "categories": ["Antaŭ la mikrofono"], "audio_links": ["/wp-content/uploads/2018/10/bp_kun-Ilona-Koutny_09.2018_1403.mp3", "/wp-content/uploads/2018/10/bp_kun-Ilona-Koutny_09.2018_1403.mp3?_=59"]}
{"url": "https://pola-retradio.org/2018/10/e_elsendo-el-la-09-10-2018/", "title": "E_elsendo el la 09.10.2018", "published": "2018-10-09 20:25:57+02:00", "content_text": "Podkasto: Ludu en nova fenestro | Elŝutu\n\nLa 795-a E_elsendo el la 09.10.2018 ĉe www.pola-retradio.org\n\nNia hodiaŭa antaŭmikrofona gasto estas prof-ino Ilona Koutny, kun kiu ni interparolas pri la aŭtuna sesio de la Interlingvistikaj Studoj, pri ilia historio, sed krome pri ŝiaj revoj, planoj kaj esperoj en la kunteksto de baldaŭ transprenota de ŝi FAME-premio de la urbo Aalen, Germanio. La komencaj aktualaĵoj koncernas sciencan konferencon en Pollando kaj Hungario dediĉitan al la signifo de papo Johano Paŭlo la 2-a por la politikaj transformiĝoj en la ŝtatoj kaj eklezioj de la Centra Orienta Eŭropo. La sekva informo rilatas al la dediĉo de la Paca Nobel-premio fare de ĝiaj nunjaraj laŭreatoj, favore al virinoj, viktimoj de la militperforto. Nia sciencbultena temo ĉi-semajne rilatas al la signifo de meditado je la cerbofunkciado. Muzike ni prezentis la fragmenton el la aŭtora koncerto de Georgo Handzlik el la lasta ARKONES en Poznano, dum kiu li kantis kun sia filino, Dominika i.a. pri la Verda Fortuno. La akompana al la programinformo foto prezentas prof.-inon Ilona Koutny ĉirkaŭitan de studentoj. Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/10/RetRadio_09.10.2018_mardo_795.mp3"]}
{"url": "https://pola-retradio.org/2018/10/interparolo-kun-ulrich-mattias-pri-la-fame-premio-kaj-aliaj-temoj/", "title": "Interparolo kun Ulrich Mattias pri la FAME-premio kaj aliaj temoj", "published": "2018-10-12 16:02:38+02:00", "content_text": "Jam post unu semajno en la urbo Aalen (Germanio) okazos solenaĵo, dum kiu estos transdonita la nunjara premio de ĉi tiu urbo FAME. Kiel ni jam informis la premiito en 2018 estas prof-ino Ilona Koutny. Pri ĉi tiu premio, sed ne nur pri ĝi, ni interparolas kun Ulrich Mattias, membro de la estraro de FAME-fondaĵo. El la elsendo 12.10.2018 – 9’55”", "author": null, "categories": ["Antaŭ la mikrofono"], "audio_links": ["/wp-content/uploads/2018/10/bp_kun-Ulrich-Mattias-i.a.-pri-FAME-fondajo-kaj-premio_0955.mp3", "/wp-content/uploads/2018/10/bp_kun-Ulrich-Mattias-i.a.-pri-FAME-fondajo-kaj-premio_0955.mp3?_=60"]}
{"url": "https://pola-retradio.org/2018/10/polo-malkovris-en-tanzanio-centojn-da-surrokaj-pentrajoj/", "title": "Polo malkovris en Tanzanio centojn da surrokaj pentraĵoj", "published": "2018-10-12 17:38:43+02:00", "content_text": "Centojn da surrokaj pentraĵoj, inter kiuj la plej malnovaj povas estis dekkelkmiljaraj malkovris la pola arkeologo Maciej Grzelczyk sur la tereno de la rezervejo Swaga Swaga en Tanzanio. Inter la plej interesoj estas pentraĵoj prezentantaj meteoritojn kaj kometojn. La rezervejon Swaga Swaga en la regiono  de  Kondoa en la centra Tanzanio enloĝas i.a. leonoj, elefantoj kaj ĝirafoj.  Ĝi foras disde grandaj  urboj kaj ne estas eloĝata, ne atingas ĝin multaj eksterlandaj ekskursoj. Ĝuste tie inter rokrifuĝejoj  la arkeologo el la Instituto pri Religiografio de la Jagelona Univeristato en Krakovo malkovris amason da surrokaj pentraĵoj. Nur dum la nunjaraj esploroj estis identigitaj pli ol 50 lokoj,  kun dekoj kaj eĉ kelkfoje centoj da diversaĝaj surrokaj pentraĵoj. La malkovro estas des pli interesa, ĉar la rezervejo Swaga Swaga troviĝas apenaŭ kelkdek kilometrojn for de la loko riĉa je surrokaj pentraĵoj,  kiuj  en 2006 trafis sur la Liston de la Monda Kulturheredaĵo de Unesko. Ili estis faritaj per ruĝa aŭ blanka kolorigilo. Tiuj ruĝkoloraj estas taksataj de arkeologoj kiel multe pli malnovaj, povantaj havi eĉ dek kelkajn mil jarojn. Ili estas tre variaj. Krom bildoj de animaloj troviĝas tie ankaŭ menciitaj meteoritoj aŭ kometoj. En la laboro de la pola arkeologo, kiu planas reveni al Tanzanio, helpis teknologio. Nur apliko de taŭga fotoaparata filtrilo ebligis rimarki la pentraĵojn, kies koloroj ne plu estas akraj. Maciej Grzelczyk konstatis, ke de ĉiuj rokrifuĝejoj, en kiuj troviĝas la rokpentraĵoj etendiĝas bona panoramo al la regiono kaj la pado, kiu gvidis al rifuĝejoj.\n\nEl la elsendo 12.10.2018. Legas Barbara kaj Tomek – 1’56”", "author": null, "categories": ["Kulturkroniko"], "audio_links": ["/wp-content/uploads/2018/10/kk_bp_tm_Surrokaj-pentrajoj-malkovritaj-de-polo-en-Tanzanio_0156.mp3", "/wp-content/uploads/2018/10/kk_bp_tm_Surrokaj-pentrajoj-malkovritaj-de-polo-en-Tanzanio_0156.mp3?_=61"]}
{"url": "https://pola-retradio.org/2018/10/unumiliona-vizitanto-en-la-bierfara-muzeo-en-zywiec/", "title": "Unumiliona vizitanto en la Bierfara Muzeo en Żywiec", "published": "2018-10-12 17:41:19+02:00", "content_text": "Ĉi-somere la Muzeon de la Bierfarejo en Żywiec (la suda Pollando), kiu funkcias de 11 jaroj,  vizitis la unumiliona gasto. Ĉiujare venas tien ĉirkaŭ 90 mil vizitantoj. La Muzeo funkcias en la historiaj keloj de la bierfarejo, en kiuj iam oni ripozigis la drinkaĵon. La muzeaj salonoj plenas je eksponaĵoj bildigantaj pli ol la 160-jaran historion de la bierfarejo. Temas i.a. pri vitraj akcesoraĵoj kiel boteloj kaj drinkpokaloj kaj iamaj varbafiŝoj, reklamafiŝoj. En la muzeo estis rekreita ankaŭ la loka strateto el la epoko, kiam Żywiec troviĝis en la aŭstra aneksoparto. Eblas en ĉi tiu parto de la muzeo viziti la bierdrinkejon, en kiu multmedia bierservanto rakontas pri bierkvalitoj. Estas rekreita ankaŭ la interno de elita bierdrinkeja bufedo el la 30-aj jaroj de la 20-a jarcento.  La Muzeo troviĝas ĉe Eŭropa Itinero de la Historia Heredaĵo. La bierfarejo en Żywiec estis establita en la mezo de la 19-a jarcento fare de arkiprinco Albrecht Frederiko Habsburg, kiu kiel princo de Cieszyn (ekde 1947) estis pledanto por la industria evoluo de la regiono. La registro de la bierfarejo de Żywiec kaj la unuaj litroj de la ora drinkaĵo estis venditaj en 1856.\n\nEl la elsendo 12.10.2018. Legas Barbara kaj Gabi – 1’15”", "author": null, "categories": ["Kulturkroniko"], "audio_links": ["/wp-content/uploads/2018/10/kk_bp_gk_La-Muzeo-de-la-Bierfarejo-en-Zywiec_0115.mp3", "/wp-content/uploads/2018/10/kk_bp_gk_La-Muzeo-de-la-Bierfarejo-en-Zywiec_0115.mp3?_=62"]}
{"url": "https://pola-retradio.org/2018/10/e_elsendo-el-la-12-10-2018/", "title": "E_elsendo el la 12.10.2018", "published": "2018-10-12 21:13:32+02:00", "content_text": "Podkasto: Ludu en nova fenestro | Elŝutu\n\nLa 796-a E_elsendo el la 12.10.2018 ĉe www.pola-retradio.org\n\nJam post unu semajno en la urbo Aalen (Germanio) okazos solenaĵo, dum kiu estos transdonita la nunjara premio de ĉi tiu urbo FAME. Kiel ni jam informis la premiito en 2018 estas prof-ino Ilona Koutny. Pri ĉi tiu premio, sed ne nur pri ĝi, ni interparolas kun Ulrich Mattias, membro de la estraro de FAME-fondaĵo. Niaj kulturkronikaj informoj rilatas al la multnombre vizitata Muzeo de la Bierfarejo en Żywiec (la suda Pollando), al la surrokaj pentraĵoj malkovritaj de pola arkeologo en Tanzanio kaj al interesa evento en la Etnografia Muzeo en Toruń (la norda Pollando). Gastos en ĝi la plej proksiman sabaton Helena Skonieczka, konata en la regiono poetino kaj esperantistino. Ni proponas en nia programo ŝian poeziaĵon „Ni donu al ni la manojn” el la volumeto „Teneraj rigardoj”. Muzike ni proponas reaŭskulti fragmenton de la kanzono „Morgaŭ”, kiun por la E-vortoj de Lorenzo Tomezzoli kantas Mélanie Prin. Krome ni informas pri la ĵus aperinta ĉe Vinilkosmo ( https://www.vinilkosmo-mp3.com/eo/blogo.html ) bita eldono de l’ albumo „Tute ne gravas” de AMPLIFIKI. La akompana al la programinformo foto prezentas bildon rilatan al la Muzeo de la Bierfarejo Żywiec. Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/10/RetRadio_12.10.2018_vendredo_796.mp3", "https://www.vinilkosmo-mp3.com/eo/blogo.html"]}
{"url": "https://pola-retradio.org/2018/10/tri-novaj-centroj-de-artefarita-inteligenteco-de-samsung/", "title": "Tri novaj centroj de Artefarita Inteligenteco de Samsung", "published": "2018-10-16 01:00:14+02:00", "content_text": "La esplor-evoluiga centro de Samsung Electronics SET deklaris funkciigon de tri novaj centroj de Artefarita Inteligenteco en Cambridge, Toronto kaj Moskvo. Ili helpos en la evoluigado kaj esplorado de la merkataplika kapablo de la artefarita inteligenteco rilate televidilojn QLED aŭ aranĝaĵojn de la hejma mastrumado. Ĝis nun la esplor-evoluiga centro de Samsung Electronics SET havis du centrojn en Seulo kaj la Silicia Valo. La nova centro en Cambridge koncentriĝos pri kompreno de la homaj kondutoj, do rekonanalizo de emocioj. La centro en Toronto daŭrigos esplorojn pri la ĉefaj teknologioj de la artefarita inteligenteco kunlabore kun la plej grandaj kanadaj universitatoj. Fine la centro en Moskvo utiligos konojn de rusaj ekspertoj pri matematiko, fiziko kaj aliaj ekzaktaj sciencoj, ligonte kunlaboron kun ekspertoj pri la artefarita inteligenteco, kiuj gvidos esplorojn pri ĝiaj algoritmoj. Lige kun la nombra kresko  de la centroj oni planas ankaŭ kreskigi la nombron de kvalifikitaj esploristoj pri la artefarita inteligenteco. Ĝis 2020 temos pri ĉirkaŭ unu mil personoj.\n\nEl la elsendo 16.10.2018. Legas Tomek – 1’14”", "author": null, "categories": ["Sciencaj informoj"], "audio_links": ["/wp-content/uploads/2018/10/sc_tm_Tri-novaj-centroj-de-artefarita-inteligenteco-de-Samsung_0114.mp3", "/wp-content/uploads/2018/10/sc_tm_Tri-novaj-centroj-de-artefarita-inteligenteco-de-Samsung_0114.mp3?_=63"]}
{"url": "https://pola-retradio.org/2018/10/e_elsendo-el-la-16-10-2018-2/", "title": "E_elsendo el la 16.10.2018", "published": "2018-10-16 22:42:13+02:00", "content_text": "Podkasto: Ludu en nova fenestro | Elŝutu\n\nLa 797-a E_elsendo el la 16.10.2018 ĉe www.pola-retradio.org\n\nPost iom longa periodo, en kiu en niaj elsendoj dominis sondokumentoj, ni revenas ankaŭ al prezento de E-literaturo. Hodiaŭ ni proponas la 73-an fragmenton de la romano de la pola Nobel-premiito Henryk Sienkiewicz „Quo Vadis” en la E-traduko de Lidia Zamenhof. Niaj aktualaĵoj rilatas al la pola vetoo en la Konsilio de la Eŭropa Unio, kaj al la 40-a datreveno de la elekto de Kardinalo Karol Wojtyła – la papo de la Romkatolika Eklezio, alpreninta la nomon Johano Paŭlo la 2-a. La esploroj pri la artefaita inteligenteco konkeras sciencistajn laborejojn. Hodiaŭ ni parolas pri tri novaj rilataj centroj, kiujn establis la korea Samsung. Muzike akompanas nin la kanzono de „Dolchamar” el ĝia KD Rebela Sono, „Ni, ĉiuj ni” eldonita de Vinilkosmo. La akompana al la programinformo foto prezentas la historian scenon, kiam sur la balkono de la Baziliko de la Sankta Petro, la 16-an de oktobro 1978 aperis nova papo, Johano Paŭlo la 2-a. Tiu ĉi papo kiel la unua publike uzis Esperanton. Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D RetRadio_16.10.2018_mardo_797", "author": null, "categories": ["Elsendoj"], "audio_links": ["/wp-content/uploads/2018/10/RetRadio_16.10.2018_mardo_797.mp3", "https://pola-retradio.org/wp-content/uploads/2018/10/RetRadio_16.10.2018_mardo_797.mp3"]}
{"url": "https://pola-retradio.org/2018/10/cina-semajno-en-la-sekspira-teatro-de-gdansko/", "title": "Ĉina Semajno en la Ŝekspira Teatro de Gdansko", "published": "2018-10-19 17:36:26+02:00", "content_text": "Dum la tuta semajno en la Ŝekspira Teatro de Gdansko (la norda Pollando) daŭris Ĉina Semajno, kiun partoprenis 80 artistoj el Ĉinio. En la programo estis prezentitaj kvar spektakloj, inkluzive de Kunqu, unu el la plej malnovaj formoj de ĉina opero, ekspozicioj kaj filmprezentoj. La Ĉina Semajno, kreiĝinta dank’ al la kunlaboro de la gdanska teatro kun la aŭtoritatoj de  Ŝanhajo,  por la unua fojo proksimigis al la gdanskanoj ĉinajn tradiciajn kaj modernajn artojn same adresitajn al plenkreskuloj kiel ankaŭ infanoj. Unu el la plej grandaj atrakciaĵoj estis la spektaklo de la opero Kunqu „Mi, Hamleto”,  en kiu artisto Zhang Jun – plenumis kvar rolojn de Hamleto, Ofelia, La Spirito de la Patro kaj Sepultanto. Zhang Jun estis en 2011 proklamita kiel Artisto por Paco de Unesko.  Se temas pri aliaj spektakloj de ŝanghajaj artistoj la tiea pupteatro prezentis la spektaklon „La magio de pupoj”. Centro de la Dramartoj enscenigis la spektaklon „Blanka serpento”, rakontantan en moderna maniero pri la tradicia legendo de la Dinastio Tang – dum Danclernejo pretigis la spektaklon „La Vespero de la Tri Reĝoj”.\n\nEl la elsendo 19.10.2018. Legas Maciek – 1’26”", "author": null, "categories": ["Kulturkroniko"], "audio_links": ["/wp-content/uploads/2018/10/kk_mj_Cina-Semajno-kunlabore-kun-la-Sekspira-Teatro-enGdansko_0126.mp3", "/wp-content/uploads/2018/10/kk_mj_Cina-Semajno-kunlabore-kun-la-Sekspira-Teatro-enGdansko_0126.mp3?_=64"]}
{"url": "https://pola-retradio.org/2018/10/koninda-pollando-komisiono-por-la-nacia-edukado/", "title": "Koninda Pollando: Komisiono por la Nacia Edukado", "published": "2018-10-19 19:08:42+02:00", "content_text": "Antaŭ 245 jaroj la Sejmo de la Pola Reĝolando establis Komisionon por la Nacia Edukado, kiun oni konsideras unu el la plej gravaj fruktoj de la pola Klerigo. Ĝi kreis la programon de la ĝenerala edukado tiom revolucian, ke ĝi fundamentis sekve similajn sistemojn en la tuta Eŭropo. Ĝi estis ankaŭ la unua en la mondo institucio, kiu donis bazon al la moderna instrusistemo subalterna al la ŝtato. Tiu granda kleriga reformo inaŭgurita per la sejma decido la 14-an de oktobro 1773 ebligis organizi koheran kaj modernan instruprogramon baze de la nacia lingvo, reformi universitatojn kaj prilabori lernejajn normojn. La prioritato estis patriota kaj civitana eduko de juna generacio. La komisiono okupiĝis pri la hejma edukado de knabinoj kaj iniciatis kreiĝon de paroĥaj lernejoj por kamparanaj infanoj. Estis necesa por tio konforma instruprogramo. La establita de la Komisiono Societo por la Elementaj Libroj reformis ĉiujn instruprogramojn kaj metodojn, komencis eldonadi modernajn lernolibrojn (entute aperis la trideko). La celo de la klerigo fariĝis praktikaj kapabloj. La rolo de latino estis reduktita avantaĝe por natursciencaj studobjektoj, fiziko, historio, geografio kaj ankaŭ elementoj de la agronomiaj kaj medicinaj konoj instruataj en la pola lingvo. Jam en la 40-aj jaroj de la 18-a jarcento la matematikaj-natursciencaj lernoobjektoj: fiziko, kemio, historio kaj geografio, konoj pri la ŝtato aperis apud latino en la reformataj lernejoj por riĉa nobelalo, gvidataj de religiaj ordenoj i.a. Lernejanaj Fratuloj kaj Jezuitoj. La rekta impulso por la institucia reformo estis la decido  de papo Klemento la 14-a malfondinta la jezuitan ordenon, kiu gvidis en la tiama Pollando plimulton de lernejoj de la malpli supera kaj meza niveloj. La lando frontis klerigan katastrofon, ĉar se eĉ la aliaj lernejoj – ĉefe gvidataj de Lernejanaj Fratuloj – estis altnivelaj – da ili estis tro malmulte. Reage al tio la debatanta tiam Sejmo decidis, ke la postjezuita havaĵo estos uzota por la edukceloj. Tio donis la ekonomian bazon por la tuta reformo. Sub la kontrolo de la Komisiono por la Nacia Edukado ektroviĝis ĉiuj lernejoj: paroĥaj destinitaj por plebaj infanoj, lernejoj por nobelaro kaj riĉa burĝaro, universitatoj kaj privataj lernejoj – knabaj kaj knabinaj pensionoj. Komence instruis en ili eksjezuitoj, sed la celo estis laikaj instruistoj edukataj en instruistaj seminarioj funkciantaj ĉe universitatoj. La Komisiono reorganizis la mezgradan instrusistemon, kies programo koncentriĝis pri moralaj, t.e. edukaj kaj matematikaj-natursciencaj konoj. En ĝia programo ektroviĝis ankaŭ ekonomio, politiko, historio, korpa lerteco. La instrulingvo fariĝis la pola, estis instruata la germana kaj la franca. La parohnivela instrusistemo estis adaptita al la bezonoj de la kamparanaj infanoj, kiuj lernis religion, la arton skribi, legi, bazojn de geodezio, konojn rilate agrikulturon, hortikulturon kaj bestobredadon. La Komisiono reformis la du universitatojn, kiuj restis lime de la Respubliko post la unua dispartigo de la reĝolando (1772). Temis pri la Krakova kaj la Vilna  Akademioj. Ili transformiĝis en centrojn kun moderna edukprogramo. En Krakovo la reformolaborojn gvidis juristo, sacertodo Hugo Kołłątaj. La reformon de la Akademio li komencis de la filozofia fakultato, preparanta instruistojn por vojevodiaj lernejoj. Al reformo estis subigitaj fakultatoj teologia kaj medicina. Hugo Kołłątaj ordigis la ekonomiajn problemojn de la altlernejo signife altigante ĝiajn enspezojn. Li organizis laborejojn, bibliotekojn kaj sciencajn kabinetojn. Pro plikonstruo de medicina kolegio estis aranĝitaj hospitaloj kaj apotekoj. Lia merito estis renovigo de la postjezuita botanika ĝardeno. La imitinda ekzemplo de reformoj en Krakovo ebligis reformojn en la Universitato de Vilno, kiujn gvidis eksjezuito, astronomo Marcin Poczobutt-Odlanicki, dank’ al kiu la astronomiaj studoj komencitaj ankoraŭ en la jezuita epoko plufloris. Sekve de la tria dispartigo de Pollando inter Rusio, Prusio kaj Aŭstrio la Komisiono ĉesis ekzisi kaj ĝiaj lernejoj eniris la instrusistemojn de la aneksintaj landoj. Plej longe ili funkciis en la rusa aneksoparto, ĉar eĉ ĝis la kontraŭcara insurekcio en 1831. Ĝis tiam pri la funciado de lernejoj respondecis la Universitato en Vilno, la instruprogramo identis kun tiu de la Komisiono kaj lernolibroj kaj lernado estis okazanta en la pola lingvo.  Aldonendas, ke preparante klerigoreformon en Rusio caro Aleksandro la 1-a utiligis helpon de polaj membroj de la Komisiono kaj polaj sciencistoj formis bazan trunkon de la establita tiam universitato en Kievo.  Al la tradicioj de la Komisiono referencis ankaŭ klerigaj aŭtoritatoj en la aŭstra aneksoparto, kiuj repolonigis la instrusistemon en Galicio en la 2-a duono de la 19-a jarcento. Tiuokaze en Lvovo oni solene festis la 100-jaran jubileon de la Komisiono por la Nacia Edukado. La heredaĵo de la Komisiono estas  netrotaksebla en la historio de Pollando kaj objekto de daŭraj esploroj. Kelkdekmila instruista kadro edukita de la Komisiono daŭrigis la agadon  en ĝia spirito ankoraŭ longe post la perdo de la ŝtata suvereneco edukante laŭvicajn generaciojn de moderne instruita junularo, dank’ al kiu transdaŭris la pola kulturo kaj lingvo. Al la modelo de bona civitano kreata de la Komisiono referencis kaj ĝin enivigis Pollando regajnta la suverenecon antaŭ 100 jaroj, en 1918. La fontmaterialaj manuskriptoj el la Ĉefa Arkivejo de Malnovaj Aktoj en Varsovio antaŭ 11 jaroj  estis enskribitaj en la liston de la monda Unesko-heredaĵo. La 14-a de oktobro ĉiujare estas solenata kiel Instruista Tago. Solenas ĝin ĉiuj instruistoj, edukantoj kaj laborantoj de la pola kleriga sistemo. La plej meritiĝintajn oni honoras per la Medaloj de la Komisiono por la Nacia Edukado.\n\nEl la elsendo 19.10.2018. Legas  Barbara  – 8’30”", "author": null, "categories": ["Felietonoj"], "audio_links": ["/wp-content/uploads/2018/10/bp_fel_Komisiono-por-la-Nacia-Edukado_0830.mp3", "/wp-content/uploads/2018/10/bp_fel_Komisiono-por-la-Nacia-Edukado_0830.mp3?_=65"]}
{"url": "https://pola-retradio.org/2018/10/e_elsendo-el-la-19-10-2018/", "title": "E_elsendo el la 19.10.2018", "published": "2018-10-19 21:22:15+02:00", "content_text": "Podkasto: Ludu en nova fenestro | Elŝutu\n\nLa 798-a E_elsendo el la 19.10.2018 ĉe www.pola-retradio.org\n\nEn nia hodiaŭa felietono el la ciklo Koninda Pollando ni parolas pri la Komisiono por la Nacia Edukado en la 245-a datreveno de ĝia establo. Temis pri la unua en la mondo instituto metinta fundamentojn por la moderna instrusistemo subalterna al la ŝtato. Nia komenca kulturkronika informo rilatas al la finiĝanta Ĉina Semajno en la Ŝekspira Teatro en Gdansko (la norda Pollando). La E-komunumaj informoj rilatas al la komenciĝinta en Slovakio KAEST (ĝiaj ĉefaj prelegoj estas spekteblaj ĝisdate ĉe la jutuba ligilo ( https://www.youtube.com/c/11pably/live ) i.a.: sabate (la 19-an kaj la 20-an de oktobro) ekde la 9-a ĝis la 18-a horo, dimanĉe (la 21-an de oktobro) inter la 9-a kaj la 12-a horoj laŭ la mezeŭropa tempo; Al la aŭtuna staĝo en Greziljono por infanoj kaj plenkreskuloj. Infanoj aliĝantaj per al reto povas partopreni ĝin senpage: www. gresillon.org/aligho . Al la sukcesa 12-a Ŝtata Kongreso de Esperanto en San-Paŭlo, Brazilo. En la fino ni invitas por leterkesta renkontiĝo. Hodiaŭ ni prezentas la plej novan kanzonon de Mélanie Prin por la muziko de Gilbert Drigon kaj la vortoj de Lorenzo Tomezzoli „De nun ĉiam Pli” ( https://www.youtube.com/watch?v=ev7HVMDFCGo&t=33s ). La akompana al la programinformo foto prezentas medalon de la Komisiono por la Nacia Edukado. Nia elsendo estas aŭskultebla ankaŭ en jutubo Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/10/Pola-RetRadio_19.10.2018_vendredo_798.mp3"]}
{"url": "https://pola-retradio.org/2018/10/polaj-buksoj-minacitaj/", "title": "Polaj buksoj minacitaj", "published": "2018-10-23 01:00:00+02:00", "content_text": "La invado de azia noktopapilio endanĝerigas la buksoarbustojn en Pollando. En la okcidenta Eŭropo ĝi jam elvokis grandajn damaĝojn aparte en la historiaj ĝardenoj. Temas pri laŭvica atako de fremda en Eŭropo specio. La invada Cydalima perspectalis aperis en Polllando en 2012 en la ĉirkaŭaĵoj de Vroclavo (la sud-okcidenta Pollando), sekve disvastiĝis je la suda kaj centra Pollando. Oni konstatis ĝian ĉeeston en Krakovo, Varsovio kaj laste en Lodzo. Origine ĝi vivas sur vasta areo de la Hinda Unio tra Ĉiinio ĝis la fora Oriento. La unuan fojon oni konstatis ĝin en Eŭropo en 2006 en Germanio. En Pollando ĝi ankoraŭ ne havas propran nomon, ĝenerale oni difinas ĝin buksa noktopapilio, ĉar ĝiaj larvoj evoluas ekskluzive en bukso. Temas pri arbusto sovaĝe kreskanta en la suda kaj okcidenta Eŭropo. Tamen sur la tuta kontinento, inkluzive Pollandon ĝi estas plantata ĝenerale kiel unu el malmultaj plantoj taŭgaj por malaltaj heĝoj. Ĝi estas plantata en tradiciaj, ornamaj kaj historiaj ĝardenoj, en ĉehejmaj ĝardenetoj kaj en publikaj parkoj.\n\nEl la elsendo 23.10.2018. Legas Tomek – 1’15”", "author": null, "categories": ["Sciencaj informoj"], "audio_links": ["/wp-content/uploads/2018/10/sc_tm_Minacitaj-polaj-buksoj_0115.mp3", "/wp-content/uploads/2018/10/sc_tm_Minacitaj-polaj-buksoj_0115.mp3?_=66"]}
{"url": "https://pola-retradio.org/2018/10/celoj-de-kurago-en-hipokampo/", "title": "Ĉeloj de kuraĝo en hipokampo", "published": "2018-10-23 01:00:38+02:00", "content_text": "Homoj multe diferencas, se temas pri la reagado je minacaj situacioj. La neŭrobiologiaj mekanismoj pri la kaŭzitaj de tio riskaj kondutoj estas en signifa grado nekonataj. Dume,  kiel informis “Nature Communications” en la hipokampo estis malkovrita aparta speco de ĉeloj, kiuj decidas pri la homa kuraĝo. Influante ilin eblus liberigi pacientojn de patologia timo. La komunaj esploroj de sciencistoj el la Neŭrologia Subinstituto de la Universitato en Upsalo (Svedio) kaj Cerboinstituto de Federacia Universitato Rio Grande do Norte el Brazilo elmontris, ke la ĉeloj en la hipokampo, difinataj OLM,  plenumas ŝlosilan rolon, se temas pri timo kaj reage entreprenata risko. Manipulante per ili eblus kontroli timon kaj riskajn kondutojn, kio estas tre grava en la kuracado de patologia timo. La normala, adapta timo gravas por transvivo, ĉar ĝi protektas kontraŭ lezoj. Sed la patologia efikas misfunkciige kaj povas grave perturbi la ĉiutagan vivon. Kuracistoj ofte en tiu situacio aplikas kontraŭdeprimajn medikamentojn, sed ili efikas je la tuta cerbo, do povas porti seriozajn flankefikojn. La influado je konkreta, tre aparta grupo de ĉeloj kontrolanta timon povas revoluciigi la kuracadon de timo kaj ligitajn kun ĝi perturbojn, ekzemple deprimon.\n\nEl la elsendo 23.10.2018. Legas Tomek – 1’28”", "author": null, "categories": ["Sciencaj informoj"], "audio_links": ["/wp-content/uploads/2018/10/sc_tm_Hipokampa-centro-de-timo_0128.mp3", "/wp-content/uploads/2018/10/sc_tm_Hipokampa-centro-de-timo_0128.mp3?_=67"]}
{"url": "https://pola-retradio.org/2018/10/e_elsendo-el-la-23-10-2018/", "title": "E_elsendo el la 23.10.2018", "published": "2018-10-23 20:28:39+02:00", "content_text": "Podkasto: Ludu en nova fenestro | Elŝutu\n\nLa 799-a E_elsendo el la 23.10.2018 ĉe www.pola-retradio.org\n\nNia hodiaŭa antaŭmikrofona gasto estas Abel Montagut, la aŭtoro de la epopeo „Poemo de Utnoa”, kies dua reviziita eldono reaperis en la nuna jaro. Hodiaŭ ni prezentas ĝian unuan fragmenton, la sekva kaj la lasta aŭdiĝos en nia programo la plej proksiman vendredon, la 26-an de oktobro. Nia komenca aktualaĵo koncernas la lastdimanĉajn komunumajn balotojn en Pollando, kiuj karakteriziĝis per rekorda frekventeco superinta 50 procentojn. Ni informas ankaŭ pri la lastĵaŭda malferma kunsido en la Sekureckonsilantaro dediĉita al la palestina-israrela konflikto. Niaj sciencbultenaj temoj koncernas la minacitajn polajn buksojn pro la invada nokta papilo el Azio kaj malkovron de ĉeloj de kuraĝo en la homa hipokampo. La akompana al la programinformo foto prezentas redaktorinon Barbara Pietrzak kun Abel Montagut dum la intervjuo pri la dua eldono de lia „Poemo de Utnoa” farita komence de oktobro en Salou, Hispanio. Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/10/RetRadio_23.10.2018_mardo_799.mp3"]}
{"url": "https://pola-retradio.org/2018/10/interparolo-kun-abel-montagut-1a-parto/", "title": "Interparolo kun Abel Montagut — 1a parto", "published": "2018-10-23 21:58:12+02:00", "content_text": "Nia antaŭmikrofona gasto estas Abel Montagut , la aŭtoro de la epopeo „Poemo de Utnoa”, kies dua reviziita eldono reaperis en la nuna jaro. Hodiaŭ ni prezentas ĝian unuan fragmenton, la sekva kaj la lasta aŭdiĝos en nia programo la plej proksiman vendredon, la 26-an de oktobro. El la elsendo 23.10.2018 – 15’23”", "author": null, "categories": ["Antaŭ la mikrofono"], "audio_links": ["/wp-content/uploads/2018/10/bp_-kun-Abel-Montagut_la-1-a-parto_1523.mp3", "/wp-content/uploads/2018/10/bp_-kun-Abel-Montagut_la-1-a-parto_1523.mp3?_=1"]}
{"url": "https://pola-retradio.org/2018/10/la-47-a-muzikologia-konferenco-de-la-asocio-de-polaj-komponistoj/", "title": "La 47-a Muzikologia Konferenco de la Asocio de polaj komponistoj", "published": "2018-10-26 17:26:20+02:00", "content_text": "En la Artinstituto de la Pola Sciencakademio de Varsovio ĝis sabato daŭras la 47-a Muzikologia Konferenco de la Asocio de Polaj Komponistoj „Pasinteco en muziko, muziko fronte al la tradicio”. En la vendreda 6-a sesio gvidita de J. Katarzyna Dodak-Kozicka,  Arleta Nawrocka-Wysocka  proksimigis la repertuaron de polaj luteranaj kantlibroj laŭ kompara perspektivo; Michał Jaczyński prelegis pri la kolekto de  Salomon Sulzer „Schir Zion”,  kiel fundamento de nova tradicio de la juda muziko; Marek Nahajowski en la prelego riĉgita per sonfragmentoj proksimigis la signifon de la vortoj „Ni kunvenas kunkantante” reference al la muzikepokaj kantoj en la E-muzika kulturo.  Bożena Lewandowska prelegis pri la historiaj kaj milittemaj veftoj en la polaj urbfolkloraj kantoj. La altkvalita viedo-aŭda prelego de Marek Nahajowski en la prelego riĉgita per sonfragmentoj prolsimiginta la signifon de la vortoj „Ni kunvenas kunkantante” reference al la muzikepokaj kantoj en la E-muzika kulturo elvokis aparte viglan reagon de la publiko.\n\nEl la elsendo 26.10.2018. Legas Barbara – 1’36”", "author": null, "categories": ["Kulturkroniko"], "audio_links": ["/wp-content/uploads/2018/10/kkk_bp_La-49-a-Muzikologia-Konferenco-kun-kontribuo-rilata-al-E-muziko_0136.mp3", "/wp-content/uploads/2018/10/kkk_bp_La-49-a-Muzikologia-Konferenco-kun-kontribuo-rilata-al-E-muziko_0136.mp3?_=2"]}
{"url": "https://pola-retradio.org/2018/10/la-12-aj-tagoj-de-japanio-ce-la-varsovia-universitato/", "title": "La 12-aj Tagoj de Japanio ĉe la Varsovia Universitato", "published": "2018-10-26 17:30:11+02:00", "content_text": "En la ĵusaj tagoj kadre de la 12-aj Tagoj de Japanio ĉe la Varsovia Univesitato en la Biblioteko de la varsovia Reĝa Kastelo funkciis ekspozicio de ikebano laŭ la tradicio de Ikenobō sub la titolo „Formo de libereco”. La unua en Pollando profesia ekspozicio de la ikebano Ikenobō sub la gvido de profesoro Katsuhito (kacuhito)Kurata referencis al la 100-a datrveno de la regajno de suvereneco fare de Pollando. Ĉiuj verkoj estis kreitaj en stiloj, kiuj permesis al la kreantoj plenan esprimliberecon (rikka – moderna, shōka – moderna, libera stilo). Inter aliaj eventoj akompanaj al la ekspozicio – sub la patroneco de la Japana Ambasado en Pollando – okazis laborrenkonto kun te-prepara  rito chanoyu kaj te-regalo kaj la spektaklo shimi kun dancoj de la teatro nō.\n\nEl la elsendo 26.10.2018. Legas Gabi – 1’08”", "author": null, "categories": ["Kulturkroniko"], "audio_links": ["/wp-content/uploads/2018/10/kk_gk_La-12-aj-Japanaj-Tagoj-de-la-Varsovia-Universitato_0108.mp3", "/wp-content/uploads/2018/10/kk_gk_La-12-aj-Japanaj-Tagoj-de-la-Varsovia-Universitato_0108.mp3?_=3"]}
{"url": "https://pola-retradio.org/2018/10/faksimilo-de-la-13-jarcenta-psalmaro-en-la-urba-muzeo-de-vroclavo/", "title": "Faksimilo de la 13-jarcenta psalmaro en la Urba Muzeo de Vroclavo", "published": "2018-10-26 17:33:58+02:00", "content_text": "Faksimilo, alivorte originalfidela kopio  de la Vroclava Psalmaro el ĉ. la 1265-a jaro riĉigis la kolektojn de la Urba Muzeo en ĉi tiu suda urbo de Pollando. Ĝia originalo troviĝas en la kolekto de Fitzwilliam Museum de la brita Cambridge. La Psalmaro kreiĝis laŭ la mendo de Anna Primislida (1204-1268), la edzino de la silezia, Piast-dinastia – princo Henriko la 2-a Pia. Ĝi konsistas el 294 paĝoj kun riĉaj ilustraĵoj sur la ora fono, kreiĝintaj en la rondo de Giovanni di Gaibana el Padovo (Italio). La manuskripto memoriganta la porteblan galerion de pentraĵoj el la limo de diversaj artaj tradicioj estas esprimo de la mecenateco kaj politikaj ambicioj de la princa paro. Ĝi estas unu el la plej riĉe ilustritaj psalmaroj konserviĝintaj el la mezepoko. La faksimilon faris laŭ la originalo specialistoj el la eldonejo Quaternio en la svisa Lucerno. Ĝian kongruecon kun la originalo konfirmis kuratoroj el la kembriĝa muzeo atestante tiel pri ĝia muzea valoro.\n\nEl la elsendo 26.10.2018. Legas Tomek – 1’18”", "author": null, "categories": ["Kulturkroniko"], "audio_links": ["/wp-content/uploads/2018/10/kk_tm_Faksimilo-de-la-13-jarcenta-Psalmaro-en-la-Urba-Muzeo-de-Vroclavo_0118.mp3", "/wp-content/uploads/2018/10/kk_tm_Faksimilo-de-la-13-jarcenta-Psalmaro-en-la-Urba-Muzeo-de-Vroclavo_0118.mp3?_=4"]}
{"url": "https://pola-retradio.org/2018/10/e_elsendo-el-la-26-10-2018/", "title": "E_elsendo el la 26.10.2018", "published": "2018-10-26 20:50:56+02:00", "content_text": "Podkasto: Ludu en nova fenestro | Elŝutu\n\nLa 800-a E_elsendo el la 26.10.2018 ĉe www.pola-retradio.org\n\nNi prezentas la 2-an parton de intervjuo kun Abel Montagut, la aŭtoro de la epopeo „Poemo de Utnoa”, kies dua reviziita eldono reaperis en la nuna jaro. Niaj komencaj kulturkronikaj aktualaĵoj traktas pri faksimilo de la 13-jarcenta Psalmaro transdonita al la Urba Muzeo en Vroclavo; Pri la 49-a Muzikologia Konferenco en Varsovio, kadre de kiu Marek Nahajowski parolis pri la mezepokaj kantoj en la E-muzika kulturo; Pri la 12-aj Tagoj de Japanio kaj akompanaj eventoj en la varsovia Reĝa Kastelo. La E-komunumaj informoj koncernas la novembran Malferman Tagon en Roterdamo ( GK 762 : 2018-10-23) kaj LUMINESK’, la Silvestran Renkontiĝon de Germana E-Asocio (detaloj: demandoj@luminesk.de ). La programinformon akompanas foto de ikebano Ikenobō pretigita kadre de la ekspozicio „Formo de libereco” lige kun la 100-jariĝo de la regajnita suvereneco fare de Pollando. Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/10/RetRadio_26.10.2018_vendredo_800.mp3"]}
{"url": "https://pola-retradio.org/2018/10/interparolo-kun-abel-montagut-2a-parto/", "title": "Interparolo kun Abel Montagut — 2a parto", "published": "2018-10-26 21:54:44+02:00", "content_text": "Nia antaŭmikrofona gasto estas Abel Montagut , la aŭtoro de la epopeo „Poemo de Utnoa”, kies dua reviziita eldono reaperis en la nuna jaro. Hodiaŭ ni prezentas duan kaj lastan parton. El la elsendo 26.10.2018", "author": null, "categories": ["Antaŭ la mikrofono"], "audio_links": ["/wp-content/uploads/2018/10/bp_kun-Abel-Montagut_La-2-a-parto.mp3", "/wp-content/uploads/2018/10/bp_kun-Abel-Montagut_La-2-a-parto.mp3?_=5"]}
{"url": "https://pola-retradio.org/2018/10/homoj-solecaj-observas-fizikan-distancon/", "title": "Homoj solecaj observas fizikan distancon", "published": "2018-10-30 00:00:31+01:00", "content_text": "Personoj, kiuj sentas sin solecaj preferas fizikan distancon troviĝante en la akompano de familio aŭ amikoj. Tio rezultas el sciencistaj esploroj en la ĉikaga universitato. Oni enketis preskaŭ 600 usonanojn, kies tasko estis difini ĉu en akompano de diversaj homgrupoj ili preferas sidi aŭ stari pli aŭ malpli distance. En la enketado oni konsideris tiajn faktorojn kiel la civila stato, sekso, eventualaj simptomoj de timo aŭ deprimo. Fine estis konstatite, ke personoj sentantaj solecon duoble pli ofte preferis distancon same en la akompano de sia partnero, familio kiel ankaŭ amikoj. Tio ne gravis en la akompano de personoj malpli konataj aŭ fremdaj. Kvankam sento de soleco povus ŝajni faktoro motivanta proksimiĝon al aliaj personoj ĝi tamen firmigas la memprotektan instinkton. Pli fruaj esploroj helpe de la cerbobildigado elmontris, ke personoj solecaj estas pli singardaj, se temas pri tiaj minacoj kun la socia karaktero  kiel rifuzo aŭ malaprobo. Laŭ la aŭtorino de la esploroj d-ino Stephanie Cacioppo eblas senti solecon en homamaso aŭ geedziĝo, ĉar solecosento signifas enverguron inter tio, kion ni atendas kaj kion ni havas. Pli konscia rilato al tiu problemo povus malkreskige influi ekzemple  la nombron da divorcoj, kiuj estas flankefiko de soleco kaj plibonigi la kvaliton de rilatoj kun aliaj homoj.\n\nEl la elsendo 30.10.2018. Legas Tomek – 1’37”", "author": null, "categories": ["Sciencaj informoj"], "audio_links": ["/wp-content/uploads/2018/10/sc_tm_Soleco-kaj-la-fizika-interhoma-distnaco_0137.mp3", "/wp-content/uploads/2018/10/sc_tm_Soleco-kaj-la-fizika-interhoma-distnaco_0137.mp3?_=6"]}
{"url": "https://pola-retradio.org/2018/10/elektronika-hauto-ebligas-senti-ec-doloron/", "title": "Elektronika haŭto ebligas senti eĉ doloron", "published": "2018-10-30 00:00:48+01:00", "content_text": "Inĝenieroj el John Hopkins University kunlaborante kun kolegoj en Singapura Instituto pri Neŭroteknologio kreis eletronikan „kovrilon”, kiu surmetita sur protezon ebligas senti tuŝon. Unu el la volontuloj testintaj elektronikan haŭton deklaris, ke post ĝia apliko li ricevis la senton havi la manplaton, difinante tion kvazaŭ lia protezo pleniĝis de vivo. La elektronika haŭto estas farita el kaŭĉuko plektita kun sentiloj imitantaj la nervofinaĵojn. Ĝi rekreas la tuŝosenson liverante al la uzanto tre gravajn informojn. Oni jam faris similajn  inventaĵojn, sed la elektronika haŭto kompletigas diversajn ĝisnunajn solvojn, kiuj ebligas al milionoj da personoj kun amputitaj membroj funkcii kvazaŭ normale. Temas ekzemple pri la presiloj 3D, ebligantaj presi idealan protezon de manplato aŭ de la tuta mano, temas pri la ebleco stiri membroprotezon pere de penso. Nun, dank’ al la elektronika haŭto la handikapito kun membroprotezo povos senti ĉu la tuŝata objekto estas varma aŭ malvarma, percepti ĝian surfacon aŭ formon. La ebleco senti doloron ebligas averti pri virtuala risko damaĝi la protezon. La esploristoj el John Hopkins University imitis la naturon kaj la vera haŭto rolis por ili kiel preta ŝablono, kiun ili talente aplikis por sia protezokovrilo.  Ĝi imitas la sensoricevilojn de tuŝo kaj doloro de la homa nervosistemo, ebligante elektronikan kodigadon de impresoj, kiel tio okazas en la naturo. Dum la testoj  estis uzita encefalografo por kontroli la cerboaktivecon de volontuloj. Dank’ al tio sciencistoj sekvis tion, kion la volontuloj sentas.\n\nEl la elsendo 30.10.2018. Legas Tomek – 1’52”", "author": null, "categories": ["Sciencaj informoj"], "audio_links": ["/wp-content/uploads/2018/10/sc_tm_Artefarita-hauto-sentas-doloron_0152.mp3", "/wp-content/uploads/2018/10/sc_tm_Artefarita-hauto-sentas-doloron_0152.mp3?_=7"]}
{"url": "https://pola-retradio.org/2018/10/e_elsendo-el-la-30-10-2018/", "title": "E_elsendo el la 30.10.2018", "published": "2018-10-30 20:29:33+01:00", "content_text": "Podkasto: Ludu en nova fenestro | Elŝutu\n\nLa 801-a E_elsendo el la 30.10.2018 ĉe www.pola-retradio.org\n\nLa antaŭmikrofona gasto de nia marda E-elsendo estas unuafoja kongresano de la 103-a UK en Lisbono, Jordan Kalilich el Usono, kiu tamen estas esperantisto kun pli longa staĝo kaj krome estrarano de Esperanto-USA. Niaj komencaj aktualaĵoj rilatas al situacio en Germanio post la federaciŝtataj balotoj en Hesio kaj deklaroj de germana kanceliero Angela Merkel. Ni donas la atenton al la lastaj aktualaĵoj de Eŭropa Statistika Oficejo rilate la enmigradon en Eŭropa Unio en 2017. La sciencbultenaj temoj koncernas la gravan por multaj handikapuloj inventon de elektronika haŭto kun la sentokapablo kaj dependecon inter soleco kaj interhoma fizika distanco. Ni krome rekomendas reviziti jutubon, kie post la entajpo de la vortoj „ĉiam pli” vi povas ĝui/reĝui la plej novan kanzonon de Mélanie Prin, Gilbert Drigon kaj Lorenzo Tomezzoli, konatiĝante kun la nova versio de la kanzonvideaĵo – farita de Lorenzo – kun multe pli allogaj fotoj de Mélanie. La programinformon akompanas foto de artefarita mano kun haŭto sentanta ekzemple doloron. Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/10/RetRadio_30.10.2018_mardo_801.mp3"]}
{"url": "https://pola-retradio.org/2018/10/interparolo-kun-jordan-kalilich/", "title": "Interparolo kun Jordan Kalilich", "published": "2018-10-30 20:51:05+01:00", "content_text": "La antaŭmikrofona gasto de nia marda E-elsendo (30.10.2018) estas unuafoja kongresano de la 103-a UK en Lisbono, Jordan Kalilich el Usono , kiu tamen estas esperantisto kun pli longa staĝo kaj krome estrarano de Esperanto-USA. El la elsendo 30.10.2018", "author": null, "categories": ["Antaŭ la mikrofono"], "audio_links": ["/wp-content/uploads/2018/10/bp_kun-Jordan-Kalilich-el-Usono_0918.mp3", "/wp-content/uploads/2018/10/bp_kun-Jordan-Kalilich-el-Usono_0918.mp3?_=8"]}
{"url": "https://pola-retradio.org/2018/11/enpensigante-pri-la-forpasado/", "title": "Enpensiĝante pri la forpasado", "published": "2018-11-02 15:35:26+01:00", "content_text": "Denove komenciĝis nova monato. Sed novembro en nia kultura regiono almenaŭ por kelka tempo perdas febran haston. Jen la solenaĵo de Ĉiuj Sanktuloj, jen la tago en kiu ni memorigas niajn forpasintojn. En ambaŭ ni vizitas tombejojn, aparte longe kaj enpensiĝeme haltante ĉe la tomboj de niaj proksimuloj, de niaj amikoj lasante ĉe ili florojn, florkronojn,  lumigante torĉojn. Reviviĝas rememoroj, tiuj kiujn nia penso apenaŭ tuŝas en la ĉiutaga vivo – proksimiĝas…… Iuj jam pli frue zorgis pri la ordigo de la tomboj, la aliaj uzas la okazon de la festoj mem. La homamaso el la vastaj urbaj stratoj transportas sin al la nekropoloj. La eksterordinara varma kaj sunbrila vetero kadris la vizitojn per impreso de fruaŭtuna promeno tra la historiaj parkoj. Ja la plej malnova tombejo varsovia Powązki havas jam 228 jarojn, la tombejo Bródno 134. En ĉiu la eternan ripozon trovis pli ol unu miliono da personoj. Vespere ĉiuj varsoviaj tombejoj – eĉ plej etaj – logis la senĉese venantajn vizitantojn per la brilo de nenombreblaj torĉoj. Eĉ ĉe tomboj kvazaŭ forgesitaj plurfoje flagras memorkandelo lasita favore al mortinto entombigita aliloke aŭ ĝuste favorpreĝe al la mortinto, pri kiu jam neniu memoras. Ĉio ĉi emfazas la konvinkon pri la eterna vivo, pri la graveco kaj efikeco de la porpeta preĝo. La Tago de la forpasintoj radikas en piaj praktikoj de frumezepokaj monakoj, ĉiujare celebrataj diservoj en diversaj klostroj favorpete al mortintaj kunfratoj. Jam en la 7-a jarcento Izidoro el Sevilo rekomendis la celebradon de tiaj mesoj. Ekde la 9-a jarcento dum specialaj diservoj en kelkiuj abatejoj per favorpetaj preĝoj oni estis ĉirkaŭprenantaj ĉiujn mortintajn kristnaojn, ne sole monakojn. En 998 Odylon, abato de la benediktana klostro en Cluny, Francio indikis la 2-an de novembro kiel devigan tagon de tiuintencaj preĝoj. La kutimon transprenis cistercianoj kaj kartuzianoj. En Pollando enkondukis ĝin en siaj klostroj cistercianoj. En 1311 la Tago de la Mortintoj eniris la romkatolikan liturgion. En Pollando la plej malnova informo pri la solenado de la Tago de la Mortintoj ekster klostroj devenas el la 14-a jarcento el la diocezo de Vroclavo, troviĝanta sub la administracio de episkopo Henryk el Wierzbno. Sed la memoro pri la mortintoj, kulto de la mortintoj havas antaŭkristanan tradicion, ĝi cetere estas propra al diversaj kulturoj. La lumigado de torĉoj radikas en la antaŭkristana kurimo bruligadi fajron ĉe tomboj, vojkruciĝoj kaj ĉedomareo. La arbobranĉetojn oni kolektadis dum la tuta jaro, kredante ke ĝiaj flamoj varmigos la animojn vagantajn tra la tero kaj protektas kontraŭ malbonaj fortoj. Apartan rolon en la kredoj kaj kutimaro ludis nokto inter la 1-a kaj la 2-a de novembro. Oni kredis, ke tiunokte la anumoj de la mortintoj liberigitaj el Purgatorio revenas ĝis frumateno sur la teron vagante tra vojkruciĝoj, tombejoj, torfejoj servcante helpon, preĝon aŭ oferon. Timante ilin oni ne forlasadis tiunokte domojn, ne entreprenadis vojaĝon, nek vizitadis la najbarojn. En iuj regionoj oni fermadis gastejojn, estis malpermesite muziki kaj kanti. Iuloke oni kredis, ke en preĝejoj tiunokte mortintaj sacerdotoj celebras meson favore al aliaj mortintoj. En multaj preĝejoj ĉe la altaro estis pretigita la mesalo kaj pordo malfermita. Hodiaŭ temas pri kutimoj forgesitaj. Sed ne sole la tombejoj estas la loko de eterna ripoozo de niaj forpasintoj. Ekzemple la subteraj kriptoj de katedraloj, bazililoj estas la sepultoloko de multaj elstarah figuroj, ŝtatviroj, ekleziaj altranguloj, homoj socie meritiĝintaj. En la kriptoj de la varsovia arkikatedralo de s-ta Johano Baptisto eterne ripozas i.a. mazoviaj Piast-dinastiaj princoj, la filino de reĝo Vladislavo la 4-a Vasa – Isabele, la kortega pentristo Marcello Bacciarelli, Nobel-premiito Henryk Sienkiewicz, muzikisto kaj politikisto Ignacy Jan Paderewski, prezidentoj de la antaŭmilita Pollando.\n\nEl la elsendo 02.11.2018. Legas  Barbara  – 6’35”", "author": null, "categories": ["Felietonoj"], "audio_links": ["/wp-content/uploads/2018/11/bp_fel_Memore-pri-la-mortintoj_0635.mp3", "/wp-content/uploads/2018/11/bp_fel_Memore-pri-la-mortintoj_0635.mp3?_=9"]}
{"url": "https://pola-retradio.org/2018/11/memortabulo-honore-al-bronislaw-pilsudzki/", "title": "Memortabulo honore al Bronisław Piłsudzki", "published": "2018-11-02 16:21:57+01:00", "content_text": "Meze de oktobro Kazuyasu Kimura malkovris en Krakovo la memortabulon honore al sia avo, Bronisław Piłsudzki. Li estis pola Siberiekzilito, etnografo, elstara esploristo de la popoloj kaj kulturoj de la Fora Oriento, la frato de marŝalo Józef Piłsudzki. Nunjare pasas lia 100-a mortodatreveno. La tabulo troviĝas sur la muro de la domo, en kiu ambaŭ loĝis. Tiu ĉi solenaĵo estis unu el eventoj de la okazanta en Krakovo 4-a Internacia Scienca Konferenco dediĉita al la sciencaj atingaĵoj de Bronisław Piłsudzki, kiun partoprenis renomaj specialistoj pri sciencoj kaj kulturoj de la Fora Oriento, pri la atingaĵoj de Bronisław Piłsudzki. Ĝis la 20-a de januaro 2019 en la krakova Muzeo de la Japana Arto kaj Kulturo Manggha funkcias ekspozicio „Ajnoj, polaj Montaranoj kaj Bronisław Piłsudzki”.\n\nEl la elsendo 02.11.2018. Legas Maciek – 0’58”", "author": null, "categories": ["Kulturkroniko"], "audio_links": ["/wp-content/uploads/2018/11/kk_mj_La-krakova-konferenco-dedicita-al-Bronislaw-Bilsudzki_058.mp3", "/wp-content/uploads/2018/11/kk_mj_La-krakova-konferenco-dedicita-al-Bronislaw-Bilsudzki_058.mp3?_=10"]}
{"url": "https://pola-retradio.org/2018/11/hans-von-kulmbach-kaj-liaj-verkoj-por-krakovo/", "title": "Hans von Kulmbach kaj liaj verkoj por Krakovo", "published": "2018-11-02 16:23:58+01:00", "content_text": "Ĝis la fino de januaro 2019 en la Palaco de Episkopo Eram Ciołek en Krakovo eblas rigardi 6 bildojn ilustrantajn la vivon de sankta Katerina Aleksandria kaj aliajn verkojn de Hans Suess el Kulmbach por la reĝa Krakovo. Inter tiuj aliaj de la renesanca germana artisto troviĝas la restaĵoj de la Mari-tema triptiko. Temas pri la troviĝanta  konstante „Fuĝo al Egipto” el la Paŭlana Klostro, la bildo de s-ta Katarina Aleksandria en la Muzeo de Czartoryski-princoj kaj retablo ilustranta la historon de s-ta Johano Evangelisto, pli precize predelo bildiganta lian eniron en tombon el la krakova Maria-baziliko. La kernajn ekspoziciverkojn kompletigas elektitaj pentraĵoj de aliaj germanaj artistoj laborantaj por Krakovo en la komenco de la 16-a jarcento, kiel Michael Lancz kaj Georg Pencz, orumitaj artverkoj en Nurimbergo. Ĉio ĉi proksimigas la tiuepokajn ligojn inter Krakovo kaj Nurimbergo reliefigante la brilon de la ĉefa urbo de la Pola Reĝolando dum la regado de Sigismundo la 1-a Maljuna.\n\nEl la elsendo 02.11.2018. Legas Maciek – 1’18”", "author": null, "categories": ["Kulturkroniko"], "audio_links": ["/wp-content/uploads/2018/11/kk_mj_Ekspozicio-pri-la-renesancaj-ligoj-inter-Krakovo-kaj-Nurimbergo_0118.mp3", "/wp-content/uploads/2018/11/kk_mj_Ekspozicio-pri-la-renesancaj-ligoj-inter-Krakovo-kaj-Nurimbergo_0118.mp3?_=11"]}
{"url": "https://pola-retradio.org/2018/11/e_elsendo-el-la-02-11-2018/", "title": "E_elsendo el la 02.11.2018", "published": "2018-11-03 13:26:07+01:00", "content_text": "Podkasto: Ludu en nova fenestro | Elŝutu\n\nLa 802-a E_elsendo el la 02.11.2018 ĉe www.pola-retradio.org\n\nLa komenco de novembro en nia plurjarcenta tradicio estas ligita kun la memoro pri tiuj, kiuj jam forpasis. Pri la tagoj de Ĉiuj Sanktuloj, de ĉiuj mortintoj. La memoron akompanas kutimoj – malnovaj kun novaj – kunfandiĝante en koheran tuton, emfazante, ke neniu el ni forpasas komplete. Tiuj tagoj kaj memoro inspiris ankaŭ nian porokazan felietonon. Niaj komencaj kulturkronikaj aktualaĵoj rilatas al la scienca sesio dediĉita al Bronisław Piłsudzki okazinta en Krakovo kaj lanĉita tiuokaze memortabulo de la sciencisto esploranta la kutimojn kaj kulturon de japanaj ajnuoj. Kaj al interesa ekspozicio atestanta pri la renesancaj ligoj de Krakovo kun Nurenbergo. La E-komunumaj informoj koncernas internacian rekonon por la Universala Medicina E-Asocio kaj kunsidon de Israela Tradukista Asocio plene dediĉitan al Esperanto. Muzike en nia hodiaŭa elsendo aŭdiĝas fragmente la kanzono „Alia aventuro” el la KD „Ĉiam pli” de Perdita Generacio. La programinformon akompanas foto bildiganta epizodon el unu el la varsoviaj tombejoj en la novembraj tagoj de la memoro pri la forpasintoj. Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/11/RetRadio_02.11.2018_vendredo_802.mp3"]}
{"url": "https://pola-retradio.org/2018/11/ciam-malpli-da-sovagaj-regionoj/", "title": "Ĉiam malpli da sovaĝaj regionoj", "published": "2018-11-06 15:35:27+01:00", "content_text": "En la sovaĝa stato, do sen la homa interveno, troviĝas sole 23 procentoj de kontinentoj kaj 13 procentoj de oceanoj, escepte de Antarkto. Ankoraŭ antaŭ cent jaroj nur 15 procentoj de la Tero estis utiligataj por la kultivado kaj bredado. Apenaŭ dum 16 jaroj, en la periodo 1993-2009, 3,3 milionoj da kvadrataj kilometroj de la sovaĝaj terenoj (la areo pli granda ol tiu de la Hinda Unio) estis perditaj pro urbokreado, agrikulturo kaj aliaj civilizaciaj celoj. Se temas pri oceanoj la situacio estas pli drameca. Terenoj liberaj de industria fiŝkaptado, polucio kaj mara transporto troviĝas sole en la polusaj regionoj. En la lastaj 40 jaroj je pli ol duono malkreskis la populacio de ĉirkaŭ 3 mil specioj de fiŝoj, birdoj, mamuloj, rampuloj kaj raptilioj. Dume pluraj esploroj elmontras, ke terenoj ne damaĝitaj de la homo havas ĉiam pli grandan signifon en la perspektivo kontroli klimatŝanĝojn kaj limigi aliajn evolusekvojn. Nome tiuj terenoj absorbas grandegajn kvantojn de karbodioksido kaj rolas kiel rifuĝejo por la malaperantaj specioj. Internacia grupo de sciencistoj el la aŭstralia universitato en Queensland prezentis mapon de la kontinentaj kaj maraj surfacoj, en kiuj ne okazis civilizacia interveno. Ĝi atentigas, ke la nunaj sovaĝaj terenoj havas ŝancon transdaŭri nur tiam, kiam ili estos ĉirkaŭprenitaj per internaciaj reguligoj rilate protektatajn surfacojn. Rusio, Kanado, Aŭstralio, Usono kaj Brazilo avanas inter 20 landoj, en kiuj troviĝas 94 procentoj de ĉiuj sovaĝaj kontinentaj kaj maraj terenoj, ne kalkulante Antarkton kaj internaciajn akvojn. Baldaŭ en Egiptio kaj Pollando okazos du gravaj eventoj ligitaj kun la protektado de la natura medio. La novembra Konferenco de la Konvenciflankoj pri biologia diverseco kaj la decembra konferenco pri klimatŝanĝoj COP-24.\n\nEl la elsendo 06.11.2018. Legas Tomek – 2’20”", "author": null, "categories": ["Sciencaj informoj"], "audio_links": ["/wp-content/uploads/2018/11/sc_tm_ciam-malpli-da-sovagaj-terenoj_0220.mp3", "/wp-content/uploads/2018/11/sc_tm_ciam-malpli-da-sovagaj-terenoj_0220.mp3?_=12"]}
{"url": "https://pola-retradio.org/2018/11/e_elsendo-el-la-06-11-2018/", "title": "E_elsendo el la 06.11.2018", "published": "2018-11-06 19:39:09+01:00", "content_text": "Podkasto: Ludu en nova fenestro | Elŝutu\n\nLa 803-a E_elsendo el la 06.11.2018 ĉe www.pola-retradio.org\n\nLa literatura segmento de nia nunsemajna marda programo enhavas la 74-an fragmenton de la romano de pola Nobel-premiito Henryk Sienkiewicz „Quo Vadis” en la E-traduko de Lidia Zamenhof. Niaj komencaj aktualaĵoj informas pri kreskanta financa subteno de poloj por organizaĵoj de publika bono, pri pola helpo al. svedaj ĉevalbredistoj kaj pri kreskanta minaco pro la disvastiĝanta en Eŭropo kontaĝa malsano. La sciencbultena temo koncernas la malkreskantan areon de la tiel nomataj „sovaĝaj terenoj” sur nia planedo gravaj laŭ la ekologia vidpunkto. Muzike en nia hodiaŭa elsendo aŭdiĝas fragmente la kanzono „La sonĝoj” de Kore el ĝia DK „Kia viv’ eldonita de Vinilkosmo. La programinformon akompanas foto bildiganta unu el ankoraŭ ekzistantaj, sed malgrandiĝantaj sovaĝaj terenoj, en kiu animaloj vivas trankvile. Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/11/RetRadio_06.11.2018_mardo_803.mp3"]}
{"url": "https://pola-retradio.org/2018/11/e_elsendo-el-la-09-11-2018/", "title": "E_elsendo el la 09.11.2018", "published": "2018-11-09 16:02:48+01:00", "content_text": "Podkasto: Ludu en nova fenestro | Elŝutu\n\nLa 804-a E_elsendo el la 09.11.2018 ĉe www.pola-retradio.org\n\nNia komenca ampleksa kulturkroniko enhavas informojn ligitajn kun la proksimiĝanta 11.11.2018 – kiel 100-jariĝo de la fino de la 1-a mondmilito kaj kiel la 100-a datreveno de la regajno de suvereneco fare de Pollando. La informoj koncernas konferencon pri la 100-jariĝo de la balotrajtoj de polinoj; la jam funkciantan ekspozicion en la Muzeo de la Reĝa Łazienki-parko pri polaj ordenoj kaj distingoj; la apartan eventon, kiu estas malfermo de la Ora Kapelo por la publiko en Poznano la 11-an de novembro kaj solenan koncerton en Parizo en la 100-a datreveno de la finiĝo de la 1-a mondmilito, en kiu gravan rolon plenumos polaj muzikistoj el Bytom. Niaj antaŭmikrofonaj gastoj estas la aŭtoroj de la biografia leksikono „Nia Diligenta Kolegaro” aperinta jarkomence, Halina Gorecka kaj Aleksander Korĵenkov. Krome la E-komunumaj informoj rilatas al la provizora programo de la semajnfina GRUPE-22 en Gliwice kaj al la anonco de E@I invitanta al kunlaboro volontulojn ( evs.ikso.net ). En la programo aŭdiĝas fragmente la kanzono kreiĝinta en Polaj Legioj dum la 1-a mondmilito pri la „Grizuniforma infanterio” batalanta por libera Pollando. La programinformon akompanas foto bildiganta volbon de la Ora Kapelo en Poznano, malfermota vizite por la publiko la 11-an de novembro, en la 100-a datreveno de la regajnita suvereneco de Pollando. Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/11/RetRadio_09.11.2018_vendredo_804.mp3"]}
{"url": "https://pola-retradio.org/2018/11/la-arta-evento-por-la-100-jarigo-de-la-fino-de-la-1-a-mondmilito/", "title": "La arta evento por la 100-jariĝo de la fino de la 1-a mondmilito", "published": "2018-11-09 16:11:05+01:00", "content_text": "La koruso de la Silezia Operejo el Bytom (la suda Pollando) partoprenos la internaciajn solenaĵojn en Parizo ligitajn kun la 100-jariĝo de la fino de la 1-a mondmilito, kiuj okazos semajnfine.  Ĝi estis invitita de Cité de la musique – Philharmonie de Paris por partopreni ĉi tiun eksterordinaran artan projekton. La muzika estrecon super la Orkestro de la Pariza Filharmonio transprenos la arta direktoro de la Silezia Operejo, Bassem Akiki. Kadre de la projekto estis preparita la muzika spektaklo de Nicholas Lens „Shell shock, a requiem of war”. La temaro de la spektaklo oscilas ĉirkaŭ la posttraŭmata streso, kiun spertis la revenantaj el la milito soldatoj. Ĝia mesaĝo rilatas al la globskala alvoko por humanismo kaj zorgo pri paco. La parizajn solenaĵojn partoprenos reprezentantoj de la registaroj kaj ŝtatestroj.\n\nEl la elsendo 09.11.2018. Legas Milada – 1’12”", "author": null, "categories": ["Kulturkroniko"], "audio_links": ["/wp-content/uploads/2018/11/kk_msz_Polaj-artistoj-dum-solenajxo-en-Parizo_0112.mp3", "/wp-content/uploads/2018/11/kk_msz_Polaj-artistoj-dum-solenajxo-en-Parizo_0112.mp3?_=13"]}
{"url": "https://pola-retradio.org/2018/11/la-ora-kapelo-vizitebla-la-11-an-de-novembro/", "title": "La Ora Kapelo vizitebla la 11-an de novembro", "published": "2018-11-09 16:13:29+01:00", "content_text": "Unikan ŝanĉon viziti la Oran Kapelon en la katedralo de Poznań (la okcidenta Pollando) kaj kliniĝi antaŭ la sarkofagoj de la unuaj regantoj de Pollando havos la fideluloj partoprenantaj tagmezan sanktan meson la 11-an de novembro. Kutime eblas enrigardi ĝian internon nur tra ornama krado. La tereno de Ostrów Tumski, sur kiu troviĝas la katedralo, estas la plej malnova kaj unu el la plej valoraj historie partoj de Poznano. Ĝi fariĝis la sidejo de la unuaj regantoj de Pollando en la 10-a jarcento. Princo Mieszko la 1-a establis tie sian palatinum, kastelon. Sur ĉi tiu tereno kreiĝis la unua katedralo, ĉe kiu en 968-a jaro estis establita la unua en Pollando episkopejo. La Ora Kapelo el la komenco de la 19-a jarcento estas la plej malnova kaj plej granda nekropolo de la polaj regantoj el la unua Piast-dinastio. Troviĝas tie la sarkofagoj de Mieszko la 1-a, Bolesław Chrobry, Przemysław la 2-a, Mieszko la 2-a, Kazimierz Odnowiciel, Władysław Odonic, Bolesław Pobożny kaj Przemysł la 1-a. La bizancostila kapelo laŭ la projekto de la pola, italdevena arkitekto Franciszek Lanci kreiĝis en la jaroj 1836-37. Vid-al-vide al la sarkofagoj de la princo Mieszko la 1-a kaj la reĝo Bolesław Chrobry staras la bronzaj statuoj de ambaŭ regantoj aŭtoritaj de Christian Rauch. En la kapelo troviĝas i.a. altaro kun bildo de la Ĉielpreno de Dipatrino kaj pentraĵo de Edward Brzostowski „Bolesław Chrobry kaj Oto la 3-a ĉe la tombo de sankta Wojciech”. La volbon ornamas la figuro de Dio-Patro kaj bildoj de polaj sanktuloj. La mozaikan plankon de la kapelo faris Liborio Salandri el Venecio. Kiel dirite, la Ora Kapelo estas malfermata nur lige kun la plej eksterordinaraj eventoj. La lasta okazis lige kun la 1050-jariĝo de la bapto de Pollando en 2016.\n\nEl la elsendo 09.11.2018. Legas Maciek – 2’11”", "author": null, "categories": ["Kulturkroniko"], "audio_links": ["/wp-content/uploads/2018/11/kk_mj_Ora-Kapelo-vizitebla-la-11-an-de-novembro_0211.mp3", "/wp-content/uploads/2018/11/kk_mj_Ora-Kapelo-vizitebla-la-11-an-de-novembro_0211.mp3?_=14"]}
{"url": "https://pola-retradio.org/2018/11/la-brilo-de-la-ordenoj/", "title": "La brilo de la Ordenoj", "published": "2018-11-09 16:16:01+01:00", "content_text": "La polaj ordenoj kaj distingoj, i.a. diamanta kaj rubena kompleto de la Ordeno de la Blanka Agla ekde la 9-a de novembro estas en la varsovia Muzeo de la Reĝa Łazienki-parko. La ekspozicio enhavanta preskaŭ unu mil objektojn el la polaj kaj eksterlandaj kolektoj estis pretigita okaze de la 100-jariĝo de la regajno de suvereneco fare de Pollando. Inter la eksponaĵoj krom ordenoj kaj distingoj troviĝas dokumentoj kaj portretoj de elstaraj poloj honoritaj pro la meritoj por Pollando. Temas pri la unua ekspozicio, kiu laŭ la kronologia aspekto prezentas la historion de la polaj ordenoj kaj distingoj ekde la 18-a jarcento ĝis nuntempo. Ĝi funkcios ĝis la 3-a de februaro 2019, en novembro senpage. Akompanas ĝin riĉa edukprogramo adresita al. ĉiuj aĝgrupoj kaj kampanjo „Distingitoj – historioj forgesitaj.\n\nEl la elsendo 09.11.2018. Legas Barbara – 1’10”", "author": null, "categories": ["Kulturkroniko"], "audio_links": ["/wp-content/uploads/2018/11/kk_bp_Ekspozicio-pri-la-polaj-ordenoj-kaj-distingoj_0110.mp3", "/wp-content/uploads/2018/11/kk_bp_Ekspozicio-pri-la-polaj-ordenoj-kaj-distingoj_0110.mp3?_=15"]}
{"url": "https://pola-retradio.org/2018/11/halina-gorecka-kaj-aleksander-korjenkov-pri-nia-diligenta-kolegaro/", "title": "Halina Gorecka kaj Aleksander Korĵenkov pri „Nia Diligenta Kolegaro”", "published": "2018-11-09 20:48:01+01:00", "content_text": "Niaj antaŭmikrofonaj gastoj estas la aŭtoroj de la biografia leksikono „Nia Diligenta Kolegaro” aperinta jarkomence, Halina Gorecka kaj Aleksander Korĵenkov . El la elsendo 09.11.2018 – 11’16”", "author": null, "categories": ["Antaŭ la mikrofono"], "audio_links": ["/wp-content/uploads/2018/11/bp_kun-H.Gorecka-kaj-A.Korjxenkov-pri-Nia-Diligenta-Kolegaro_1116.mp3", "/wp-content/uploads/2018/11/bp_kun-H.Gorecka-kaj-A.Korjxenkov-pri-Nia-Diligenta-Kolegaro_1116.mp3?_=16"]}
{"url": "https://pola-retradio.org/2018/11/mikroplasto-en-vivaj-organismoj/", "title": "Mikroplasto en vivaj organismoj", "published": "2018-11-14 00:00:16+01:00", "content_text": "Malfacilas imagi la mondon sen plasto. Ĝia produktado dum la lastaj 40 jaroj kreskis 25-oble kaj egalas nun je ĉirkaŭ 380 milionoj da tunoj jare; entute tamen dum la 40-jara periodo la homaro produktis 8300 milionojn da tunojn da plasto. Ĝis nun plej bone estis rekonita la polucio per plasto de la akvomedio – de la maroj, oceanoj, riveroj kaj kontinentaj akvoreceptakloj. La plastaj mikroelementoj estis konstatitaj en ĉiuj specoj de maraj organismoj kaj en planktono. Estas sciate, ke ili kumuliĝas en la nutrosistemoj, kvankam ne estas kontentige esplorita ilia virtuala influo je kontinentaj organismoj. Sciencistoj el la Viena Universitato kaj el la aŭstra agentejo pri la medioprotektado monitoris grupon de personoj el diversaj landoj: Aŭstrio, Finnlando, Nederlando, Japanio, Pollando, Rusio, Britio kaj Italio. Ili ĉiuj notis informojn pri konsumataj nutraĵoj dum semajno antaŭ la analizo de siaj ekskrementoj. Ĉe ĉiuj estis konstatitaj plastoelementoj sekve de la konsumado de nutraĵoj kaj trinkaĵoj plaste pakumitaj. Neniu estis vegetarano, 6 konsumadis marajn fiŝojn.  Interalie baze de tio dum la 26-a Eŭropa Gastroenterologia Semajno (UEG) en Vieno estis konstatinte, ke plastaj mikroelementoj estis konsumataj kune kun fiŝoj kaj marfruktoj, mara salo kaj eĉ biero, mielo kaj botelakvo. Laŭ doktoro  Philipp Schwabl temas pri la unua esplorado konfirminta la supozojn, ke plastaj mikroelementoj trafas al la homa digestosistemo. Dum la ekzamenado de animaloj la plej grandan kondensiĝon de plastaj mikroelementoj oni konstatis en intestoj, tamen iliaj plej malgrandaj konsisteroj trafas al la sangocirkulado, limfa sistemo kaj eĉ hepato. La lastaj esploroj alportis pruvon pri la enesto de plastaj mikroelementoj en la homa organismo. Tio signifas bezonon de pliaj esploroj por kompreni, kion tio signifas por la homa organismo.\n\nEl la elsendo 14.11.2018. Legas Tomek – 2’20”", "author": null, "categories": ["Sciencaj informoj"], "audio_links": ["/wp-content/uploads/2018/11/sc_tm_Mikroplasto-en-la-vivaj-organismoj_0220.mp3", "/wp-content/uploads/2018/11/sc_tm_Mikroplasto-en-la-vivaj-organismoj_0220.mp3?_=17"]}
{"url": "https://pola-retradio.org/2018/11/e_elsendo-el-la-14-11-2018/", "title": "E_elsendo el la 14.11.2018", "published": "2018-11-14 14:51:06+01:00", "content_text": "Podkasto: Ludu en nova fenestro | Elŝutu\n\nLa 805-a E_elsendo el la 14.11.2018 ĉe www.pola-retradio.org\n\nLa hodiaŭa gasto de la Redakcio estas d-ro Marek Nahajowski, kun kiu ni interparolas marĝene de la la 49-a Muzikologia Konferenco en Varsovio, kadre de kiu li parolis pri la mezepokaj kantoj en la E-muzika kulturo. Ni informis jam pri la konferenco en nia elsendo la 26-an de oktobro 2018. La komencaj aktualaĵoj rilatas al la solene festita la 11-an de novembro 100-jariĝo de la regajnita de Pollando suvereneco kaj al libere disponigita rete Granda Vortaro de la Pola Lingvo de la Pola Sciencakademio ( http://www.wsjp.pl ). Nia sciencbultena temo koncernas malkovrojn pri miniplastaj elementoj en la vivaj organismoj. En la elsendo – reference al la interparolo kun nia antaŭmikrofona gasto – audiĝas fragmente kanto de KTP „Ni kunvenis kunkantante” kaj fragmento de la ario de Jontek el la opero „Halka” de Stanisław Moniuszko en Esperanto. La programinformon akompanas reference al la sciencbultena temo foto pri plasto (plastaj saloj) en la akvomedio. Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/11/RetRadio_14.11.2018_merkredo_805.mp3"]}
{"url": "https://pola-retradio.org/2018/11/interparolo-kun-d-ro-marek-nahajowski/", "title": "Interparolo kun d-ro Marek Nahajowski", "published": "2018-11-14 20:37:16+01:00", "content_text": "La hodiaŭa gasto de la Redakcio estas d-ro Marek Nahajowski , kun kiu ni interparolas marĝene de la la 49-a Muzikologia Konferenco en Varsovio, kadre de kiu li parolis pri la mezepokaj kantoj en la E-muzika kulturo. Ni informis jam pri la konferenco en nia elsendo la 26-an de oktobro 2018. El la elsendo 14.11.2018 – 9’11”", "author": null, "categories": ["Antaŭ la mikrofono"], "audio_links": ["/wp-content/uploads/2018/11/bp-kun-Marek-Nahajowski_0811.mp3", "/wp-content/uploads/2018/11/bp-kun-Marek-Nahajowski_0811.mp3?_=18"]}
{"url": "https://pola-retradio.org/2018/11/verkoj-de-kobro-kaj-strzeminski-en-parizo/", "title": "Verkoj de Kobro kaj Strzemiński en Parizo", "published": "2018-11-16 16:05:45+01:00", "content_text": "“Une avant-garde polonaise: Katarzyna Kobro et Władysław Strzemiński” estas la titolo de ekspozicio, kiu ĝis la 14-a de januaro 2019 estas vizitebla en la pariza Pompidou-Centro. Ĝi estis organizita de la Centro kune kun la Artmuzeo en Lodzo (la centra Pollando) kaj Instituto de Adam Mickiewicz kadre de la internacia programo „Pollando 100”. La eksterlanda segmento de la solenadoj de la 100-a datreveno de la regajno de suvereneco fare de Pollando okazas sub la devizo „Inspiritaj de la pasinteco ni kreas nuntempon”. La ekspozicio enhavas 180 verkojn de Kobro kaj Strzemiński inkluzive de pentraĵoj, skulptaĵoj, spacaj komponaĵoj, projektoj de industria dezajno kaj projektoj arkitekturaj. Ambayh artistoj estas prezentitaj kiel artistoj kun granda signifo por la internacia avangardo. Laŭ ilia rezonado ĉiuj formalaj novumoj estis servontaj al transformado de realo aŭ de la maniero percepti la mondon, pensi pri la mondo.\n\nEl la elsendo 16.11.2018. Legas Maciek – 1’10”", "author": null, "categories": ["Kulturkroniko"], "audio_links": ["/wp-content/uploads/2018/11/kk_mj-POla-arto-en-Pompidou-centro_0110.mp3", "/wp-content/uploads/2018/11/kk_mj-POla-arto-en-Pompidou-centro_0110.mp3?_=19"]}
{"url": "https://pola-retradio.org/2018/11/ekspozicio-en-la-europa-parlamento/", "title": "Ekspozicio en la Eŭropa Parlamento", "published": "2018-11-16 16:08:44+01:00", "content_text": "Lastmarde en la Eŭropa Parlamento estis malfermita ekspozicio dediĉita al la 100-a datreveno de la akiro de la balotrajtoj fare de polinoj. Dum ĝia lanĉo oni parolis pri ilia esenca rolo en la regajno de la pola suvereneco kaj konstruado de la pola ŝtato post la 123-jara mallibereco. Pollando estis unu el la unuaj landoj en la mondo, en kiuj virinoj ricevis la balotrajtojn. Polinoj jam unu jaron poste ne sole partoprenis la balotojn, sed estis ankaŭ  elektataj. La ekspozicio prezentas virinojn, kiuj ludis esencan rolon en la publika vivo ĝis la 2-a mondmilito – en la pola politiko, klerigo, scienco kaj kulturo – aperigante iliajn fotojn kaj mallongajn biogramojn. I.a. eblas konatiĝi kun la siluetoj de ok unuaj virinoj, kiuj en 1919 ektroviĝis en la pola parlamento. Rilate sciencon temas i.a. pri la silueto de Maria Słodowsla-Curie, koncerne la socian agadon temas pri tiaj konataj polinoj, kiel  verkistinoj Zofia Nałkowska,  Zofia Kossak-Szczucka. Dum la inaŭguro de la ekspozicio oni reliefigis grandan kontribuon de la polaj virinoj al la heredigo de la polaj kulturo kaj tradicio al la sekvaj generacioj. Oni akcentis iliajn patriotajn, porfamiliajn kaj porcivitanajn sintenojn,  gardadon de la naciaj valoroj, la transdonadon de amo al la patrolando tiam, kiam Pollando estis forigita de sur la mapo de Eŭropo.\n\nEl la elsendo 16.11.2018. Legas Milada – 2’02”", "author": null, "categories": ["Kulturkroniko"], "audio_links": ["/wp-content/uploads/2018/11/kk_msz_Ekspozicio-en-la-Europa-Parlamento_0202.mp3", "/wp-content/uploads/2018/11/kk_msz_Ekspozicio-en-la-Europa-Parlamento_0202.mp3?_=20"]}
{"url": "https://pola-retradio.org/2018/11/e_elsendo-el-la-16-11-2018/", "title": "E_elsendo el la 16.11.2018", "published": "2018-11-16 19:49:18+01:00", "content_text": "Podkasto: Ludu en nova fenestro | Elŝutu\n\nLa 806-a E_elsendo el la 16.11.2018 ĉe www.pola-retradio.org\n\nEn la komenca ampleksa kultukroniko ni informas pri la daŭranta en la Eŭropa Parlamento ekspozicio dediĉita al polinoj lige kun la 100-jariĝo de iliaj balotrajtoj; pri la pola arto en la pariza Pompidou-Centro; kaj pri la impona sonorilego Vox Patris farita de polaj muldistoj por Brazilo. Aŭtuno estas periodo intensiganta la pripensojn pri partopreno en la Universalaj Kongresoj de Esperanto. Pri tiuj en Lahti (2019) kaj en Montrealo (2020) ni multon aŭdis dum la Lisbona UK. Hodiaŭ ni proponas renkontiĝon kun du membroj el la organiza teamo de la Montreala UK, Ĵenja kaj Joel Amis. Ni informas krome pri la antaŭnelonga ALTE-konferenco, dum kiu ne mankis reprezentanto de UEA. La programinformon akompanas foto de knabina akto skulptita de Katarzyna Kobro, kies elektitaj laboraĵoj kaj tiuj de Władysław Strzemiński estas ekspoziciataj en la pariza Pompidou-Centro. Muzike akompanas nin Mélanie Prin per la plej nova kanto de Gilbert Drigon (muziko) kaj Lorenzo Tomezzoli (teksto) „Nur en harmonio” ( https://www.youtube.com/watch?v=5cWqFJZ2xp8&t=8s Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/11/RetRadio_16.11.2018_vendredo_806.mp3"]}
{"url": "https://pola-retradio.org/2018/11/vox-patris-por-brazilo/", "title": "Vox Patris por Brazilo", "published": "2018-11-16 21:32:02+01:00", "content_text": "Vox Patris, la plej granda balancsolonorilego en la mondo, kiu venontjare trafos al la Sanktejo de la Eterna Patro en la brazila Trinidade estis prezentita antaŭnnelonge en Krakovo. Farita de la polaj muldistoj i.a. specialistoj el la Muldista Laborejo de Jan Felczyński en Przemyśl (la sudorienta Pollando) ĝi pezas 55 tunojn, altas 4 metrojn kaj ĝia diametro egalas al kvar kaj duona metroj. Ĝi estis produktite 78-procente el kupro kaj 22-procente el stano. Por movi ĝin estas necesaj kvar speciale projektitaj, la plej grandaj en la mondo sonorilmotoroj. La sonorilego Vox Patris ne havas ankoraŭ koron, sed ĝi estas jam projektita. Ĝi pezos ĉirkaŭ du tunojn kaj kun fiksa mekanismo longos 6 metrojn. Laŭpremise ĝi havos tre malaltan sonon aŭdeblan en la distanco de kelkaj kilometroj for de la sanktejo. Ĝia sonorado estos ne sole aŭdebla, sed ankaŭ sentebla pere de la tuta korpo. La surfacon de la sonorilego kovras ornamaĵoj referencantaj al la kreiĝo de la sanktejo. Temas pri karakterizaj por Brazilo plantmotivoj, animaloj kaj birdoj.  Krom Vox Patris polaj muldistoj faras por la baziliko en Trinidade 68 malpli grandajn sonorilojn. Ĝis nun la plej granda balansoborilego pezanta pli ol 36 tunojn, muldita en Nederlando, troviĝas en la japana urbo Gotenba sur la deklivo de Fuĵi-monto.\n\nEl la elsendo 16.11.2018. Legas Gabi – 1’58”", "author": null, "categories": ["Kulturkroniko"], "audio_links": ["/wp-content/uploads/2018/11/kk_gk_Vox-Patris-por-Brazilo_0158.mp3", "/wp-content/uploads/2018/11/kk_gk_Vox-Patris-por-Brazilo_0158.mp3?_=21"]}
{"url": "https://pola-retradio.org/2018/11/jenja-kaj-joel-amis-pri-la-planata-uk-en-montrealo-2020/", "title": "Ĵenja kaj Joel Amis pri la planata UK en Montrealo (2020)", "published": "2018-11-17 20:21:35+01:00", "content_text": "Aŭtuno estas periodo intensiganta la pripensojn pri partopreno en la Universalaj Kongresoj de Esperanto. Pri tiuj en Lahti (2019) kaj en Montrealo (2020) ni multon aŭdis dum la Lisbona UK. Hodiaŭ antaŭmikrofone gastas du membroj el la organiza teamo de la Montreala UK, Ĵenja kaj Joel Amis .", "author": null, "categories": ["Antaŭ la mikrofono"], "audio_links": ["/wp-content/uploads/2018/11/bp_kun-Jenia-kaj-Joel-Amis-pri-la-Montreala-UK_0717.mp3", "/wp-content/uploads/2018/11/bp_kun-Jenia-kaj-Joel-Amis-pri-la-Montreala-UK_0717.mp3?_=22"]}
{"url": "https://pola-retradio.org/2018/11/pli-da-glacio-sur-la-marso-ol-supozite/", "title": "Pli da glacio sur la Marso ol supozite", "published": "2018-11-21 00:00:40+01:00", "content_text": "En la norda hemisfero de la Marso povas esti pli da glacio ol supozite. Tion elmontras la detala mapo pri la terformacio de la Ruĝa Planedo, prilaborita i.a. de polino, doktorino Anna Łosiak. Preskaŭ la tutan nordan hemisferon formas malaltebenaĵo situanta pli ol 6 kilometrojn malpli supre ol la meza alteco de la tereno en la suda hemisfero de la planedo. Antaŭ pli ol 3,8 miliardoj da jaroj plej verŝajne troviĝis tie oceano, sed ĝis nun plimulto de la akvo kaj atmosfero fuĝis en la kosman spacon. Antaŭnelonge la esploroj elmontris, ke en kelkiuj lokoj de ĉi tiu regiono povas troviĝi glacio, kvankam ne estas certe, kiamaniere ĝi tie aperis. Por solvi la enigmon internacia kolektivo de planedaj geologoj okazigis kelkjarajn esplorojn de tri regionoj de la Nordaj Malaltebenaĵoj de la Marso – Utopia, Acidalia, Arcadia Planitiae. Gvidis ilin sciencistoj el Francio, Britio, Pollando, Germanio, Kanado kaj Usono. Ili utiligis donitaĵojn el la usona aranĝaĵo CTX troviĝanta sur la ferdeko de Mars Reconnaissance Orbiter, kiu dum dekkelkaj jaroj estis fotanta la surfacon de la Marso. Post la analizo de la donitaĵoj kaj retmapado kreiĝis la unua vasta kaj detala mapo pri la terenformiĝo de la Ruĝa Planedo. Sciencistoj identigis multajn lokojn, en kiuj glacio troviĝas neprofunde sub la surfaco, krome ankaŭ aliajn, en kiuj glacio troviĝas profunde kaj estas nevidebla. Plej verŝajne do temas pri du specoj de glacio. Tre malnova, havanta pli ol 3,8 miliardojn da jaroj kreiĝinta sekve de frostiĝo de la marsa oceano. Relative nova, havanta ĝis kelkcent milionoj da jaroj aperinta en la sekvo de vasta glaciiĝo. Laŭ sciencistoj „juna” glacio povas multon diri pri la antaŭnelongaj klimatŝanĝoj sur la Marso, tre „maljuna” glacio estas unu el la plej bonaj lokoj, en kiuj povis kaŝiĝi virtualaj marsaj organismoj.\n\nEl la elsendo 21.11.2018. Legas Tomek – 2’19”\n\nsc_tm_Pli da akvo sur la Marso ol supozite_02’19”", "author": null, "categories": ["Sciencaj informoj"], "audio_links": ["/wp-content/uploads/2018/11/sc_tm_Pli-da-akvo-sur-la-Marso-ol-supozite_0219.mp3", "/wp-content/uploads/2018/11/sc_tm_Pli-da-akvo-sur-la-Marso-ol-supozite_0219.mp3?_=23"]}
{"url": "https://pola-retradio.org/2018/11/e_elsendo-el-la-21-11-2018/", "title": "E_elsendo el la 21.11.2018", "published": "2018-11-21 13:32:02+01:00", "content_text": "Podkasto: Ludu en nova fenestro | Elŝutu\n\nLa 807-a E_elsendo el la 21.11.2018 ĉe www.pola-retradio.org\n\nHodiaŭ denove antaŭ nia mikrofono ni gastigas polan esperantiston, d-ron Marek Nahajowski, muzikteoriiston, flutiston, kun kiu ni interparolas aparte pri lia profesia laboro kaj muzikaj interesiĝoj, pri lia esperantistiĝo kaj kelkaj planoj kun tio ligitaj. En la programo aŭdiĝas ankaŭ en lia bekfluta plenumo ĉerpaĵo de la 7-a fantazio de Telemann el la KD „Telemann 12 Fantasias” kaj tri komponaĵoj el la KD „Boismortier Six Suites de Pièces”. Niaj komencaj aktualaĵoj rilatas al la pasinta Internacia Tago de la Infanaj Rajtoj kaj ĉi-rilata alvoko de UEA-teamo ĉe UN; Malkresko de mizero kaj risko de socia ekskludo en la Eŭropa Unio; Multiĝantaj en Pollando vitejoj. La sciencbultena temo koncernas la malkovron de akvo sur la Marso, kiu – kiel evidentiĝas – troviĝas tie en pli granda kvanto ol supozite. La akompana foto de nia programinformo rilatas al la Internacia Tago de la Infanaj Rajtoj (20.11) Muzike akompanas nin – krom la menciitaj supre – citaĵo el la kanzono pri vino el la KD de jOmO „jOmO okcitanas” eldonita de Vinilkosmo. Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/11/RetRadio_21.11.2018_merkredo_807.mp3"]}
{"url": "https://pola-retradio.org/2018/11/daurigo-de-interparolo-kun-d-ro-marek-nahajowski/", "title": "Daŭrigo de interparolo kun d-ro Marek Nahajowski", "published": "2018-11-21 20:14:33+01:00", "content_text": "Denove antaŭ nia mikrofono ni gastigas polan esperantiston, d-ron Marek Nahajowski , muzikteoriiston, flutiston, kun kiu ni interparolas aparte pri lia profesia laboro kaj muzikaj interesiĝoj, pri lia esperantistiĝo kaj kelkaj planoj kun tio ligitaj. En la programo aŭdiĝas ankaŭ en lia bekfluta plenumo ĉerpaĵo de la 7-a fantazio de Telemann el la KD „Telemann  12 Fantasias” kaj tri komponaĵoj el la KD „Boismortier Six Suites de Pièces”. El la elsendo 21.11.2018 – 10’36”", "author": null, "categories": ["Antaŭ la mikrofono"], "audio_links": ["/wp-content/uploads/2018/11/bp_kun-Marek-Nahajowski_2_1036.mp3", "/wp-content/uploads/2018/11/bp_kun-Marek-Nahajowski_2_1036.mp3?_=24"]}
{"url": "https://pola-retradio.org/2018/11/e_elsendo-el-la-23-11-2018/", "title": "E_elsendo el la 23.11.2018", "published": "2018-11-23 19:19:17+01:00", "content_text": "Podkasto: Ludu en nova fenestro | Elŝutu\n\nLa 808-a E_elsendo el la 23.11.2018 ĉe www.pola-retradio.org\n\nEn la komenca kulturkroniko ni informas pri la daŭranta 5-a Festivalo de Ignacy Jan Paderewski en Varsovio; pri la okazonta venontsemajne en Bydgoszcz 4-a Internacia Akademio, dum kiu d-ro Marek Nahajowski prelegos pri la interna ideo de L. Zamenhof kaj ĝia resonanco en la muzika E-kulturo; pri la speciala eldono de la unua pola kroniko el la 12-a jarcento de Gall Anonim. En la E-komunuma segmento ni raportas pri la novembra omaĝevento al Lucija Borčić en Kroatio kaj pri la rezultoj de la tradukkonkurso, portanta ŝian nomon; ni raportas krome pri plia esperantista renkontiĝo en la Paraiba Valo. Fine ni proponas la leterkestan renkontiĝon. La akompana interreta foto de nia programinformo prezentas la komencon de la kroniko de Gall Anonim. Muzike akompanas nin – Valentina Cancino per fragmento de la kanzono „Ami” kaj Dirce Sales per la fragmento de la kanzono „La estonto estas nia”. Ni muzike citas el la simfonio „Polonia” de I.J. Paderewski kaj el „Ho, mia kor’” de Merlin. Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/11/RetRadio_23.11.2018_vendredo_808.mp3"]}
{"url": "https://pola-retradio.org/2018/11/la-5-a-internacia-festivalo-de-ignacy-jan-paderewski/", "title": "La 5-a Internacia Festivalo de Ignacy Jan Paderewski", "published": "2018-11-23 21:22:24+01:00", "content_text": "En Varsovio dum la tuta monato ĝis la 28-a de novembro daŭras la 5-a Internacia Festivalo de Ignacy Jan Paderewski. La organizantoj de la festivalaj eventoj celis nunjare revenigi al Varsovio la memoron pri epokfaraj atingaĵoj de la komponisto. Tie ĉi nome la artisto pasigis sian junecon kaj plurfoje al Varsovio estis revenanta ne nur kiel pianisto kaj komponisto, sed ankaŭ kiel ŝtatviro, elstara politikisto, filantropo, modelo de polo-patrioto. La festivalon inaŭguris Simfonio Si-minora, nomata ankaŭ „Polonia” de Paderewski, difinata kiel lia plej patriota komponaĵo. La festivalaj koncertoj estas okazantaj en la renomaj salonoj de  la Nacia Filharmonio, Koncerta Studio de Lutosławski, Łazienki-parko, Universitato de Frederiko Chopin kaj Reĝa Kastelo. Akompane al la festivalo estis prezentata  i.a. dokumenta filmo „Paderewski – homo de agoj, sukceso kaj famo”.\n\nEl la elsendo 23.11.2018. Legas Maciek – 1’05”", "author": null, "categories": ["Kulturkroniko"], "audio_links": ["/wp-content/uploads/2018/11/kk_mj_La-5a-Festivalo-de-I.J.-Paderewski-en-Varsovio_0105.mp3", "/wp-content/uploads/2018/11/kk_mj_La-5a-Festivalo-de-I.J.-Paderewski-en-Varsovio_0105.mp3?_=25"]}
{"url": "https://pola-retradio.org/2018/11/interpreto-de-muzikverko-universaleco-kaj-naciaj-valoroj/", "title": "Interpreto de muzikverko – universaleco kaj naciaj valoroj", "published": "2018-11-23 21:24:57+01:00", "content_text": "La 27-an/28-an de novembro en la Muzika Akademio de Feliks Nowowiejski en Bydgoszcz (la norda Pollando) okazos la 4-a Internacia Konferenco dediĉita al la temo „Interpretatio artis musicae” – Interpreto de la muzikverko – universaleco kaj naciaj valoroj. Partoprenos ĝin dudeko da prelegantoj el diversaj muzikcentroj de Pollando kaj eksterlando. En la merkreda matena sesio de la konferenco d-ro Marek Nahajowski parolos pri „La interna ideo de Ludoviko Lazaro Zamenhof kaj ĝia resonanco en la muzika E-kulturo”.\n\nEl la elsendo 23.11.2018. Legas Barbara – 0’46”", "author": null, "categories": ["Kulturkroniko"], "audio_links": ["/wp-content/uploads/2018/11/kk_bp_Internacia-Konferenco-pri-Interpreto-de-la-muzikverko_046.mp3", "/wp-content/uploads/2018/11/kk_bp_Internacia-Konferenco-pri-Interpreto-de-la-muzikverko_046.mp3?_=26"]}
{"url": "https://pola-retradio.org/2018/11/speciala-eldono-de-la-kroniko-de-gall-anonim/", "title": "Speciala eldono de la kroniko de Gall Anonim", "published": "2018-11-23 21:28:01+01:00", "content_text": "Okaze de la 100-jariĝo de la regajnita suvereneco de Pollando al la Instituto de Ossoliński-familio estis transdonita la unua ekzemplero de la porkolektista eldono de la kroniko de Gall Anonim el la komenco de la 12-a jarcento. La origine latina kroniko estis aperigita en la pola lingvo laŭ la traduko de Zygmunt Komarnicki el 1873. Ĝi estis eldonita en 966 ekzempleroj, kio referencas al la dato de la kristianigo de Pollando. La kroniko inspirita per la 11-jarcentaj manuskriptoj estis provizita per centjaraj kverkaj lignokovriloj, ene de kiuj troviĝas duonkilograma arĝenta medalo. Por ĝin verki estis aplikita Karolida minuskla skribo kaj ĝi estis presita sur pergameno.  La laboro daŭris du jarojn. Oni antaŭvidas ĝian prezenton fine de la jaro en la vroclava Muzeo de S-ro Tadeo, kiu estas parto de Ossolineum.\n\nEl la elsendo 23.11.2018. Legas Maciek – 1’01”", "author": null, "categories": ["Kulturkroniko"], "audio_links": ["/wp-content/uploads/2018/11/kk_mj_Porkolektista-eldono-de-la-kroniko-de-Gall-Anonim_0101.mp3", "/wp-content/uploads/2018/11/kk_mj_Porkolektista-eldono-de-la-kroniko-de-Gall-Anonim_0101.mp3?_=27"]}
{"url": "https://pola-retradio.org/2018/11/la-plej-malnovaj-vitroobjektoj-en-pollando/", "title": "La plej malnovaj vitroobjektoj en Pollando", "published": "2018-11-27 00:00:08+01:00", "content_text": "La plej malnovaj vitroobjektoj en Pollando devenas el Egipto kaj Mezopotamio. Temas unuavice pri ornamaj bidoj, kies aĝo laŭ la fizikokemia analizo havas pli ol tri kaj duonan mil jarojn. Sciencistoj asertas, ke vitron oni komencis produkti pli-malpli 2300 jarojn antaŭ nia erao en Mezopotamio. Ĝia produktado disvastiĝis en la Proksima Oriento ĉirkaŭ la mezo de la 2-a jarcento antaŭ nia erao. La unuaj polaj vitroproduktejoj aperis nur en la frua mezepoko. Inter la proksimorientaj vitraj objektoj temas unuavice pri vitraj bidoj, kiujn arkeologoj malkovras en tomboj kaj trezortrovaĵoj. Kun la tempofluo da ili estis pli multe, aparte post 1300-a jaro antaŭ nia erao en la socio de la soraba kulturo. Estas jam konataj pli ol 3 mil bidoj el la 13-a – 9-a jarcentoj antaŭ nia erao, kiuj servis por la kolornamado. Kelkfoje temis pri elementoj de pli bunta kolornamaĵo. Ekzemple la kolornamaĵo malkovrita en la loko Targowisko (la krakova regiono) konsistas el ĉirkaŭ 380 vitraj bidoj, sukcena apartigilo kaj etaj oraj spiraloj. La ekzameno de la kemia konsisto de proksimorientaj vitraj objektoj estis farita per malsamaj metodoj en du laboratorioj. Tamen ekspertoj ne kapablas indiki konkretajn vitrofandejojn, el kiuj devenas la proksimiorientaj vitraj ornamaĵoj malkovrataj i.a. sur la tereno de Pollando.\n\nEl la elsendo 27.11.2018. Legas Gabi kaj Barbara – 1’59”\n\nsc_gk_bp_La plej malnovaj vitraj objektoj en PL_01’59”", "author": null, "categories": ["Sciencaj informoj"], "audio_links": ["/wp-content/uploads/2018/11/sc_gk_bp_La-plej-malnovaj-vitraj-objektoj-en-PL_0159.mp3", "/wp-content/uploads/2018/11/sc_gk_bp_La-plej-malnovaj-vitraj-objektoj-en-PL_0159.mp3?_=28"]}
{"url": "https://pola-retradio.org/2018/11/novaj-teknologioj-en-la-servo-de-geologio/", "title": "Novaj teknologioj en la servo de geologio", "published": "2018-11-27 00:00:37+01:00", "content_text": "Dum jaroj la serĉado de mineralaj krudaĵoj ligiĝis kun pluraj penaj esploroj kaj analizoj de virtualaj esplorendaj tavoloj kaj multaj testoboradoj. Nun por esplori iun terenon laŭ la vidpunkto de la troviĝantaj tie krudaĵtavoloj oni povas utiligi aerogeofizikon kaj multspektrajn fotojn. Kio gravas specializajn aviadesplorojn eblas fari en lokoj malfacile alireblaj kaj tiaj, sur kiuj ne estis ankoraŭ malkovritaj mineralaj tavoloj. Tiu metodo ebligas dum unu flugesploro priserĉi vastajn terenojn kaj kolekti amason da donitaĵoj pri interesantaj onin (tio ne estas eraro) mineraloj kaj tavoloj. Tiuj esploroj estas efektivigataj helpe de speciale adaptitaj flugmaŝinoj, unuavice aviadiloj kaj helikopteroj, baldaŭ plej verŝajne ankaŭ dronoj, t.e. flugrobotoj. Tiuj novumaj teknologioj jam estas utiligataj por interpretado de sismaj eventoj kaj donitaĵoj.\n\nEl la elsendo 27.11.2018. Legas Tomek – 1’04”\n\nsc_tm_Novaj sercmetodoj en geologio_01’04”", "author": null, "categories": ["Sciencaj informoj"], "audio_links": ["/wp-content/uploads/2018/11/sc_tm_Novaj-sercmetodoj-en-geologio_0104.mp3", "/wp-content/uploads/2018/11/sc_tm_Novaj-sercmetodoj-en-geologio_0104.mp3?_=29"]}
{"url": "https://pola-retradio.org/2018/11/e_elsendo-el-la-27-11-2018/", "title": "E_elsendo el la 27.11.2018", "published": "2018-11-27 19:34:01+01:00", "content_text": "Podkasto: Ludu en nova fenestro | Elŝutu\n\nLa 809-a E_elsendo el la 27.11.2018 ĉe www.pola-retradio.org\n\nHodiaŭ denove aŭdiĝas la literatura segmento de nia elsendo, en kiu ni prezentas la 75-an fragmenton de la romano de la pola Nobel-premiito Henryk Sienkiewicz „Quo Vadis” en la E-traduko de Lidia Zamenhof. La komencaj aktualaĵoj rilatas al la tensioj ĉirkaŭ la rusa-ukraina konflikto kaj al la atingita interkonsento de la EU-aj gvidantoj kun Britio pri la foriro de ĉi tiu lando el la unia strukturo. La sciencbultenaj aktualaĵoj rilatas al novaj serĉteknikoj aplikataj en geologio kaj al la origino de vitraj objektoj, unuavice bidoj trovataj sur la tereno de nia lando. Muzike akompanas nin ĴeLe per la kanzono „La novembra pluvo” el la KD „En Esperantujo”. La akompana interreta foto de nia programinformo prezentas unu el la plej interesaj vitrofaritaj trovaĵoj. Temas pri la virina kolornamaĵo el la loko Targowisko en la suda Pollando. Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/11/RetRadio_27.11.2018_mardo_809.mp3"]}
{"url": "https://pola-retradio.org/2018/11/la-sanktandrea-nokto/", "title": "La Sanktandrea Nokto", "published": "2018-11-30 15:32:49+01:00", "content_text": "Andrzejki, la sanktandrea nokto inter la 29-a kaj la 30-a de novembro de jardekoj, se ne de jarcentoj estas nokto mistera. Aparte por fraŭlinaj, knabinaj, inaj koroj, kiuj ŝatas levi la vualon de la sorto por ekscii ĉu finfine efektiviĝos la revo pri la edziniĝo. Ne vane la pola proverbo antaŭdiras, ke „La fraŭlina espero ekbrilas, kiam la Sankt-Andrea tago aliras”. La unuaj polaj dokumentitaj informoj pri „andrzejki”, la sanktandrea nokto devenas el la 16-a jarcento. Menciis ilin Marcin Bielski, renesanca poeto, verkisto kaj tradukisto, en 1557 en sia teatraĵo „Komedieto de Justyna kaj Konstanca”. Evidente tio ne signifas, ke antaŭ ĉi tiu dato la kutimo estis nekonata aŭ malvaste praktikta. Cetere ne nur en Pollando. S-ta Andreo estis la unua el inter 12 apostoloj,  la unua heroldanta la Evangelion en Bizanco, pro tio rekonita  la unua episkopo de Konstantinopolo. Li mortis martire sur X-forma kruco la 30-an de novembro de la 60-a jaro en Patras, Grekio. S-ta Andreo estas konsiderata la patrono de slavaj nacioj kaj de tiaj landoj kiel i.a. Skotlando kaj Grekio. Oni kredas lin ankaŭ la protektanto de edziniĝontaj fraŭlinoj, al kiuj li helpas ekkoni la nomon de estonta edzo kaj lian devenon. S-ta Andreo estas konata kiel la plej bona konfidanto kaj pledanto de la knabinoj koroj, de iliaj sopiroj kaj preĝoj favore al bona geedziĝo kaj reciprokata amo. La origino de la sanktandreaj aŭguroj ne estas ĝisfunde rekonita. Kelkaj aŭtoroj elmontras Grekion, reliefigante la etimiologian proksimecon de la nomo Andrzej, Andreo (Andress) al la vortoj grekaj aner, androsos signifantaj edzon, viron. Aliaj ligas al la kulto de la malnovĝermana dio Frejo, la liveranto de riĉeco, dio de amo kaj fekundeco. Sendepende de la origino de la nomo de la poteca fraŭlina protektanto jam niaj praavinoj kun emocio estis prepariĝantaj al la aŭguroriĉa vespero. Unu el la plej popularaj manieroj estis verŝi sur malvarman akvon likvan vakson (antaŭe likvan plumbon) tra la ŝlosiltenila truo. Dum la malvarmiĝado kaj plumo kaj vakso alprenas diversajn, kelkfoje tre fantaziajn,  formojn. Ilian signifon eblas deĉifri rigardante ilian ombron sur la muro en la lumo de la flagrantaj kandeloj. Eble aperos ombro de estonta edzo aŭ akcesoraĵoj ligitaj kun lia profesio, kiu scias ? Se eĉ la plej populara estis la aŭgurado helpe de plumo, sekve vakso ja multas aliaj manieroj. Ekzemple en la fraŭlina rondo oni mezuris per la alterne metataj ŝuoj de la partoprenantinoj la distancon ĝis la pordo. Kies ŝupinto kiel la unua tuŝis la pordon, ties sorto estas tutcerta: geedziĝo! Oni ankaŭ kutimis lotume tiri el sub ekzemple  talereto, korbeto objektojn, kies simbola signifo evidentis. Folieto signifis ĝismortan fraŭlinecon, ringo aŭ kapuĉeto geedziĝon, rosario – monakinan vivon. Eblis ankaŭ meti sub la kusenon la paperfolietojn kun nomoj de la ŝatataj knaboj. La tirita post la vekiĝo nomfolio klare estis montranta la nomon de la amato. Tiuj fraŭlinoj, kiuj dum la sanktandrea tago fastis kaj preĝis al la sanktulo povis kalkuli, ke dum la dormo aperos la vizaĝo de la estonta amato. La aliaj, kiuj tranĉis tiutage branĉeton de ĉerizujo kaj metinte ĝin en la akvon dum la Antaŭkristnaska Nokto ekvidos ĝin floranta ankaŭ povis certi pri baldaŭa edziniĝo. Ne eblas elĉerpi la plenan gamon de la aŭgura fantazio. Sed, se antaŭe la vespero antaŭanta la tagon de la S-ta Andreo estis rezervita nur por edziniĝontaj fraŭlinoj nun ĝi estas okazo por amikaj renkontiĝoj. Ne sole en la hejma etoso, sed ankaŭ en kluboj kaj restoracioj. Ne plu oni pasigas la vesperon en la strikte familia, fraŭlina rondo. Kaj la amuzo ne celas sole ilin. La nuntempaj sanktandreaj vesperoj signifas neformalajn distrojn kaj aŭgurojn rilatantajn same al knabinoj kiel knaboj. Do la malnva popola proverbo pli ĝustas en la versio: „La gefraŭla espero ekbrilas, kiam la Sankt-Andrea tago aliras”.\n\nEl la elsendo 30.11.2018. Legas  Barbara  – 6’00”", "author": null, "categories": ["Felietonoj"], "audio_links": ["/wp-content/uploads/2018/12/fel_bp_Andrzejski-la-amauura-vespero_0600.mp3", "/wp-content/uploads/2018/12/fel_bp_Andrzejski-la-amauura-vespero_0600.mp3?_=30"]}
{"url": "https://pola-retradio.org/2018/11/e_elsendo-el-la-30-11-2018/", "title": "E_elsendo el la 30.11.2018", "published": "2018-11-30 17:26:49+01:00", "content_text": "Podkasto: Ludu en nova fenestro | Elŝutu\n\nLa 810-a E_elsendo el la 30.11.2018 ĉe www.pola-retradio.org\n\nMalantaŭ ni la sanktandrea nokto, pole Andrzejki, iam magia tempo de fraŭlinaj aŭguroj pri estonta edzo, nun daŭre tempo por distro kaj amuzo antaŭ komenciĝonta la plej proksiman dimanĉon Advento. Almenaŭ por kredantoj ĝi signifos senbruan kaj sen brua distro atendotempon ĝis Kristnasko. La kulturkronikaj informoj koncernas la novan subjekton en la pola listo de la nemateria kulturheredaĵo, kiu estas Barbórka, tradicia minista festo solenata en la tago de s-ta Barbara, la 4-an de decembro. Ni informas krome pri interesa ekspozicio en la Kastelo de Pomeriaj Princoj en Szczecin (la nordorienta Pollando) dediĉita al la Biblio – de la pergamenaj rulaĵoj ĝis ĝiaj elektronikaj versioj. La E-komunumaj informoj koncernas du interesajn prelegojn okazintajn ĉi-semajne en Madrido kaj buntan programon de la 19-aj Zamenhof-Tagoj en Bjalistoko. Hodiaŭ nia antaŭmikrofona gasto estas Alessandra Madella, laŭreatino de la premio Mauro La Torre-2018, lekcianta i.a. filmhistorion kaj Esperanton en la artkolegio en la ĉina Kunming, Yunnan-provinco. La akompana interreta foto de nia programinformo referencas al la aŭgurvespero de S-ta Andreo. Temas pri la pentraĵo de Henryk Siemiradzki el 1867 bildiganta la sanktandreavesperajn aŭgurojn. Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/12/RetRadio_30.11.2018_vendredo_810.mp3"]}
{"url": "https://pola-retradio.org/2018/11/barborka-sur-la-listo-de-nemateria-kulturheredajo/", "title": "Barbórka sur la listo de nemateria kulturheredaĵo", "published": "2018-11-30 20:00:40+01:00", "content_text": "Barbórka, tradicia minista festo solenata la 4-an de decembro ektroviĝis sur la landa listo de nemateria kulturheredaĵo. Kunordiginto de tiuj klopodoj estis Muzeo de la Ŝtona Karbominado en Zabrze (la suda Pollando). La 4-a de decembro, la festo de s-ta Barbara, patronino de ministoj estas solenata en minejoj de la ŝtona karbo en la Supra Silezio ekde la komenco de la 19-a jarcento kiel evento religia, profesia kaj familia. Barbórka estas elemento de pli vasta fenomeno, la kulto de s-ta Barbara inter ministoj. Tio manifestiĝas kiel altaroj kun bildoj kaj figuroj de s-ta Barbara subtere. Barbórka en la minindustrio estas tago laborlibera kaj abundo de la akompanaj eventoj kaŭzas, ke la porokaza festado daŭras inter la mezo de novembro kaj decembro. La Babórka-festado estas la okazo por koncertoj, paradoj de ministaj orkestroj, porokazaj diservoj kaj mesoj, preĝoj, florornamado de s-ta Barbara-altaroj, organizado de  profesiaj jubileoj, ministaj solenaĵoj, bankedoj kaj familiaj festoj. De 70 jaroj Barbórka la Minista Tago akiris la statuson de branĉa festo de ĉiuj laborantoj de minindustrio, kiuj elterigas ankaŭ aliajn krudaĵojn. Tio popularigis la feston en la tuta lando.\n\nEl la elsendo 30.11.2018. Legas Gabi kaj Barbara – 1’40”", "author": null, "categories": ["Kulturkroniko"], "audio_links": ["/wp-content/uploads/2018/12/kk_gk_bp_Barborka-sur-la-listo-de-la-pola-kulturheredajo_0140.mp3", "/wp-content/uploads/2018/12/kk_gk_bp_Barborka-sur-la-listo-de-la-pola-kulturheredajo_0140.mp3?_=31"]}
{"url": "https://pola-retradio.org/2018/11/intervjuo-kun-alessandra-madella/", "title": "Intervjuo kun Alessandra Madella", "published": "2018-11-30 20:10:38+01:00", "content_text": "Nia antaŭmikrofona gasto estas Alessandra Madella , laŭreatino de la premio Mauro La Torre-2018, lekcianta i.a. filmhistorion kaj Esperanton en la artkolegio en la ĉina Kunming, Yunnan-provinco. El la elsendo 30.11.2018 – 7’34”", "author": null, "categories": ["Antaŭ la mikrofono"], "audio_links": ["/wp-content/uploads/2018/12/bp_kun-Alessandra-Madella-laboranta-en-Kunming-Cinio_0734.mp3", "/wp-content/uploads/2018/12/bp_kun-Alessandra-Madella-laboranta-en-Kunming-Cinio_0734.mp3?_=32"]}
{"url": "https://pola-retradio.org/2018/11/de-pergamenaj-rulajoj-gis-la-elektronika-versio/", "title": "De pergamenaj rulaĵoj ĝis la elektronika versio", "published": "2018-11-30 21:20:05+01:00", "content_text": "En la ĵusaj tagoj en la Pomeria Libroeldonejo en Szczecin (la nordokcidenta Pollando) eblas rigardi senpage diverajn eldonojn  de la Sankta Skribo ekde la pergamenaj rulaĵoj tra presaĵoj de antaŭ kelkcent jaroj ĝis la plej novaj bitaj eldonoj. Laŭ la organizanto de la ekspozicio pastoro Tytus Gudzowski eĉ se la Biblio ne diferencas kiel libro disde la aliaj, aliflanke temas pri la verko, kiu influas la mondon kaj homojn de tri kaj duona mil jaroj.La ekspozicio rakontas kiel estis verkata la Biblio, kiel kopiata, ĝi rakontas pri la kanonoj de la Malnova kaj Nova Testamentoj. La vizitantoj ekscias, kiel tio eblis, ke la Sankta Skribo ne ŝanĝiĝis de tiom da jarmiloj. Ili konatiĝas kun internaj pruvoj kiel plenumiĝintaj profetaĵoj, kaj ankaŭ kun arkeologiaj pruvoj, kiuj konfirmis la priskribitajn en la Biblio lokojn kaj eventojn. La ekspozicion akompanas lekcioj ligitaj kun la Biblio, traktantaj i.a. ĝiajn profetaĵojn aŭ instruon.\n\nEl la elsendo 30.11.2018. Legas Gabi kaj Barbara – 1’19”", "author": null, "categories": ["Kulturkroniko"], "audio_links": ["/wp-content/uploads/2018/12/kk_gk_bp_La-Biblio-ekde-la-papirusaj-rulajoj..._0119.mp3", "/wp-content/uploads/2018/12/kk_gk_bp_La-Biblio-ekde-la-papirusaj-rulajoj..._0119.mp3?_=33"]}
{"url": "https://pola-retradio.org/2018/12/pli-ol-500-mil-gestosignoj-jam-priskribitaj/", "title": "Pli ol 500 mil gestosignoj jam priskribitaj", "published": "2018-12-04 00:00:49+01:00", "content_text": "Sciencistoj el la Laborejo de la Gesta Lingvistiko de la Varsovia Universitato de kelkaj jaroj kreas tre ampleksan bazon de gestaj eldiroj en la pola gesta lingvo (PJM). Ĝia korpuso havas jam 650 mil gestosignojn. Diversaĝaj surduloj invitataj el la tuta Pollando estas surbendigataj laŭ strikte difinita proceduro. En ĉiu kvinhora sesio interparolas po du personoj el la sama regiono de Pollando, do uzantaj la saman dialekton de PJM. La surbendigon partoprenas ankaŭ surda moderatoro, membro de la scienca kolektivo de la varsovia laborejo. La invititaj surduloj priparolas la bildojn aperantajn sur la ekrano. Dum ekzemple antaŭ la unua aperas mapo kun indikita itinero, la alia ricevas sole bildon de la mapo. La tasko de la unua estas klarigi al la partnero  kiel atingi celon B startante en la punkto A, kio postulas uzon de tiaj vortumoj kiel „ĉe apoteko direktiĝu maldekstren” aŭ „post teatro turniĝu dekstren”. Tiamaniere estas analizataj formoj de imperativaj kaj spacaj esprimoj en la pola gesta lingvo. Tiel oni ekscias,  ĉu ili malsimilas depende de la aĝo de la interparolantoj aŭ ilia devenregiono. Oni analizas ne sole gramatikaĵojn, sed ankaŭ la manieron uzi la tridimensian gestospacon. Nome la interpreton de la komunikado influas la gestado pli aŭ malpli proksime al la interparolanto, gestado pli aŭ malpli supra rilate al la interparolanto. La kreiĝanta korpuso de PJM reliefigas la komplikecon de la pola gesta lingvo, kiu ĝis antaŭnelonge entute ne estis priskribata kaj analizata.\n\nEl la elsendo 04.12.2018. Legas Tomek – 1’52”\n\nsc_tm_Plia progreso en la kreata vortaro de la pola gesta lingvo_01’52”", "author": null, "categories": ["Sciencaj informoj"], "audio_links": ["/wp-content/uploads/2018/12/sc_tm_Plia-progreso-en-la-kreata-vortaro-de-la-pola-gesta-lingvo_0152.mp3", "/wp-content/uploads/2018/12/sc_tm_Plia-progreso-en-la-kreata-vortaro-de-la-pola-gesta-lingvo_0152.mp3?_=34"]}
{"url": "https://pola-retradio.org/2018/12/e_elsendo-el-la-04-12-2018/", "title": "E_elsendo el la 04.12.2018", "published": "2018-12-04 15:03:56+01:00", "content_text": "Podkasto: Ludu en nova fenestro | Elŝutu\n\nLa 811-a E_elsendo el la 04.12.2018 ĉe www.pola-retradio.org\n\nEn nia hodiaŭa elsendo ni denove referencas al la interparoloj faritaj dum la Lisbona UK, prezentante la antaŭmikrofonan renkontiĝon kun Miguel Gutiérrez Adúriz – la sekretario de la Belartaj Konkursoj de UEA, eldonisto, verkisto, membro de la tiel nomata Iberia Skolo konata ankaŭ kiel Liven Dek. Kroman atenton ni donas en la intreparolo al la gvidataj de li en jutubo kulturtemaj kanaloj inkluzive de la ĉefa Ekstremoj. En la komencaj aktualaĵoj ni parolas pri la pasanta hodiaŭ minista festo Barbórka kaj pri la komenciĝinta hieraŭ en Katowice internacia klimata konferenco COP24. Ni referencas al la alvoko de la Eŭropa Komisiono, ke ĉiuj uniaj landoj subskribu UN-pakton pri migrado kaj informas pri la starpunkto de francoj al la enmigrado baze de laste aperinta enketo. La sciencbultena temo rilatas al plia progreso en la prilaborado de la vortaro de la pola gesta lingvo. Muzike akompanas nin jOmO per „Valso de la ministoj” el lia KD „jOmO Okcitanas” eldonita de Vinilkosmo. La akompana interreta foto de nia programinformo prezentas polajn ministojn en paradaj uniformoj dum Barbórka-festo. Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/12/RetRadio_04.12.2018_vendredo_811.mp3"]}
{"url": "https://pola-retradio.org/2018/12/interparolo-kun-miguel-gutierrez-aduriz-decembro-2018/", "title": "Interparolo kun Miguel Gutiérrez Adúriz (decembro, 2018)", "published": "2018-12-04 20:07:19+01:00", "content_text": "Hodiaŭ ni denove referencas al la interparoloj faritaj dum la Lisbona UK, prezentante la antaŭmikrofonan renkontiĝon kun Miguel Gutiérrez Adúriz – la sekretario de la Belartaj Konkursoj de UEA, eldonisto, verkisto, membro de la tiel nomata Iberia Skolto konata ankaŭ kiel Liven Dek.  Kroman atenton ni donas en la intreparolo al la gvidataj de li en jutubo kulturtemaj kanaloj inkluzive de la ĉefa  Ekstremoj.\n\nEl la elsendo 04.12.2018 – 11’45”", "author": null, "categories": ["Antaŭ la mikrofono"], "audio_links": ["/wp-content/uploads/2018/12/bp_kun-Miguel-Gutierrez-Aduriz-t..e._Liven-Dek_1145.mp3", "/wp-content/uploads/2018/12/bp_kun-Miguel-Gutierrez-Aduriz-t..e._Liven-Dek_1145.mp3?_=35"]}
{"url": "https://pola-retradio.org/2018/12/s-ro-tadeo-en-litovio/", "title": "S-ro Tadeo en Litovio", "published": "2018-12-07 19:56:08+01:00", "content_text": "Okaze de la 100-a datreveno de la regajnita suvereneco en la Palaco de la Regantoj en Vilno estis inaŭgurita fine de novembro la ekspozicio „Litvo, Patrujo mia…. Adam Mickiewicz kaj lia poemo S-ro Tadeo”.  Oni prezentas ĝian manuskripton, kiu nur la 2-an fojon estas ekspoziciata eksterlande. Oni esperas, ke la ekspozicio proksimigos la figuron de Adam Mickiewicz al la litova socio. Krom la manuskipto la ekspozicio daŭronta ĝis la 24-a de februaro 2019 prezentas la vivon kaj la kreadon de la pola poeto, lian poemon  en la historia kunteksto, pli ol 250 unikajn eksponaĵojn el la polaj kaj litovaj muzeaj centroj. Al la ekspozicio akompanas riĉa programo de kulturaj kaj edukaj eventoj t.e. koncertoj, filmprezentoj, prelegoj.\n\nEl la elsendo 07.12.2018. Legas Gabi  – 1’01”", "author": null, "categories": ["Kulturkroniko"], "audio_links": ["/wp-content/uploads/2018/12/kk_gk_Ekspozicio-pri-Mickiewicz-kaj-S-ro-Tadeo-en-Vilno_0101.mp3", "/wp-content/uploads/2018/12/kk_gk_Ekspozicio-pri-Mickiewicz-kaj-S-ro-Tadeo-en-Vilno_0101.mp3?_=36"]}
{"url": "https://pola-retradio.org/2018/12/krakovaj-kristnaskaj-kripetoj-en-unesko-listo/", "title": "Krakovaj Kristnaskaj Kripetoj en Unesko-listo", "published": "2018-12-07 19:58:27+01:00", "content_text": "La Kristnaskaj Kripetoj de Krakovo ektroviĝis en Unesko-listo de la nemateria kulturheredaĵo de la homaro. Decidis pri tio la debatinta en novembro sur Maŭricio 13-a sesio de la internacia komitato por la protektado de la nemateria kulturheredaĵo de la homaro, kiun partoprenis pli ol 800 delegitoj el 125 landoj. Tio estas la unua kulturobjekto el Pollando en la listo, en kiu troviĝas pli ol 300 aliaj i.a. rumbo el Kubo, la portugala fado kaj la ĉina kaligrafio. Pri la profesia produktado de la kristnaskaj kripetoj de Krakovo okupiĝas  ĉirkaŭ 40 kreantoj.  Temas pri okupo temporaba postulanta grandan fajnecon, en kies rezulto kreiĝas plurnivela, turoriĉa konstruaĵo karakteriza por la arkitekturo de Krakovo. Plej ofte la kripetoj imitas la lokajn preĝejojn rekreante plej ofte la fasadon de Maria-Baziliko kaj turojn kaj kupolojn de la katedralo sur Wawel-altaĵo. Apud la tradiciaj kripetfiguroj estas prezentataj en ili historiaj kaj aktualaj sociaj eventoj el Krakovo, Pollando kaj la mondo. La tradicio de la kristnaskaj kripetoj en Krakovo radikas en la 19-a jarcento kaj malsame al la tradicia Bet Leĥema kripeto ĝi estas multe pli pompa. Ekde 1937-a jaro estas organizata konkurso je la plej bela krakova kripeto. La nunjara, jam la 76-a okazis la 6-an de decembro. La rezultojn oni prezentos la 9-an de decembro kaj la postkonkursa ekspozicio daŭros en la Historia Muzeo de Krakovo ĝis la 24-a de februaro 2019.\n\nEl la elsendo 07.12.2018. Legas Gabi  – 2′", "author": null, "categories": ["Kulturkroniko"], "audio_links": ["/wp-content/uploads/2018/12/kk_gk_Krakovaj-kripetoj-kristnaskaj-en-Unesko_listo_02.mp3", "/wp-content/uploads/2018/12/kk_gk_Krakovaj-kripetoj-kristnaskaj-en-Unesko_listo_02.mp3?_=37"]}
{"url": "https://pola-retradio.org/2018/12/e_elsendo-el-la-07-12-2018/", "title": "E_elsendo el la 07.12.2018", "published": "2018-12-07 20:54:04+01:00", "content_text": "Podkasto: Ludu en nova fenestro | Elŝutu\n\nLa 812-a E_elsendo el la 07.12.2018 ĉe www.pola-retradio.org\n\nNia komenca kulturkroniko enhavas informon por Pollando tre gravan, nome en la Listo de la Nemateria Kulturheredaĵo de Unesko ektroviĝis la unua objekto el nia lando. Tio estas Kristnaskaj Kripetoj el Krakovo. La alia informo rilatas al la ekspozicio pri Adam Mickiewicz kaj lia poemo „Sinjoro Tadeo” en Vilno. Ĉiuj medioj de la E-komunumo preparas sin al Zamenhof-tago. Ni informas pri du tiurilataj eventoj en Hispanio kaj unu en Portugalio. Nia nunsemajna Leterkesto riĉas per reagaj mesaĝoj kaj komentoj, sed krome kadre de ĝi ni adiaŭas nian fidelan francan aŭskultantinon Ginette Martin, kun kiu ni renkontiĝis persone la lastan fojon dum la Lisbona UK. En la fino audiĝas nia lasta antaŭmikrofona interparolo surbendigita dumkongrese. Muzike akompanas nin Flavio Fonseca per la kanzono „Jam temp’ está” el la KD „Simbiozoj”. La akompana interreta foto prezentas la nunjarajn Kristnaskajn Kripetojn en la konkurso sur la Foirplaco de Krakovo. La elsendo estas aŭskultebla en jutubo pere de la kanalo Espero2009: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/12/RetRadio_07.12.2018_vendredo_812.mp3"]}
{"url": "https://pola-retradio.org/2018/12/la-terkerno-estas-solida/", "title": "La terkerno estas solida", "published": "2018-12-11 00:00:11+01:00", "content_text": "Sciencistoj el la Aŭstralia Nacia Universitato akiris rektan pruvon, kiu konfirmas, ke la interna kerno de la Tero estas solida. Tio povos helpi la komprenon kiamaniere kreiĝis nia planedo. Adjunkto Hrvoje Tkalčić  kaj doktoro Than-Son Phạm prilaboris la metodon malkovri la transversajn ondojn en la interna kerno de la Tero, kiuj povas disvastiĝi nur en la solidaj korpoj. La sciencistoj analizis la similecojn inter signaloj emisiitaj sekve de forta tertremo registritaj de du sismografoj. La sama kolektivo jam aplikis similan teknikon mezurinte la glacidikecon en Antarkto. Sciencistoj el la Aŭstralia Nacia Universitato koncentriĝis pri donitaĵoj, kiuj estis kolektitaj de riceviloj en la periodo de tri ĝis dek horoj post la apero de la forta tertremo. Do oni konsideris  sole tiujn ĉi malfortajn signalojn. Sekve estis ekzamenitaj similecoj inter signaloj registritaj de sismografoj. Tiuj esploroj elmontris, ke la interna kerno de la Tero estas efektive solida korpo, sed pli „mola” ol supozite. Ĝiaj elastecproprecoj iom similas al tiuj de oro kaj plateno. Daŭre tamen multaj demandoj pri la interna terkerno restas nekonataj, ekzemple pri ĝia temperaturo aŭ aĝo.\n\nEl la elsendo 11.12.2018. Legas Tomek – 1’31”\n\nsc_tm_La kerno de la Tero solida _01’31”", "author": null, "categories": ["Sciencaj informoj"], "audio_links": ["/wp-content/uploads/2018/12/sc_tm_La-kerno-de-la-Tero-solida-_0131.mp3", "/wp-content/uploads/2018/12/sc_tm_La-kerno-de-la-Tero-solida-_0131.mp3?_=38"]}
{"url": "https://pola-retradio.org/2018/12/timo-esti-distancigita-de-la-interreto/", "title": "Timo esti distancigita de la Interreto", "published": "2018-12-11 00:00:44+01:00", "content_text": "16 procentoj de la polaj internaŭtoj sentas timon esti distancigitaj de la Interreto, do suferas la sindromon FOMO. La siglo FOMO (Fear of Missing Out) signifas timon esti izolita de la Interreto kaj sociaj portaloj, la deziron esti en daŭra kontakto kun la aliaj kun la samtempa impreso, ke se oni estas for de la sociaj forumoj oni frontas la minacon preteratenti ion gravan.  Ĉi tiu fenomeno la unuan fojon estis identigita en la 90-aj jaroj, sed ĝia skalo komencis kreski konforme al la kresko de la signifo de la sociaj forumoj. La esploristoj el la Varsovia Universitato kunlaborantaj kun la esplorpanelo Ariadna taksinte, ke preskaŭ 26,9 milionoj da personoj en Pollando uzas la Interreton elmontris, ke  16 procentoj signifas 4 milionojn da polaj internaŭtoj. Inter ili estas grupo kun la altgrada FOMO, kiu ne ŝajnas esti ligita kun sekso aŭ la loĝloko. La timosindromon sentas 17 procentoj de virinoj kaj 15 procentoj de viroj, 14 procentoj de vilaĝloĝantoj, 16 procentoj de loĝantoj de malgrandaj kaj mezgradaj urboj kaj 18 procentoj de loĝantoj de grandaj urboj. Oni notis tamen grandajn diferencojn inter la aĝgrupoj. Altgranda FOMO estis identigita ĉe 20 procentoj de 15-24-jaraĝuloj, en la aĝgrupo 55+ tiu elcento egalas sole al 5 procentoj. Kiel substrekas la aŭtoroj de la raporto personoj kun la altgrada FOMO utiligas siajn ŝaĝtelefonojn en cirkonstancoj malkonsilindaj kiel la religiaj ceremonioj. Tion konfesis 20 procentoj de la respondintoj, sed eĉ 35 procentoj deklaris, ke pro la uzado de elektronikaj medioj suferas iliaj hejmaj taskoj, 27 procentoj neglektas siajn profesiajn taskojn.  Eĉ 36 procentoj de la enketitoj en la grupo de altgrada FOMO deklaras sian dependiĝon de la sociaj portaloj. La esploraŭtoroj prezentis vicon da rekomendoj pri tio, kiel kontraŭbatali FOMO-n. I.a. temas pri tio, ke la lerneja eduko pri novaj teknologioj ne limiĝu sole al la kapablo priservi aranĝaĵojn kaj programaron, sed koncernu ankaŭ la kapablon observi proporcion inter la utiligado de la Interreto kaj aktivado en la eksterreta medio.\n\nEl la elsendo 11.12.2018. Legas Tomek – 2’40”\n\nsc_tm_Interreta dependigo de poloj_02’40”", "author": null, "categories": ["Sciencaj informoj"], "audio_links": ["/wp-content/uploads/2018/12/sc_tm_Interreta-dependigo-de-poloj_0240.mp3", "/wp-content/uploads/2018/12/sc_tm_Interreta-dependigo-de-poloj_0240.mp3?_=39"]}
{"url": "https://pola-retradio.org/2018/12/interpretante-muzikverkojn-universalismo-kaj-naciaj-valoroj/", "title": "„Interpretante Muzikverkojn. Universalismo kaj Naciaj Valoroj”", "published": "2018-12-11 15:28:43+01:00", "content_text": "Jam antaŭ kelka tempo ni informis pri la 4-a internacia konferenco „Interpretante muzikverkojn” okazinta en  Bydgoszcz la 27-an/28-an de novembro. Al ĝi – ni memorigu -d-ro Marek Nahajowski  kontribuis per la prelego „La interna ideo de Ludoviko Lazaro Zamenhof kaj ĝia resonanco en la E-muzika kulturo”.  En sia raporto pri la evento d-ro Marek Nahajowski informis nin, ke ĉi-foje la temo rilatis al la problemaro  de universalismo kaj naciaj valoroj same en komponaĵoj de elektitaj komponistoj kiel ankaŭ al ĝeneralaj indicoj de la diversepoka muzika stilo. La konfernecon partoprenis muzikologoj kaj muzikteoriistoj el 4 landoj – Germanio, Slovakio, Ukrainio kaj Pollando. Ĉar la daŭro de la prezentaĵoj estis limigita ĝis 20-25 minutoj tial en sia elpaŝo d-ro Nahajowski pri reflektoj de la Interna Ideo en Esperanta muzikkulturo povis nur skizi la problemon esprimante tamen la esperon, ke pli profundan analizon enhavos libro aperonta venontjare. En sia raporto d-ro Nahajowski decidis dividi kun ni siajn   ĝeneralajn impresojn pri la konferenco kaj rimarkojn pri reagoj de la neesperantista publiko pri tiel neordinara temo (almenaŭ laŭ normoj de muzikologiaj konferencoj). Unue, kiel atentigas la aŭtoro de la raporto „Mi konstatis, ke pli multo de prelegoj koncentriĝis prefere pri la sfero de la naciaj ol universalaj valoroj. Mi ankaŭ rimarkis, ke prelegantojn devenantajn el la landoj, kiuj akiris sendependecon antaŭ relative nelonga tempo, do Slovakio, Ukrainio,  tre forte absorbis trajtoj de la nacia stilo en la muziko de siaj propraj landoj aŭ prezento de la verkaro de iliaj nuntempaj komponistoj. Mi eĉ havis la impreson – substrekas d-ro Nahajowski – ke fantomo de la romantikisma mondkoncepto rilate al la kategorio de nacieco dominis en la konferenca atmosfero”. Sed malgraŭ ĉi tiu impreso la prelego „La interna ideo de Ludoviko Lazaro Zamenhof kaj ĝia resonanco en la E-muzika kulturo” estis akceptita tre bone. La reagoj de la gefakuloj estis pozitivaj aŭ almenaŭ neŭtralaj. Ankaŭ ĉi-foje d-ro Marek Nahajowski sukcesis forigi kutimajn  mitojn pri Esperanto kiel lingvo mortinta kaj montri ĝin kiel vivantan kulturan fenomenon, indan esti studata. Kiel skribas la aŭtoro de la raporto „Estis agrable vidi personojn, kiuj dum paŭzoj serĉadis informojn pri Lingvo Internacia kaj pri Zamenhof en Vikipedio, aŭ malantaŭ la kulisoj petis pri aldonaj detalaj informoj. Povis eĉ okazi eta diskuto pri Hilelismo kaj Homaranismo. Tio ne signifas  kompreneble, ke ĉiuj rapide ŝatos lerni Esperanton, des pli, ke  la propagando tute ne estis la celo de la prelego dum E-muzikan kulturon oni rajtas taksi diversmaniere. Interese estis tamen rimarki,  ke ĉi tiu intereso rilatis nur al fakula rondo, do al homoj almenaŭ mezaĝaj. Pli juna parto de la publiko  ŝajnis esti tre indiferenta al la temo kaj la problemaro de la prelego, ne mankis do   kelkaj mokaj kaŝridojn. Tio tamen signifas nenion, ĉar similaj reagoj koncernis prezentaĵojn de aliaj prelegantoj”. Kio gravas, kiel reliefigas doktoro Nahajowski „mia partopreno en la konferenco kaj malantaŭkulisaj diskutoj helpis pli bone kompreni la reagojn de la neesperantista publiko rilate al niaj lingvo kaj muzikkulturo, kaj ankaŭ identigi la sferojn, kiuj povus interesi neesperantistajn muzikologojn kaj muzikteoriistojn. Tamen la fakto de ekzisto de la originala Esperanto-kulturo ne impresas la publikon tiom forte, kiom la ebleco uzi la Lingvon Internacian kiel ponton inter kulturoj naciaj, same sur la literatura kampo kiel ankaŭ sur la muzika. Ĉi tiu rolo de Esperanto ŝajnis esti la plej konvinka al neesperantistoj, eble tial, ke ĝi prezentiĝas kiel io speciala, kompare al ĉiuj naciaj lingvoj”. En la fino de sia raporto d-ro Marek Nahajowski atentigis, ke necesas ankaŭ rimarki, ke la neesperantista publiko tute alie traktas nian muzikon ol ni mem. „Ne komprenante tekstojn fakuloj povas taksi nur pure muzikajn, eksterajn tavolojn de la verkoj – kvalitojn de la komponaĵo kaj de la plenumo (inkluzive de la registraĵo). Se ili ne estos sufiĉe bonaj, eĉ la plej interesa kaj profunda teksto ne helpos, kaj homoj moke ridos pri E-muzika kulturo kiel amatoreca kaj senvalora. La bonan impreson necesas  fari tuje”. Kio ankaŭ gravas laŭ doktoro Nahajowski  „bedaŭrinde   kompare al relative bone disvolviĝanta kampo de popularĝenraj kanzonoj  la nombro de artvaloraj, „seriozaj” muzikverkoj en Esperanto tre kaj tro malgrandas. Pri ili ja demandas fakuloj. Ŝajnas do, ke la kampo de la „klasika” aŭ „serioza” E-muzika kulturo estas iom malzorgita”. Sendube tiel estas, kaj ni certas, ke la dividitaj de d-ro Marek Nahajowski rimarkoj evidentiĝos interesaj por niaj geaŭskultantoj helponte pripensi la nunan staton de la E-muzikkulturo.\n\nEl la elsendo 11.12.2018. Legas  Barbara  – 7’02”", "author": null, "categories": ["Felietonoj"], "audio_links": ["/wp-content/uploads/2018/12/fel_bp_Marek-Nahajowski-pri-Muzikologia-Konferenco_0702.mp3", "/wp-content/uploads/2018/12/fel_bp_Marek-Nahajowski-pri-Muzikologia-Konferenco_0702.mp3?_=40"]}
{"url": "https://pola-retradio.org/2018/12/e_elsendo-el-la-11-12-2018/", "title": "E_elsendo el la 11.12.2018", "published": "2018-12-11 20:19:16+01:00", "content_text": "Podkasto: Ludu en nova fenestro | Elŝutu\n\nLa 813-a E_elsendo el la 11.12.2018 ĉe www.pola-retradio.org\n\nNiaj komencaj aktualaĵoj rilatas al la lastatempaj eventoj en Francio, al la Pakto de Migrado de la Unuiĝintaj Nacioj kaj judaj organizaĵoj en Pollando, kiuj okaze de Hanuko reesprimis la deziron, ke en Pollando reinstaliĝu juda komunumo. Ni prezentas la mesaĝon de UEA lige kun la Tago de la Homaj Rajtoj. La sciencbultenaj temoj rilatas al la lastaj esploroj pri la kerno de la Tero kaj pri poloj dependigitaj de la Interreto. La elsendon finas raporto de d-ro Marek Nahajowski pri lia E-rilata temo dum la novembra Internacia Muzikologia Konferenco en Bydgoszcz. Muzike ni memorigas malnovan registraĵon de Päivi Paunu, kiu kantas la komencajn artikolojn de la Universala Deklaracio de la Homaj Rajtoj kaj la poemon de Ludoviko Zamenhof „Ho’ mia kor’” en la plenumo de József Dinnyés. La akompana interreta foto de nia programinformo prezentas la kristnaskan ornamon de la Kastela Placo en Varsovio. La elsendo estas aŭskultebla en jutubo pere de la kanalo Espero2009: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/12/RetRadio_11.12.2018_mardo_813.mp3"]}
{"url": "https://pola-retradio.org/2018/12/la-unua-katedro-dedicita-al-la-sankta-johano-paulo-la-2-a/", "title": "La unua katedro dediĉita al la sankta Johano Paŭlo la 2-a", "published": "2018-12-14 00:00:23+01:00", "content_text": "Fine de novembro en la katolika universitato en Avila (CITeS), estis inaŭgurita la unua en Hispanio scienca katedro dediĉitan al s-ta Johnao Paŭlo la 2-a. Dum la studoj ĝiaj studentoj konatiĝos i.a. kun la instruo de la pola papo. La inaŭguro de la katedro okazis lige kun scienca simpozio dediĉita al Karol Wojtyła. Pastro profesoro Juan Vicente Rodriquez atentigis pri la bezono profundigi konojn pri la vivo, agado kaj instruado de la pola papo, unu el la plej grandaj mistikuloj de la nuntempa Eklezio. La hispana katedro kreiĝis kunlabore kun la Papa Universitato de Johano Paŭlo la 2-a en Krakovo. Inter aliaj eventoj en Hispanio ligitaj kun la pola papo en novembro en la katolika  Universitato Comillas en Madrido estis inaŭgurita ekspozicio daŭronta tie ĝis la fino de decembro „Johano Paŭlo la 2-a: homo kaj kulturo”. En 2019 ĝi estos prezentita en kelkaj aliaj hispanaj urboj.\n\nEl la elsendo 14.12.2018. Legas Maciek – 1’07”\n\nkk_mj_Katedro de Johano Paulo la 2-a en la hispana Avila_01’07”", "author": null, "categories": ["Sciencaj informoj"], "audio_links": ["/wp-content/uploads/2018/12/kk_mj_Katedro-de-Johano-Paulo-la-2-a-en-la-hispana-Avila_0107.mp3", "/wp-content/uploads/2018/12/kk_mj_Katedro-de-Johano-Paulo-la-2-a-en-la-hispana-Avila_0107.mp3?_=41"]}
{"url": "https://pola-retradio.org/2018/12/e_elsendo-el-la-14-12-2018/", "title": "E_elsendo el la 14.12.2018", "published": "2018-12-14 19:18:05+01:00", "content_text": "Podkasto: Ludu en nova fenestro | Elŝutu\n\nLa 814-a E_elsendo el la 14.12.2018 ĉe www.pola-retradio.org\n\nTra la tuta Esperantio okazas eventoj ligitaj kun la 159-a naskiĝdatreveno de la kreinto de la lingvo Ludoviko Zamenhof. I.a. en Bjalistoko okazas tritaga evento, kies ĉefgasto estas Ionel Onet. Nia interparolo kun li rilatas al la rumana literaturo en Esperanto kaj tute aparte al la lanĉota en Bjalistoko „Verkaro (preskaŭ) kompleta” de Max Blecher, kiel frukto de rumana-pola literatura projekto. La komencaj kulturkronikaj informoj rilatas al la finiĝanta Eŭropa Jaro de Kulturo, al la unua scienca katedro de Johano Paŭlo la 2-a en la hispana Avila, al Krakovo – kiu en 2019 rolos kiel gastronomia ĉefurbo de Eŭropo. En Bjalistoko Georgo Handzlik koncertos kun la filino Dominika, en nia elsendo ni memorigas lian omaĝkanton al la kreinto de Esperanto. La akompana interreta foto de nia programinformo prezentas la monumenton de Ludoviko Zamenhof en Bjalistoko. La elsendo estas aŭskultebla en jutubo pere de la kanalo Espero2009: https://www.youtube.com/results?q=pola+retradio&sp=CAI%253D", "author": null, "categories": ["Elsendoj"], "audio_links": ["/wp-content/uploads/2018/12/RetRadio_14.12.2018_vendredo_814.mp3"]}
{"url": "https://pola-retradio.org/2018/12/krakovo-la-europa-cefurbo-de-la-gastronomia-kulturo-2019/", "title": "Krakovo, la Eŭropa Ĉefurbo de la Gastronomia Kulturo 2019", "published": "2018-12-14 19:51:32+01:00", "content_text": "Krakovo estis elektita fare de la Eŭropa Gastronimia Akademio, kiel la Eŭropa Ĉefurbo de Gastronomia Kulturo 2019. La Akademio faris tion la unuan fojon kaj Krakovo en ĉi tiu rivalado venkis Lisbonon. La decido estia alprenita unuanime. La Krakovaj restoracioj, krom la varsoviaj havas plurajn distingojn de Michelin, ilij estis honoritaj de  Gaullt et Millau, kaj rekomenditaj de Slow Food Polska. Kiel akcentis la prezidanto de la Eŭropa Gastronomia Akademio, Rafael Anson Oliart, Krakovo jam estis difinita la eŭropa ĉefurbo de kulturo, de literaturo, ĝi  estas tre grava loko laŭ la religia vidpunkto. Sed en ĉi tiu urbo gravas ankaŭ gastronomio, esenca konsistero de kulturo.  Dank’ al la nova titolo la tuta mondo povas ekscii, ke Eŭropo kaj en ĝi i. a. Krakovo estas grava vizitloko ankaŭ pro la kuirartaj konsideroj. Lige kun la nova titolo en Krakovo okazos pluraj, diversaj eventoj popularigantaj gastronomion. Inter ili estas i.a. Eŭropa Virtuala Vespermanĝo, Gastronomia Olimpiko, Monda Kongreso pri la Gastronomi-misio en la 21-a jarcento, konkurso por la Eŭropa Premio pri la Gastromia Kulturo. Krakovo logos lige kun tio ekspertojn  de la kuirarto el la tuta mondo, stelulojn de la monda gastronomio gvidantajn restoraciojn distinigitaj i.a. per la steletoj de Michelin. Krakovo prilaboris propran kalendaron de gastronomiaj eventoj en 2019 kaj en la sekvaj jaroj. Estos realigtaj, ligitaj kun projekto, tiaj eventoj kiel  i.a. La kuirarto de la reĝa kortego, Krakova burĝa kaj akademia.  La krakova gastronomia heredaĵo famis ankaŭ pro moviĝeblaj manĝbutikoj kun simpaj manĝoj por burĝoj, komercistoj, studentoj. La moviĝantaj manĝbutikoj reaperos sur la stratoj de Krakovo. La Eŭropa Gastronomia Akademio funkcias kadre de la Internacia Gastronomia Akademio ekzistanta ekde 1928. Ĝi okupiĝas pro vaste komprenata gastronomia kulturo kaj kunlaboras kun tiaj UN-o agentejoj kiel Unesko, FAO, WHO kaj UNWTO, kun la Eŭropa Unio.\n\nEl la elsendo 14.12.2018. Legas Tomek  – 2’19”", "author": null, "categories": ["Kulturkroniko"], "audio_links": ["/wp-content/uploads/2018/12/kk_tm_Krakovo-la-gastronomia-cefurbo-de-Europo-2019_0219.mp3", "/wp-content/uploads/2018/12/kk_tm_Krakovo-la-gastronomia-cefurbo-de-Europo-2019_0219.mp3?_=42"]}
{"url": "https://pola-retradio.org/2018/12/europa-jaro-de-la-kultura-heredajo-finigas/", "title": "Eŭropa Jaro de la Kultura Heredaĵo finiĝas", "published": "2018-12-14 19:54:04+01:00", "content_text": "La Eŭropa Jaro de la Kultura Heredaĵo proksimiĝas al la fino. Ĝia devizo estis „Heredaĵo – renkontiĝo de la pasinteco kun estonteco”. Por partopreni en ĝi estis invititaj indiuviduaj personoj, eksterregistaraj organizoj, komunumoj kaj organizaĵoj okupiĝantaj pri la  kultura heredaĵo. En Pollando estis realigitaj kadre de ĝi 304 projektoj, kiujn partoprenis ĉirkaŭ 300 mil personoj. Kunordigis ilin  Internacia Kulturcentro. La Nacia Instituto pri la Herdaĵo kunordigis aliflanke la septembrajn Eŭropajn Tagojn de la Kultura Heredaĵo. Ili referencis unuflanke al la Jaro kaj aliflanke al la 100-jariĝo de la regajnita suvereneco fare de Pollando. Kadre de ili estis organizitaj pli ol 1900 eventoj en 500 diversaj lokoj, kiujn partoprenis ĉirkaŭ 190 mil personoj. La Tagoj fariĝis okazo prezenti ne sole la materian heredaĵon, sed ankaŭ nematerian – en la formo de tradicioj kaj kutimoj.\n\nEl la elsendo 14.12.2018. Legas Gabi  – 1’14”", "author": null, "categories": ["Kulturkroniko"], "audio_links": ["/wp-content/uploads/2018/12/kk_gk_Europa-Jaro-de-Kulturo-finigas_0114.mp3", "/wp-content/uploads/2018/12/kk_gk_Europa-Jaro-de-Kulturo-finigas_0114.mp3?_=43"]}
{"url": "https://pola-retradio.org/2018/12/ionel-onet-pri-la-rumana-literaturo-en-esperanto/", "title": "Ionel Onet pri la rumana literaturo en Esperanto", "published": "2018-12-14 20:00:52+01:00", "content_text": "Nia nunsemajna antaŭmikrofona gasto estas Ionel Onet el Rotterdamo . Kvankam ni mencias  la Libroservon de UEA en nia interparolo la ĉefa temo estas la rumana literaturo en Esperanto, tute aparte la lanĉota en Bjalistoko dum la 19-aj Zamenhof Tagoj „Verkaro (preskaŭ) kompleta de Maks Blecher, kiel frukto de la pola-rumana literatura projekto pere de Esperanto. El la elsendo 14.12.2018 – 14’21”", "author": null, "categories": ["Antaŭ la mikrofono"], "audio_links": ["/wp-content/uploads/2018/12/bp_kun-Ionel-Onet-en-Bjalistoko_1421.mp3", "/wp-content/uploads/2018/12/bp_kun-Ionel-Onet-en-Bjalistoko_1421.mp3?_=44"]}
{"url": "https://pola-retradio.org/2018/12/gisdatigo-pri-niaj-teknikaj-problemoj/", "title": "ĜISDATIGO PRI NIAJ TEKNIKAJ PROBLEMOJ", "published": "2018-12-31 15:03:46+01:00", "content_text": "La retejo de Pola Retradio denove bone funkcias, kaj la 815-a elsendo estas en preparo !\n\nLa problemo pri malrapideco ĉe kelkaj partoj de la retejo estas ankaŭ plejparte solvita.\n\nHavu agrablajn festotagojn kaj Feliĉan novan jaron!", "author": null, "categories": ["Elsendoj"], "audio_links": null}
