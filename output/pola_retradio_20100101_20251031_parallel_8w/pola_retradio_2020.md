---
source: "Pola Retradio (pola-retradio.org)"
generated_at: "2025-10-31T09:05:38.856209+00:00"
generator: "retradio_lib.py"
time_range: "2020-01-03 – 2020-12-29"
---


# Koninda Polo: Roman Ingarden

**Published:** 2020-01-03

**URL:** https://pola-retradio.org/2020/01/koninda-polo-roman-ingarden/

**Categories:** Felietonoj

**Audio:** /wp-content/uploads/2020/01/fel_bp_Koninda-polo_Roman-Ingarden_08.mp3, /wp-content/uploads/2020/01/fel_bp_Koninda-polo_Roman-Ingarden_08.mp3?_=26

Kiel ni jam informis, unu el la patronoj de la 2020-a jaro en Pollando, estis proklamita pasintjare de la Pola Sejmo Roman Ingarden. Temas pri la plej granda pola fenomenologo egalkomparata al klasikaj filozofoj. Lia plej grava verko „Disputo pri la ekzisto de la mondo” estas komparata kun la >biblio de filozofio<, t.e. „Metafiziko” de Aristotelo. Verkante ĉefe en la pola kaj germana lingvoj li publikigis sume 224 verkojn, el inter kiuj multaj estis tradukitaj en pliajn lingvojn. Li prezentis ĉirkaŭ 300 prelegojn en la lando kaj eksterlande kaj liaj filozofiaj verkoj plenigas 13 volumojn. Roman Ingarden naskiĝis la 5-an de februaro 1893 en Krakovo en riĉa burĝa familio. En la gimnazia periodo lia plej granda pasio estis literaturo (li mem praktikis poezion), muziko (li diplomitiĝis en la klaso de violonludo  en la Konservatorio de la Pola Muzika Societo en Lvovo) kaj sporto. Elreviĝinta pri la metodoj de literatura kritiko, plena de scivola pasio li proksimiĝis al filozofio kredante, ke ĝi helpos al li ellabori la metodologion de laboro kun literatura teksto kaj kontentigos liajn teoriajn demandojn. Fininte gimnazion en 1911 li komencis filozofiajn studojn sub la gvido de la kreinto de la lvova-varsovia filozofia skolo Kazimierz Twardowski. Jaron poste li forveturis al Getingo, kie li daŭrigis filozofiajn studojn ĉe Edmund Husserl, matematikon ĉe David Hilbert kaj psikologion ĉe Georg Elias Müller. Dum la studoj Roman Ingarden vehiklis el Getingo al Vieno, el Vieno al Lvovo, fine al la germana Friburgo, kie li defendis sian doktorigan disertacion verkitan sun la gvido de la patro de la fenomenologio Husserl. Ingarden jam dum la studoj partoprenis en vigla intekta vivo kaj filozofiaj disputoj pri fenomenologio. Dum tiu periodo li konatiĝis kun multaj disĉiploj de Husserl, i.a. Edyta Stein, kun kiu ligis lin plurjara intelekta amikeco. Cetere ankaŭ dum jaroj li tenis kontaktojn kun Husserl mem. Post la doktoriĝo Roman Ingarden revenis al Pollando komence laborante kiel gimnazia instruisto de filozofio, matematiko kaj la germana lingvo. En tiu periodo li ne rezignis pri siaj sciencaj esploroj, kio fruktis per la origine germanlingva verko „Pri literatura verko – esploroj el la limejo de ontologio, lingvoteorio kaj filozofio de literaturo”.  Fariĝinte en 1933 eksterordinara profesoro Ingarden povis rezigni pri la rolo de gimnazia instruisto, sed verdire li estis soleca en la pola medio, en kiu fenomenologio komencis nur dank’ al li rampi.  En 1937 aperas lia laŭvica verko „Pri rekono de literatura verko”, en kiu Ingarden evoluigis siajn pli fruajn  interesiĝojn pri la esplorado de literaturo. En ĝi li priskribis teorion de strukturo de estetika travivaĵo. Iom post iom en sia rezonado li  direktiĝis al ontologia problemaro. Interesis lin tempo, disputo pri realismo kaj idealismo, kritiko de fenomenologio. Siajn ideojn Ingarden entenigis en sia ĉefverko, >opus magnum< – „Disputo pri la ekzisto de la mondo”. Al ĉi tiu verko li dediĉis la jarojn de la 2-a mondimilto en plimulto pasigitajn en Lvoovo, kie komence li laboris en la Katedro de la Germana Filologio. En tiu periodo li laboris en la strukturoj de la konsipra universitato, ĉar liaopinie la didaktika laboro estas emfazo de patriotismo. Kiel li skribis „Laboroj (pri „Disputo pri la ekzisto de la mondo”) ebligis al mi spiritan transdaŭron en la tempo eble plej malfacila. Kaj ĝia kreiĝo en tiuj kondiĉoj povas servi kiel unu el la pruvoj, ke la pola rezistospirito viglis ankaŭ en la sfero de la sciencaj laboroj”. Post la milito Ingarden entreprenis laboron en la krakova universitato, kies ordinara profesoro li estis nomumita, kaj en kiu li estris la 2-an Katedron de Filozofio. Tiuperiode li gvidis viglan didaktikan, akademian, esploran laboron partopreninte multajn eksterlandajn konferencojn. Tamen en 1950 la komunistaj aŭtoritatoj agnoskis liajn sciencajn atingaĵojn kiel malkongruajn kun validaj tiam ideologiaj prioritatoj kaj forigis lin de la posteno. En tiu perioso li tradukis en la polan „Kritikon de pura racio” de Immnuel  Kant kaj finverkis la trian volumon de sia „Disputo pri la ekzisto de la mondo”. En 1956 li revenis al la universitato, i.a. kiel estro de la Filozofia Katedro, kie li laboris ĝis sia emeritiĝo en 1963. Tio estis  periodo de la plej granda didaktika aktiviĝo de Roman Ingarden, en kiu li lekciis en lando kaj en Usono, en kiu li partoprenis plurajn filozofiajn kongresojn, en kiu li prelegis en la polaj kaj eksterlandaj sciencaj societoj. Ekde 1958 li estis membro de la Pola Scienakademio. Unu jaron pli frue oni komencis vastskalan eldonadon de liaj filozofiaj verkoj. Post la emeritiĝo Roman Ingarden ne ĉeseis sciencan laboron – jen kel lekcianto en la universitato en Oslo, jen kiel membro de la Estetika Sekcio de la Pola Filozofia Societo. Ĉiuj ĉi laborojn ĉesigis lia neatendita morto pro apopleksio  la 14-an de junio 1970 post la montara ekskurso farita unu tagon pli frue. En la memoro de la posteuloj Roman Ingarden restis kaj restas kiel persono, kiu dediĉis sin al filozofio en maniero profunda, honesta, krea kaj firma.

El la elsendo 03.01.2020. Legas Barbara – 8′


---

# Koninda Pollando: Kvar novaj urboj de Pollando

**Published:** 2020-01-03

**URL:** https://pola-retradio.org/2020/01/koninda-pollando-kvar-novaj-urboj-de-pollando/

**Categories:** Felietonoj

**Audio:** /wp-content/uploads/2020/01/fel_bp_Koninda-Pollando_Kvar-novaj-urboj_0614.mp3, /wp-content/uploads/2020/01/fel_bp_Koninda-Pollando_Kvar-novaj-urboj_0614.mp3?_=27

La unuan de januaro 2020 la listo de la polaj urboj grandiĝis je  kvar pliaj. Nun do Pollando entute havas 944 urbojn. Kvar novaj–malnovaj, oni ŝatus diri, ĉar ĉiuj verdire reakiris la urbostatuson, perditan pro la caraj (rusaj) reprezalioj post la januara insurekcio 1863. Ni dediĉu kelkan atenton al ili, kvankam ne pri ĉiuj informoj estas same abundaj. La unua el inter ili Czerwińsk apud Vistulo troviĝas en la centra Pollando, en la regiono Mazovio. Dum jarcentoj ĝia historio estis ligita kun la historio de la tiea klostro, kreiĝinta en la 12-a jarcento. La unua dokumento mencianta la urbon devenas el 1155. Tio estas buleo de papo Hadriano la 4-a rilatanta al la tiea klostro de kanonikoj vivantaj laŭ la aŭgustena regulo. Czwerwińsk disfloris ne sole pro ilia agado. Situante ĉe Vistulo ĝi estis grava grentransporta haveno ĉe la komerca itinero  inter Pomerio en la nordo kaj Mazovio en la centra Pollando. Czerwińsk rolis krome kiel grava defendopunkto dum la invadoj i.a. de prusoj kaj litovoj. En 1410 proksime de Czerwińsk la polaj trupoj de la pola reĝo Jagielo unuiĝis kun litovaj por komune lanĉi Vistulon kaj batalfrapi la ŝtaton de la teŭtonaj kavaliroj. Sed Czerwiński, kiu duetape estis ricevinta la urborajtojn gravis krome kiel administra centro: tie kunsidis reprezentantoj de la mazovia nobelaro, tie estis eldonita kodo de la mazoviaj principoj. En 1526 Czerwińsk eniris la konsiston de la Pola Reĝolando. Sed la abatejo iom post iom perdis sian signifon malgraŭ la miraklofara Dipatrino de Czerwińsk loganta multajn pilgrimantojn. La urbo ne plu kapablis cetere bone uzi avantaĝojn de la grentransportado laŭ Vistulo, multiĝis incendioj kaj inundoj. Post la sveda atako (difinata kiel la sveda inundo) en la urbo kun 500 domoj restis nur la duono. Fine de la 18-a estis tie sole 40 kaj loĝantaro ne superis 300 personojn.  Post la 18-jarcentaj dispartigoj Czerwińsk troviĝis en la prusa aneksoparto, sekve eniris la konsiston de la Varsovia Princilando kaj Pola Reĝolando dependa de Rusio. Fine laŭ la cara decido en 1870 la urbo oficiale estis senigita je la urborajtoj. Samjare je la urborajtoj estis senigita Klimontów en la sanktakruca vojevodio. Kiel vilaĝo ĝi kreiĝis meze de la 13-a jarcento. En 1604-a establis ĝin kiel urbon  – baze de la reĝa privilegio – magnato kaj politikisto Jan Zbigniew Ossoliński. Baldaŭ la urbo ricevis la komercoprivilegiojn semajnan kaj jarajn. Kreiĝis en ĝi la dominikana klostro, poste kolegiato. La loka loĝantaro okupiĝis pri la agrikulturo kaj pri la produktado de drapo. En la 18-a jarcento kreiĝis eĉ la drapfara manufakturo. Dum la novembra kontraŭcara insurekcio (1830) aktivis en Klimontów bataliono de la 12 Infanteria Regimento. Piątek (en la lodza vojevodio, en kiu troviĝas nun geometria centro de Pollando) la urborajtojn havis dum 530 jaroj,  inter la 1339-a kaj la 1869-a. Komence ĝi estis komerca setlejo. Jam kiel urbo ĝi transformiĝis en fortan metiistan-komercan centron. Meze de la 17-a jarcento ĝi famiĝis pro la bierproduktado. Pli frue ĝi estis ankaŭ religia centro, kiel urbo subalterna al la arkiepiskopo de Gniezno. La urboevoluon bremsis la sveda invado, kvankam la definivan frapon kaŭzis incendio, kiu konsumis preskaŭ la tutan urbon. La urborajtojn Piątek perdis pro la partopreno de siaj loĝantaj en la januara insurekcio. Lututów – ankaŭ en la lodza vojevodio – dufoje estis akiranta la urborajtojn. En 1406 (senigita je ili antaŭ 1714) kaj en 1843. La 15-an de junio 1863 dum la Januara Insurekcio okazis en ĝia proksimeco la batalo de ĉirkaŭ 250-inurgenta trupo en plimulto armita per herbofalĉiloj, kontraŭ kiuj atakis 1630 rusaj soldatoj. La trihora batalo transformiĝis en masakron de la grupeto de polaj inurgentoj, dum kiu elmurditaj estis ankaŭ ostaĝoj. Verŝajne baldaŭ ĉi tiuj kvar urboj, dum la lastaj 150 jaroj senigitaj je la urborajtoj kompletigos en la publikaj paĝoj informojn pri sia evoluo kaj disfloro, kio kondukis al la reakiro de ilia urbostatuso. Tiam ankaŭ ni volonte konigos tiujn informojn al niaj aŭskultantoj.

El la elsendo 03.01.2020. Legas Barbara – 6’14”


---

# Pentrista frandaĵo en Wawel-kastelo en Krakovo

**Published:** 2020-01-03

**URL:** https://pola-retradio.org/2020/01/pentrista-frandajo-en-wawel-kastelo-en-krakovo/

**Categories:** Kulturkroniko

**Audio:** /wp-content/uploads/2020/01/kk_mj_Tolajo-de-da-Gaeta-en-Wawel-kastelo-en-Krakovo_0125.mp3, /wp-content/uploads/2020/01/kk_mj_Tolajo-de-da-Gaeta-en-Wawel-kastelo-en-Krakovo_0125.mp3?_=28

La 15-jarcenta tolaĵo „Madono en la protektomantelo” aŭ „Mizerikorda Madono”,  unu el la plej gravaj en la kreado de la itala pentristo Giovanni da Gaeta estas admirebla en la Reĝa Kastelo sur la krakova Wawel-altaĵo ĝis la mezo de februaro 2020. Ĝi estis pentrita en 1448 kaj estas la unua el inter kvar datitaj verkoj de da Gaeta. Ĝi devenas el preĝejo el la itala Ardara sur Sardio. Por la krakova kolekto ĝi estis aĉetita en 1938 de la viena atikvaĵiisto Szymon Szwarc. Ĝis la lastaj restaŭristaj laboroj la tolaĵo ne estis konservata en kompleksa maniero kaj ĝia stato ne estis la plej bona. La nun finiĝintaj  intensaj kaj ĉiuflankaj renovigaj laboroj daŭrintaj du jarojn redonis plenan brilon al la bildo. Bedaŭrinde ne estas konataj la cirkonstancoj, en kiuj ĝi kreiĝis, malmulto konata estas pri Giovanni da Gaeta, kies kreado  estas rekonstruata baze de la tolaĵoj, kiujn oni al li atribuas. La troviĝanta en Wawel-Kolekto Miserikorda Madono estas pentraĵo unika, ĉar la pentristo neniam ripetis ĉi-specan prezenton, kvankam ofte li estis ripetanta diversajn temojn.

El la elsendo 03.01.2020. Legas  Maciek – 01’25”


---

# E_elsendo el la 03.01.2020

**Published:** 2020-01-03

**URL:** https://pola-retradio.org/2020/01/e_elsendo-el-la-03-01-2020/

**Categories:** Elsendoj

**Audio:** https://pola-retradio.org/wp-content/uploads/2020/01/ReRadio_03.01.2020_vendredo_925.mp3

Podkasto: Ludu en nova fenestro | Elŝutu

La 925-a E_elsendo el la 03.01.2020 ĉe www.pola-retradio.org

En la unua varsovia E-elsendo el Varsovio tutkorajn Novjarajn Bondezirojn sendas al ĉiuj geaŭskultantoj kaj radioamikoj la tuta skipo de nia programo! Ĉiuspecan Prosperon, Sanon, Feliĉon kaj Sukcesojn !!! Krome ni proponas komence aŭskulti informojn pri la Paradoj de la Tri Reĝoj, kiuj la plej proksiman lundon okaze de Epifanio moviĝos tra 900 urboj de Pollando kaj eksterlande. Pri interesa tolaĵo de iom forgesita itala pentristo prezentata en Wawel-kastelo en Krakovo. Nia felietono pri koninda Pollando estas dediĉita al kvar novaj urboj, kiuj aldoniĝis jarkomence. Verdire temas pri kvar urboj, kiuj reakiris tiun ĉi statuson post 150-jara periodo. En la E-komunuma segmento ni donas la atenton al la 7-a Afrika kongreso de UEA kaj ĝia rezolucio. Fine ni proponas mallongan leterkestan renkontiĝon. Muzike akompanas nin Anna Osmakowicz en la pola kristnaska kanto pri la Tri Reĝoj. Ni krome prezentas la plej novan kanton-bosanovon de Lorenzo Tomezzoli kaj Gilbert Drigon „Mirinda Flor’” en la plenumo de Mélanie Prin – https://www.youtube.com/watch?v=LsL16tAuyyc&feature=youtu.be . La apudanta nian programinformon foto referencas al la eventoj de Epifanio, Parado de la Tri Reĝoj en polaj urboj kaj eksterlande. Tradicie ni disponigas eksterelsende paralele legeblajn kaj aŭdeblajn tekstojn el la hodiaŭa elsendo en unuopaj rubrikoj de nia paĝo, hodiaŭ t.e. estas „kulturkronikaj informoj” kaj “felietonoj”. Uzu tiun ĉi servon mem kaj rekomendu al aliaj, kiel efikan manieron altigi la aŭdokomprenon kaj parolkapablon. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D . I.a. pere de ĝi vi povas rapidigi aŭ malrapidigi la elsendosonon konforme al viaj bezonoj.


---

# La ruĝa vino kaj varieco de la intesta mikrobioto

**Published:** 2020-01-07

**URL:** https://pola-retradio.org/2020/01/la-ruga-vino-kaj-varieco-de-la-intesta-mikrobioto/

**Categories:** Sciencaj informoj

**Audio:** /wp-content/uploads/2020/01/sc_mj_Influo-de-ruga-vino-je-homa-mikrobioto_0113.mp3, /wp-content/uploads/2020/01/sc_mj_Influo-de-ruga-vino-je-homa-mikrobioto_0113.mp3?_=29

La novaj esploroj de sciencistoj el Kings College en Londono sugestas, ke personoj trinkantaj modere povas havi pli varian intestan mikrobioton ol abstinenculoj. Ili esploris la influon de biero, cidro, ruĝa kaj blanka vinoj je la intesta mikrobioto ĉe preskaŭ tri mil personoj drinkantaj el Usono, Britio kaj Nederlando. En la lastaj jaroj multaj esploroj elmontris ligitecon de la intesta mikrobioto kun la fizika kaj psika sano kaj ankaŭ kun efikeco de kelkiuj medikamentoj. Evidentiĝis, ke personoj drinkantaj ruĝan vinon havis pli varian intestan mikrobioton konsidrante ankaŭ aliajn faktorojn, kiel aĝon, pezon, regulan dieton kaj socian statuson. Kvankam delonge estas sciate pri favora efikado de ruĝa vivo je koro la esploroj konfirmis krome, ke modera vindrinkado altigas la variecon de bakteria mikrobioto, per kio eblas klarigi ĝian sanfavoran influon. Influas tion  i.a. polifenoloj ĝenerale troviĝantaj en la ruĝa vino. Krome ĉe vindrinkantoj estis konstatita malpli alta nivelo de la t.n. malbona kolesterolo kaj malpli granda obezeco.

El la elsendo 07.01.2020. Legas Maciek – 1’13”


---

# E_elsendo el la 07.01.2020

**Published:** 2020-01-07

**URL:** https://pola-retradio.org/2020/01/e_elsendo-el-la-07-01-2020/

**Categories:** Elsendoj

**Audio:** /wp-content/uploads/2020/01/RetRadio_07.01.2020_mardo_926.mp3

Podkasto: Ludu en nova fenestro | Elŝutu

La 926-a E_elsendo el la 07.01.2019 ĉe www.pola-retradio.org

En nia marda elsendo ni proponas literaturan segmenton, en kiu aŭdiĝas la 89-a fragmento de la romano „Quo Vadis” de Henryk Sienkiewicz en la E-traduko de Lidia Zamenhof. La komencaj aktualaĵoj rilatas al la marda kunsido de la Kabineta Konsilio kunvokita de la pola prezidento, al la decido de israelaj aŭtoritatoj plukonstrui domojn sur la palestinaj teritorioj. Nia sciencbultena temo traktas variecon de la intesta mikrobioto sub la influo de ruĝa vino. La akompana al la programinformo interreta foto rilatas al ĉi tiu temo. Muzike akompanas nin Duo Espera per la fragmento de la kanzono „Jen nia mondo”. Hodiaŭ vi denove trovas la paralele legeblajn kaj aŭdeblajn tekstojn el nia elsendo, kiuj troviĝas en la unuopaj rubrikoj de nia paĝo, hodiaŭ t.e. estas „novaĵoj” kaj „sciencaj informoj”. Ili faciligas efike altigi la aŭdokomprenon kaj parolkapablon. Uzu do ilin mem kaj rekomendu al aliaj. Nia elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# Kroma subvencio por kulturo de polaj tataroj

**Published:** 2020-01-10

**URL:** https://pola-retradio.org/2020/01/kroma-subvencio-por-kulturo-de-polaj-tataroj/

**Categories:** Kulturkroniko

**Audio:** /wp-content/uploads/2020/01/kk_msz_La-nunjaraj-subvencioj-por-la-pola-tatara-socio_0116.mp3, /wp-content/uploads/2020/01/kk_msz_La-nunjaraj-subvencioj-por-la-pola-tatara-socio_0116.mp3?_=30

En la nuna jaro pli ol 270-milzlotan subvencion por projktoj flegantaj kulturon kaj tradiciojn de la tatara socio ricevos Muzulmana Religia Asocio en Pola Respubliko, Asocio de Tataroj de Pola Respubliko, la Fondaĵo Tatara Kultura Societo kaj religia muzulmana komunumo en Bjalistoko. La rimedoj helpos realigi ĉirkaŭ dudek projektojn ligitajn kun la eldonagado kaj festenoj flegantaj la tatarajn kutimojn. Tataroj, kies historio sur la teritorio de la iama Respubliko havas 600 jarojn,  konsisitigas unu el la plej malgrandaj etnaj grupoj en Pollando. En la lasta popolregistrado la tataran devenon dekaris ĉirkaŭ du mil personoj. Nun en plimulto ili loĝas en la Podlaĥia Vojevodio. En la lokoj Kruszyniany kaj en Bohoniki konserviĝis iliaj lastaj sur la polaj teritorioj lignaj moskeoj kaj muzulmanaj tombejoj.

El la elsendo 10.01.2020. Legas  Milada – 01’16”


---

# La Reĝa Łazienki-parko en nova brilo

**Published:** 2020-01-10

**URL:** https://pola-retradio.org/2020/01/la-rega-lazienki-parko-en-nova-brilo/

**Categories:** Kulturkroniko

**Audio:** /wp-content/uploads/2020/01/kk_mj_Renovigoj-en-la-varsovia-Lazienki-parko_0141.mp3, /wp-content/uploads/2020/01/kk_mj_Renovigoj-en-la-varsovia-Lazienki-parko_0141.mp3?_=31

La Reĝa Łazienki-parko apartenas al la ŝatataj vizitlokoj de la varsovianoj kaj turistoj. Jam printempe la publiko konatiĝos kun la rezultoj de la konservistaj-renovigaj laboroj, en kies daŭro la brilon reakiris du historiaj objektoj situantaj ĉe la Reĝa  Promenejo – Blanka Vilao kaj Akvoreceptaklo. Ekde nun en ili estos prezentataj muzeaj ekspozicioj. Revivigitaj estis ankaŭ la ĉirkaŭanta ilin historia ĝardeno kaj restaĵoj de la Novgotika Oranĝerio. La Blanka Vilao apartenas al la unikaj polaj 18-jarcentaj objektoj de rezideja arkitekturo kun konserviĝintaj preskaŭ plene internaj dekoraĵoj kaj parto de la ekipaĵaro. Origine planita kiel somera domo por la reĝo Stanislao Agusto Poniatowski ĝi rolis kiel rezidejo de la reĝaj gastoj. Dank’ al la konservistaj laboroj al la publiko post multaj jaroj malfermiĝos Akvoreceptaklo. Temas pri brika rotondo alikonstruita en la 19-a jarcento laŭ la modelo de la tombo de Caecilia Metella ĉe la roma Via Appia. Iam dank’ al ĝiaj akvoprovizoj funkciis la najbaraj konstruaĵoj kaj fontanoj. Nun estis revenigita ĝia historia interno kun restaĵoj bildigantaj la originajn  funkciojn. Fine, la laboroj en la historia ĝardeno redonis ĝian historian formon laŭ dokumentoj kaj ikonografio. La tieaj elementoj de malgranda ĝardena arkitekturo baziĝas ĉefe je akvarelaĵoj de Zygmunt Vogl el la 1786-a jaro.

El la elsendo 10.01.2020. Legas  Maciek – 01’41”


---

# E_elsendo el la 10.01.2020

**Published:** 2020-01-12

**URL:** https://pola-retradio.org/2020/01/e_elsendo-el-la-10-01-2020/

**Categories:** Elsendoj

**Audio:** https://pola-retradio.org/wp-content/uploads/2020/01/RetRadio_10.01.2020_pt_927.mp3

Podkasto: Ludu en nova fenestro | Elŝutu

La 927-a E_elsendo el la 10.01.2020 ĉe www.pola-retradio.org

En nia hodiaŭa felietono pri Koninda Polo ni memorigas unu el la patronoj de la 2020-a, kiun en 2019 proklamis la pola Sejmo. Temas pri renoma, elstara pola filozofo, Roman Ingarden. Komence aŭdiĝas aktualaĵo pri la rezolucio de la Pola Sejmo koncerne mensogajn kaj kalumniajn asertojn de la plej superaj rusaj aŭtoritatoj. La kulturkronikaj informoj rilatas al revivigoj en la fama kaj multnombre vizitata varsovia Łazienki-parko, kaj al la nunjaraj subvencioj por la polaj tataroj. La E-komunumaj informoj koncernas la komunan polan-germanan E-Kongreson ( https://www.esperanto.de/eo/gek2020 ) kaj la 49-an E-Kongreseton por Infanoj kaj Adoleskuloj en Montrealo ( http://bertosch.free.fr/iik2020/ ). Muzike akompanas nin Kajto per la fragmento de sia „Trinkkanto” el la albumo „La Universala Arbo” distribuata de Vinilkosmo, kaj unu el la famaj MAZI-kantoj. La apudanta nian programinformon foto referencas al kulturkronika informo pri restarŭristaj laboroj en la varsovia Reĝa Łazienki-parko. Tradicie ni disponigas eksterelsende paralele legeblajn kaj aŭdeblajn tekstojn el la hodiaŭa elsendo en unuopaj rubrikoj de nia paĝo, hodiaŭ t.e. estas „kulturkronikaj informoj” kaj „felietono”. Uzu tiun ĉi servon mem kaj rekomendu al aliaj, kiel efikan manieron altigi la aŭdokomprenon kaj parolkapablon. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D . I.a. pere de ĝi vi povas rapidigi aŭ malrapidigi la parolrapidecon konforme al viaj bezonoj.


---

# Kio gravas, krom lingvokono, por interkompreniĝi

**Published:** 2020-01-15

**URL:** https://pola-retradio.org/2020/01/kio-gravas-krom-lingvokono-por-interkomprenigi/

**Categories:** Sciencaj informoj

**Audio:** /wp-content/uploads/2020/01/sc_bp_La-lingvokono-ne-ciam-sufica-por-efika-komunikado_0132.mp3, /wp-content/uploads/2020/01/sc_bp_La-lingvokono-ne-ciam-sufica-por-efika-komunikado_0132.mp3?_=32

Doktorino Celina Heliasz-Nowosielsa el la Fakultato pri Novfilologio de la Varsovia Universitato esploras la plurrimedan komunikadon, en kiu estas utiligataj ne sole vortoj sed ankaŭ gestoj, mimiko, intonacio kaj korposinteno. Evidentiĝas, ke la lingvokono ne sufiĉas por interkompreniĝi kun ĉiu. En sia laboro ŝi ekzamenas kiel homoj rakontas pri kazoj de komunikado, kiujn ili atestis  kaj kiom multe ili donas la  atenton al tio, kio okazas eksterparole. Sciencistoj volas konvinkiĝi ĉu ies eldiro  – aŭ inerrilatado inter kelkaj personoj – estas perceptata de observantoj kaj kiel tio, kion la ekzamenato agnoskis en sia rakonto pri la kazo kiel gravan dependas ekzemple de ies sekso, aĝo aŭ edukiteco. La komuna lingvo ne garantias, kiel evidentiĝas,  ke homo interkompreniĝos kun ĉiu alia, ĉar homoj diversmaniere uzas la vortojn kaj diversmaniere regas tion, kio kaŝiĝas ekster ili. La demando des pli interesa, ke En la socia skalo tiu ĉi temo estas ankoraŭ  malmulte esplorata.

El la elsendo 15.01.2020. Legas Barbara – 1’32”


---

# E_elsendo el la 15.01.2020

**Published:** 2020-01-15

**URL:** https://pola-retradio.org/2020/01/e_elsendo-el-la-15-01-2020/

**Categories:** Elsendoj

**Audio:** https://pola-retradio.org/wp-content/uploads/2020/01/RetRadio_15.01.2020_merkredo_928.mp3

Podkasto: Ludu en nova fenestro | Elŝutu

La 928-a E_elsendo el la 15.01.2020 ĉe www.pola-retradio.org

En nia elsendo ni referencas al la novembra Malferma Tago en Roterdamo kaj al la tiama prelego de Orlando Raola pri Scienco en Esperanto. Ni prezentas ĝian unuan parton. La komencaj aktualaĵoj koncernas la pasintjarajn sukcesojn de la pola flugkompanio LOT, la polan markon ZELMER kaj ĝian novan posedanton, la protekton de moruo en la orienta parto de Baltiko. La sciencbultena temo traktas esplorojn de polaj sciencistoj pri la eksterparolaj elementoj de la homa komunikado. En la merkreda elsendo ni aŭdas fragmente la kanzonon de rusa poeto kaj kantisto Wladimir Wysocki „Adiaŭo al montoj”. La interreta foto rilatas al la informo pri limigo de la fiŝkaptado de moruo en la orienta Baltiko. Hodiaŭ tradicie eblas konsulti la paralele legeblajn kaj aŭdeblajn tekstojn el nia elsendo, kiuj troviĝas en la unuopaj rubrikoj de nia paĝo, hodiaŭ t.e. estas „novaĵoj” kaj „sciencaj informoj”. Ili faciligas efike altigi la aŭdokomprenon kaj parolkapablon. Uzu do ilin mem kaj rekomendu al aliaj. Nia elsendo estas aŭdebla ankaŭ en jutubo ĉe la kanalo Espero2009; ĝi ebligas laŭplaĉe reguligi la parolrapidecon: https://www.youtube.com/results?q=pola+retradio&sp=CAI%253D


---

# Karnavalo

**Published:** 2020-01-17

**URL:** https://pola-retradio.org/2020/01/karnavalo/

**Categories:** Felietonoj

**Audio:** /wp-content/uploads/2020/01/fel_bp_Koninda-Pollando_Pri-pola-karnavalo_0750.mp3, /wp-content/uploads/2020/01/fel_bp_Koninda-Pollando_Pri-pola-karnavalo_0750.mp3?_=33

Karnavalo verŝajne por ĉiuj signifas la periodon de amuziĝo, distro kaj senbrido. Laŭ iuj ĝi komenciĝas kune kun la Nova Jaro, laŭ aliaj ekde la Festo de la Tri Reĝoj, Epifanio. Ĝia fina dato ne elvokas tiomajn hezitojn. Nome ĝi ligiĝas kun la  moviĝanta en la kalendaro Pasko kaj la antaŭanta ĝin karesma periodo. Nunjare la karnavalo finiĝos la 25-an de februaro. Do, en 2020 la amuzo intensiĝos dum 7 semajnfinoj, kiuj povas signifi tempon de eĉ bruaj eventoj, amuziĝoj kaj baloj. La plej  konataj kaj samtempe la plej spektaklecaj estas la karnavaloj en Rio de Janeiro kaj en Venecio, sed atenton meritas ankaŭ karnavalo sur la Kanariaj Insuloj aŭ en Germanio.  La karnavalo originas en Italio.  La unua mencio pri ĝi troviĝas en la dokumento de Vitale Faliero el 1094, sed onidire ĝi estis konata jam en la mezo de la 10-a jarcento. Kelkaj elmontras la originon de la karnavalo en la antikvaj vintraj solenadoj omaĝe al la diino de fekundeco. En la mezepoko preskaŭ en la tuta Eŭropo la karnavalo estis solenata kun granda pompo, plej brue en Venecio kaj Romo. La nomo karnavalo deriviĝanta el latino aŭ la itala lingvo aludis al la baldaŭ komenciĝanta granda fasto, karesmo, em kiu oni draste limigis la viandokonsumadon. Temis do pri tio, ke antaŭ ĝi oni manĝu kaj frandu ĝissate. La esenco de la karnavala amuzo estis certigi al ĝiaj partoprenantoj plenan anonimecon. Servis por tio maskoj kaj kostumoj kaŝantaj diferencojn inter la partoprenantoj i.a. deriviĝantaj el diversaj sociaj klasoj. Karnavalo relative rapide hejmiĝis en Pollando, la unuaj mencioj devenas el la 17-a jarcento, kvankam la jarŝanĝaj kutimoj ekzistis pli frue kaj havis alian karakteron.   La bonvenigo de  la Nova Jaron kaj la silvestra nokto distingiĝadis per aŭguroj pri geedziĝoj, bonaj rikoltoj, venontjara vetero. La jarŝanĝon oni kutime festis en la kvietejo de la propraj domoj, bienoj, dum bankedoj kun punĉo, dum ĉasadoj. Ja la vintroj iam estis longaj, la vivo en la biendomoj kaj en la kamparo monotona.  Ne mirige, ke la novaj kutimoj ekplaĉis, eĉ se ricevis propajn trajtojn kaj emfazon. Al la plej popularaj karnavalaj amuzoj de la pola nobelaro kaj magnataro apartenis la gaja,  senbrida promena rapidrajdado tra neĝkovrita vojo per sledoj jungitaj de ĉevaloj, kiu povis daŭri eĉ kelkajn tagojn kun mallongaj paŭzoj por dormo. La veturilaro en la lumo de torĉoj kaj en la akompano de muziko kutime venadis vespere al la celita bieno. Tie oni – post la veturado en frosta aŭro varmigadis sin – satmanĝis, satdrinkis, senlace dancis, iom dormis por preskaŭ tuj poste celi la alian gastigonton. La gastigantoj zorgis pri digna bonvenigo, abunde provizitaj tabloj sur kiuj gravan lokon okupis bigoso (kuirita acida braskio kun variaj viandaĵoj), bakita viando de arbaraj bestoj, kolbasoj, vianda galanterio, pasteĉoj, fiŝoj en ĵeleo. Abundis variaj dolĉbakaĵoj – inter ili tortoj, mielkukoj, fruktoj en mielo. Oni tostis per vino, medo kaj biero.  Ankaŭ burĝoj kaj kamparanoj en karnavalo ofte organizadis buntajn amuziĝojn subĉiele, kelkfoje uzante maskojn por ĝuste gardi anonimecon. La alian karakteron havis  redutoj, maskobaloj organizataj laŭ la itala modo. La nepra akcesoraĵo estis masko, la vesto malpli gravis. Dum ili oni multe dancis, kartludis, ĝuis rafinitan bufedon, klaĉis. Redutoj logis la geamorantojn, por aliaj estis la okazo por sekretaj rendevuoj.  Dum iuj redutoj oni kvestis favore al mizeruloj. Pli pompaj baloj dum la karnavalo estis organizataj en riĉaj domoj de la aritokrataro. La baloj kaj la karnavalaj eventoj havis ja ankaŭ svatan karakteron, kio favoris brilajn balojn aŭ dancvesperojn en salonoj, teatroj, restoracioj. La balojn tradicie estis  inaŭguranta polonezo. La plej brue solenataj estis la lastaj tagoj de la karnavalo kaj la apogean komencon al la adiauo estis kaj estas donanta la Grasa Ĵaudo kaj finis mardo antaŭ la Cindra Merkredo. Dum la tuta semajno la dancado, manĝosenbrido kaj drinkemo estis senĉesa, ĉar tiel oni volis kontentigi ĉiajn karnajn plezurojn antaŭ la severa fastperiodo. Grasa menuo estis certigonta prosperon kaj fortunon sendepende ĉu temis pri la ĉefpladoj aŭ pri la dolaĉaĵoj. Iam la organizo de karnavalaj amuzoj kaj bankedoj postulis longajn preparojn. Nun multaj el la iamaj kutimoj forgesiĝis.  Tamen en la periodo inter la du mondmilitoj la karnavalaj kutimoj konforme al la financaj ebloj de la organizantoj daŭris.  Post la 2-a mondmilito oni ne forgesis pri la novjara amuzo, sed plej pompe ĝi estis organizata en la partiaj medioj,  kulturdomoj. Ankaŭ unuopaj laborentreprenoj organizis la karnavalan amuzon por siaj laborantoj.  Oni zorgis pri festa menuo servante viandaĵojn, ĵeleojn, barĉon, bigoson. Firmiĝis la tradicio  de la porinfanaj baloj de alivestitoj dum kiuj ili estis pridonacataj per pakaĵoj kun variaj frandaĵoj. Nun la Silvestran Nokton, Novan Jaron kaj Karnavalon oni ne plu solenas same brue kiel iam. Ŝanĝiĝas pladoj kaj iliaj kvantoj. La tradician polan menuon variigas manĝaĵoj el aliaj aliaj landoj kaj el aliaj mondopartoj. La lisito de drinkaĵoj ankaŭ internaciiĝis. Sed kiel ĉiam plej gravas bona kompanio, bona muziko, amikeca etoso.

El la elsendo 17.01.2020. Legas Barbara – 7’50”


---

# Pliaj memoraĵoj pri Wiesław Kazanecki en la Podlaĥia Librokolekto

**Published:** 2020-01-17

**URL:** https://pola-retradio.org/2020/01/pliaj-memorajoj-pri-wieslaw-kazanecki-en-la-podlahia-librokolekto/

**Categories:** Kulturkroniko

**Audio:** /wp-content/uploads/2020/01/kk_mj_Pliaj-memoajoj-pri-W.-Kazanecki-en-Podlahia-Libraro_0118.mp3, /wp-content/uploads/2020/01/kk_mj_Pliaj-memoajoj-pri-W.-Kazanecki-en-Podlahia-Libraro_0118.mp3?_=34

Pliaj memoraĵoj ligitaj kun Wiesław Kazanecki riĉigis la kolektojn de la Podlaĥia Libraro en Bjalistoko. Temas pri familiaj fotoj, privataj korespondaĵoj, tajpaĵoj kaj eĉ tajpmaŝino, kiujn transdonis lia edzino, Halina. Wiesław  Kazanecki (1939-1989) poeto, prozisto kaj publicisto naskiĝis kaj kreis en Bjalistoko. De preskaŭ 30 jaroj en Bjalistoko estas atribuata premio kun lia nomo. Al vera sukceso en lia kreado estas kalkulata volumeto „Portreto kun atako” (1969) taksata de kritikistoj kiel „atesto de luktado de la nuntempa poeto kun vorema realo, kiu delonge perdis etikan dimension”. Postmorte aperis i.a. la volumetoj de liaj verkoj „Elektitaj poeziaĵoj”, „Letero por la arĝenta  nupto” – t.e. por la 25-jariĝo de la geedziĝo kaj „La lastaj versaĵoj”. En 2017 la Podlaĥia Libraro aprigis en Esperanto, laŭ iniciato de la Bjalistoka E-Societo, liajn elektitajn poeziaĵojn kaj prozaĵojn, „Mi venis por diri al vi ĉiujn ĉi vortojn”.

El la elsendo 17.01.2020. Legas  Maciek – 01’18”


---

# Splendoro kaj rafiniteco. Spirito kaj materio en la arto de Koreio

**Published:** 2020-01-17

**URL:** https://pola-retradio.org/2020/01/splendoro-kaj-rafiniteco-spirito-kaj-materio-en-la-arto-de-koreio/

**Categories:** Kulturkroniko

**Audio:** /wp-content/uploads/2020/01/kk_gk_Poloj-konatigis-kun-la-korea-arto_0132.mp3, /wp-content/uploads/2020/01/kk_gk_Poloj-konatigis-kun-la-korea-arto_0132.mp3?_=35

Dum tri monatoj, ĝis la mezo de januaro en la varsovia Nacia Muzeo daŭris ekspozicio de la korea arto, titolita „Splendoro kaj rafiniteco. Spirito kaj materio en la arto de Koreio”. Temis pri la plej granda prezento de la korea arto en Pollando, omaĝanta la 30-jariĝon de la diplomatiaj rilatoj inter ambaŭ landoj. Ĝi respondis ankaŭ al la pola ekspozicio organizita en Seulo antaŭ kvin jaroj „La pola arto: la nevenkebla spirito”. La varsovia ekspozicio prezentis al la pola publiko artobjektojn el diversaj epokoj – de la prahistoriaj ĝis la fino de la regado de la dinastio Joseon en 1987. La tuta ekspozicia materialo estis grupigita je kvin periodoj kaj estis dediĉita al: „de prahistorio ĝis la periodo Samhan, al la periodo de Tri Reĝolandoj, al la kulturo de la unuiĝinta Silli, la unua reĝolando reganta sur la tuta korea duoninsulo, al la arto de la dinastio Goryeo, de kiu devenas la nuna nomo de la lando. La kvina periodo estis dediĉita al la 500-jara historio kaj kulturo de la dinastio Joseon. Ĉiuj eksponaĵoj devenis el la Korea Nacia Muzeo en Seulo.

El la elsendo 17.01.2020. Legas  Gabi – 01’32”


---

# E_elsendo el la 17.01.2020

**Published:** 2020-01-17

**URL:** https://pola-retradio.org/2020/01/e_elsendo-el-la-17-01-2020/

**Categories:** Elsendoj

**Audio:** https://pola-retradio.org/wp-content/uploads/2020/01/RetRadio_17.01.2020_vendredo_929.mp3

Podkasto: Ludu en nova fenestro | Elŝutu

La 929-a E_elsendo el la 17.01.2020 ĉe www.pola-retradio.org

Nia hodiaŭa felietono pri Koninda Pollando estas dediĉita al karnavala periodo en Pollando, grandparte retrorigarde. La komencaj kulturkronikaj informoj koncernas grandan ekspozicion pri la korea arto, kiu meze de januaro finiĝis en Varsovio kaj pliajn memoraĵojn pri bjalistoka poeto Wiesław Kazanecki, kiuj riĉigis la Podlaĥian Libraron. La E-komunumaj informoj rilatas al la decido de la aŭtoritatoj de Braziljo, kiu ekde 2020 en la listo de siaj eventoj la 26-an de julio solenos kiel Tagon de Esperanto; kaj al la kunlaboro inter Litova E-Asocio kun la novaĵagentejo Mano kraštas. Dank’ al ĝi la agentejo prezentas i.a. E-kurson, kiun gvidas Grazina OPULSKIENE. Krome ni informas pri la kunlaboro de Asocio Jura Brüschweiler kun Svisa E-Societo por aperigi nunjare libron pri Hector Hodler en lia 100-a mortodatreveno. Muzike akompanas nin bjalistokaj gejunuloj per la kanzono „Se sento scii povus” el la KD Bjalistokaj Prezentaĵoj. Asorti kantas pri „Verda hejmo Esperanto”. La apudanta nian programinformon foto referencas al la daŭranta karnavala periodo. Tradicie ni disponigas eksterelsende paralele legeblajn kaj aŭdeblajn tekstojn el la hodiaŭa elsendo en unuopaj rubrikoj de nia paĝo. Hodiaŭ t.e. estas „kulturkronikaj informoj” kaj „felietono”. Uzu tiun ĉi servon mem kaj rekomendu al aliaj, kiel efikan manieron altigi la aŭdokomprenon kaj parolkapablon. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D . I.a. pere de ĝi vi povas rapidigi aŭ malrapidigi la parolrapidecon konforme al viaj bezonoj.


---

# Preskaŭ la duono de la eŭropaj arbospecioj minacita

**Published:** 2020-01-21

**URL:** https://pola-retradio.org/2020/01/preskau-la-duono-de-la-europaj-arbospecioj-minacita/

**Categories:** Sciencaj informoj

**Audio:** /wp-content/uploads/2020/01/sc_mj_Multaj-europaj-arbospecioj-minacitaj_0105.mp3, /wp-content/uploads/2020/01/sc_mj_Multaj-europaj-arbospecioj-minacitaj_0105.mp3?_=36

Preskaŭ duono de la eŭropaj arbospecioj (42 procentoj) estas minacitaj de malapero. Pri tio avertis Internacia Unio de Naturprotekto (IUCN) en sia Ruĝa Libro de la eŭropaj arboj. Ĉefloke troviĝas eskulo kaj  aŭkupario. La Unio havanta sian sidejon en Gland, Svislando la unuan fojon publikigis liston de la endanĝerigitaj eŭropaj arbopecioj.  Laŭ la direktoro de la Dendrologia Instituto de la Pola Sciencakademio, d-ro Andrzej Jagodzińki tiu situacio povas  influi tutajn eŭropajn ekosistemojn.  Inter la kaŭzoj de ĉi tiu aferstato la Ruĝa Libro mencias rapidan plukonstruiĝon de urbaj aglomerejoj, erarojn ligitajn  kun la arboforhakado, arbarajn incendiojn, sanĝojn en la eŭropa ekosistemo  kaj klimatajn ŝanĝojn. Laŭ la aŭtoroj de la raporto signifagrade minacitaj estas eŭropaj specioj de arbustoj, muskoj kaj likenoj.

El la elsendo 21.01.2020. Legas Maciek – 1’05”


---

# Kontakto kun arto influas la vivodaŭron

**Published:** 2020-01-21

**URL:** https://pola-retradio.org/2020/01/kontakto-kun-arto-influas-la-vivodauron/

**Categories:** Sciencaj informoj

**Audio:** /wp-content/uploads/2020/01/sc_gk_Longa-vivo-dank-al-arto_0126.mp3, /wp-content/uploads/2020/01/sc_gk_Longa-vivo-dank-al-arto_0126.mp3?_=37

Kuracado pere de arto ne estas ideo nova, sed plej ofte oni parolas pri ĝi en la kunteksto de la psika sano. La plej novaj esploroj de sciencistoj el University College London elmontras, ke eĉ sporada kontakto kun arto kelkfoje dum la jaro malaltigas riskon de tro frua morto je 14 procentoj. La esploroj rilatis al personoj pli ol 50-jaraĝaj. Laŭ sciencistoj kontakto kun arto estas unu el la faktoroj – krom sociaj ligoj – povantaj esence influi la plibonigon de la bonfarto kaj fizika sano. Al personoj, kiuj en plej signifa grado povas profiti pro la terapiaj valoroj de la arto apartenas tiuj, kiuj ne inklinas partopreni la kulturan vivon. Temas pri personoj i.a. solecaj aŭ suferantaj deprimon. La britaj esploroj sugestas krome, ke hobioj ligitaj kun la arto, kiel pentrado, desegnado, kolorigado, lernado de ludo per muzikaj instrumentoj ankaŭ povas pozitive influi la homan sanstaton. Senepende de individuaj kapabloj la krea, arta aktiveco helpas kontraŭbatali streson, rolas kiel specifa meditado kaj ebligas distanciĝi disde premrezonadoj ligitaj kun la aferoj de la ĉiutaga vivo.

El la elsendo 21.01.2020. Legas Gabi – 1’26”


---

# E_elsendo el la 21.01.2020

**Published:** 2020-01-21

**URL:** https://pola-retradio.org/2020/01/e_elsendo-el-la-21-01-2020/

**Categories:** Elsendoj

**Audio:** https://pola-retradio.org/wp-content/uploads/2020/01/RetRadio_21.01.2020_wt_930.mp3

Podkasto: Ludu en nova fenestro | Elŝutu

La 930-a E_elsendo el la 21.01.2019 ĉe www.pola-retradio.org

En nia hodiaŭa elsendo ni  referencas al la novembra Malferma Tago en Roterdamo kaj al la tiama prelego de Orlando Raola pri Scienco en Esperanto. Konforme al la anonco ni prezentas ĝian duan kaj lastan samtempan parton. La komencaj aktualaĵoj rilatas al la vizito de la pola ĉefministro en Japanio kaj al la komenciĝanta hodiaŭ en Davos Internacia Ekonomia Forumo. La sciencbultenaj temoj traktas la minacitajn eŭropajn arbospeciojn kaj tion, ke kontakto kun la arto influas la vivodaŭron. En la merkreda elsendo ni aŭdas fragmente la kanzon „Ni Ĉiuj Ni” el la KD „Rebela sono” produktita de Vinilkosmo. La interreta foto pri vizito en muzeo estas ilustraĵo al la scienca temo pri sanfavora kontakto kun la arto. Ni memorigas, ke kiel kutime eblas konsulti la paralele legeblajn kaj aŭdeblajn tekstojn el nia elsendo. Ili troviĝas en la unuopaj rubrikoj de nia paĝo, hodiaŭ t.e. estas „novaĵoj” kaj „sciencaj informoj”. Dank’ al ĉi tiu nia servo eblas efike altigi la aŭdokomprenon kaj parolkapablon. Uzu do ĝin mem kaj rekomendu al aliaj. Nia elsendo estas aŭdebla ankaŭ en jutubo ĉe la kanalo Espero2009; ĝi ebligas laŭplaĉe reguligi la parolrapidecon: https://www.youtube.com/results?q=pola+retradio&sp=CAI%253D


---

# Pola dezajno en la kanada Toronto

**Published:** 2020-01-24

**URL:** https://pola-retradio.org/2020/01/pola-dezajno-en-la-kanada-toronto/

**Categories:** Kulturkroniko

**Audio:** /wp-content/uploads/2020/01/kk_gk_Ekspozicio-pri-la-pola-dezajno-en-Toronto_0134.mp3, /wp-content/uploads/2020/01/kk_gk_Ekspozicio-pri-la-pola-dezajno-en-Toronto_0134.mp3?_=38

Ĝis la 16-a de februaro 2020 en la kanada Toronto estas rigardebla ekspozicio dediĉita al la pola dezajno kadre de la festivalo „DesignTO 2020”. Kronologie ĝi proksimigas tion, kiel en la 100-jara historio de la pola dezajno iuj materialoj, temoj kaj formoj revenas alprenante novan vizaĝon. Organizita kadre de la solenadoj de la 100-jariĝo de la regajnita suvereneco de Pollando ĝi ligas pasintecon kun la nuntempo proksimigante la atingaĵojn de la pola dezajno tra la atingaĵoj de la nuntempa pola grafiko. 25 polaj ilustristoj de juna kaj meza generacioj kaj freŝbakitaj diplomitoj interpretis 100 verkojn de la polaj projektintoj. Krom mebloj, vitraĵoj aŭ porcelanaĵoj – kutime vekantaj asociaciojn kun dezajno – estas prezentitaj literfasonoj, markosimboloj, infanaj ludiloj, lumreklamiloj, glisilo, skotero, pola dolĉaĵo „Ptasie Mleczko” [birda lakto], pola sporta ludo Ringo. La ekspozicio prezentante 100 plastikajn interpretojn de 100 objektoj proksimigas samtempe 100 diversajn historiojn ligitajn kun konkretaj projektoj. Ĝi reliefigas kiel kreiĝas ideoj kaj kiel eksterordinara estas dezajno, la artbranĉo kiu nin  ĉirkaŭas en la ĉiutaga vivo.

El la elsendo 24.01.2020. Legas  Gabi – 01’34”


---

# Koninda pola arkitekto:  Henryk Marconi

**Published:** 2020-01-24

**URL:** https://pola-retradio.org/2020/01/koninda-pola-arkitekto-henryk-marconi/

**Categories:** Felietonoj

**Audio:** /wp-content/uploads/2020/01/fel_bp_Henryk-Marconi_0555.mp3, /wp-content/uploads/2020/01/fel_bp_Henryk-Marconi_0555.mp3?_=39

La ĉefheroo de nia hodiaŭa felietono estas Henryk Marconi, unu el la plej elstaraj arkitektoj sur la polaj teritorioj en la 19-a jarcento. Li aŭtoris plurajn reprezentajn konstruaĵojn  en la novrenesanca, klasikisma kaj novgotika stiloj en diversaj polaj urboj. Plimulto troviĝas en Varsovio. Temas i.a. pri la Hoteloj Europejski kaj Bristol, pri palacoj de Branicki-familio kaj de Andrzej Zamoyski, pri preĝejoj de Ĉiuj Sanktuloj, de s-ta Karolo Boromeo, de s-ta Anna en la varsovia Wilanów. Li prilaboris krome la projekton de la unua varsovia akvodukto, kiu komencis funkcii en 1855. Entute li aŭtoras pli ol 40 arkitekturajn projektojn. Tiuj malpli grandaj aŭ tiuj, kiujn li administris aŭ korektis estis pli ol 50. Malgraŭ la militdetruoj – la du mondmilitoj – daŭre eblas admiri en Pollando konstruaĵojn kreiĝintajn laŭ lia projekto, detale kaj zorgeme rekonstruitajn post la 2-a mondmilito. Enrice Marconi naskiĝis en januaro 1792 en Romo en la familio de arkitekto, profesoro de la roma Belarta Akademio. Li edukiĝis sub la gvido de sia patro, sekve en la bolonja universitato kaj la tiea Belarta Akademio. Poste li laboris kiel desegnoinstruisto en Lugo. Samtempe li komencis laborojn pri arkitekturaj projektoj, kiuj rapide alportis al Enrice ĉiam pli da premioj en arkitekturaj konkursoj. Havante jam 30 jarojn li venis al Pollando laŭ invito de generalo Ludwik Michał Pac, por finkonstrui lian palacon en la loko Dowspuda en la podlaĥia regiono. Post la brila plenumo de la tasko Pac tuj konfidis al li la elkonstruon de Pac-Palaco en Varsovio. Henryk Marconi rapide radikiĝis en Pollando. Lia edzino fariĝis Małgorzta familie Heiton, la filino de la palaca ĝardenisto. Kun ŝi Marconi havis ses geinfanojn, kiuj en plimulto lasis spuron en la kultura vivo de la lando. Karol fariĝis pentristo, Władysław – pentristo kaj artkonservisto, Leandro – arkitekto. Eleonora edziniĝinte al Antoni Kolberg estis la patrino de i.a. Henryk Wilhelm – la pioniro de la optika industrio en Pollando. La aliaj filoj de Henryk estis Jan – inĝeniero,  Henryk – industriisto. Ties filo Bogdan fariĝis konata pola pentrarta konservisto, profesoro de la varsovia Belarta Akademio.  Sed ni lasu tiun flankvefton. Kvar jarojn post sia alveno al Pollando Henryk Marconi en 1826 transprenis la oficon de la konstrukonsilisto. Unu jaron poste li komencis labori en la Fako de la Industrio kaj Komerco de la registara komisiono por la Internaj kaj Religiaj Aferoj kaj por la Publika Klerigo. Henryk Marconi kreis pli ol grandegan kvanton de la konstruaĵojn. Li metis la bazon por la polaj arkitekturaj studoj.  En la jaroj 1851-58 Henryk Marconi estis profesoro en la varsovia Belarta Akademio. Ankoraŭ post la fermo de la altlernejo li lekciis almenaŭ dum 10 pliaj jaroj.  Tie li instruis arkitekturon ekde la fundamentoj kaj komplekse. Dank’ al li arkitekturo ĉesis  esti nur unu el la artbranĉoj kaj al kelkdek siaj disĉiploj Marconi transdonis plenon de siaj konoj pri la fako.  Marconi lekciis ankaŭ en la inĝenieria lernejo de vojoj kaj pontoj ĉe la Varsovia Universitato. Krome li  estis membro de multaj altlernejoj – i.a. de la Akademio de s-ta Luko en Romo, de la Belartaj Akademioj en Bolonjo kaj Florenco, de la Cara Akademio de la Belartoj en Petersburgo. Li membris ankaŭ  en la Filantropa Societo, el la konstrukomitato de la varsovia Teatro la Granda kaj en la komitato por la alikonstruo de la Saksa Palaco. Henryk Marconi apartenas al la plej fekundaj arkitektoj de sia epoko. Pollandon li traktis kiel sian duan hejmlandon. Fontoj mencias lian partoprenon en la kontraŭca novembra insurekcio 1831, kaj financan subtenon vivfine por la januara kontraŭcara insurekcio  1863.  Li mortis la 21-an de februaro 1863 kaj eterne ripozas en la varsovia nekropolo Malnova Powązki.

El la elsendo 24.01.2020. Legas Barbara – 5’55”


---

# Ekspozicio kronanta la Jaron de Moniuszko

**Published:** 2020-01-24

**URL:** https://pola-retradio.org/2020/01/ekspozicio-kronanta-la-jaron-de-moniuszko/

**Categories:** Kulturkroniko

**Audio:** /wp-content/uploads/2020/01/kk_mj_Ekspozicio-sumiganta-la-Jaron-de-Stanislaw-Moniuszko_0122.mp3, /wp-content/uploads/2020/01/kk_mj_Ekspozicio-sumiganta-la-Jaron-de-Stanislaw-Moniuszko_0122.mp3?_=40

En la sidejo de la kulturministerio en Varsovio estas rigardebla ekspozicio „Moniuszko”. Ĝi simbole fermas la Jaron de Stanisław Moniuszko, kiun enlande kaj eksterlande oni solenis pasintjare en la 200-a naskiĝdatreveno de la elstara pola komponisto. La ekspozicion formas dek kelkaj paneloj dokumentantaj la plej gravajn faktojn  el la vivo de la komponisto, liajn ideojn, tion kia homo kaj kreanto Moniuszko estis. Tiun bildon kompletigas arkivaj fotografaĵoj kaj krokizoj, kostumoj el la lasta, dek unua enscenigo de la opero „La Fantoma Nobeldomo” en la varsovia Teatro la Granda. Dank’ al la interesa ekspozicikoncepto Stanisław Moniuszko estas prezentita ne nur kiel elstara kulturkreanto, kies serioza rigardo estas konata el la portretoj. Eblas konatiĝi kun li ankaŭ kiel amanta edzo kaj patro de plurmembra familio, homo konanta problemojn de la ĉiutaga vivo. Li samtempe prezentiĝas kiel sentema komponisto dotita de la talento emfazi naciajn sentojn en la malfacila periodo, kiam pro la 18-jarcentaj dispartigoj Pollando ne ekzistis kiel suverena ŝtato.

El la elsendo 24.01.2020. Legas  Maciek – 01’22”


---

# E_elsendo el la 24.01.2020

**Published:** 2020-01-24

**URL:** https://pola-retradio.org/2020/01/e_elsendo-el-la-24-01-2020/

**Categories:** Elsendoj

**Audio:** https://pola-retradio.org/wp-content/uploads/2020/01/RetRadio_24.01.2020_vendredo_931.mp3

Podkasto: Ludu en nova fenestro | Elŝutu

La 931-a E_elsendo el la 24.01.2020 ĉe www.pola-retradio.org

Nia hodiaŭa felietono estas dediĉita al Henryk Marconi, italdevena arkitekto, kiu radikiĝinte en Pollando kreis multegajn imponajn konstruaĵojn kaj kiel lekcianto de la Belarta Akademio metis fundamentojn por la pola arkitekturo. La komencaj kulturkronikaj informoj koncernas sumigan ekspozicion pri Stanisław Moniuszko en Varsovio en la sidejo de la kulturministerio; la daŭrantan en la kanada Toronto ekspozicion pri la pola dezajno. La E-komunuma informo rilatas al la komuna deklaro de UEA/ILEI okaze de Internacia Tago de Edukado. Ĝi aperis kiel Gazetara Komuniko de UEA (uea.org) . Muzike akompanas nin Helena Melnikowa per sia kanzono „Nesciate”. La apudanta nian programinformon foto referencas al la hodiaŭa felietono, prezentante la ne plu ekzistantan palacon de generalo Pac, kiun aŭtoris Henryk Marconi. Kiel kutime ni disponigas eksterelsende paralele legeblajn kaj aŭdeblajn tekstojn el la hodiaŭa elsendo en unuopaj rubrikoj de nia paĝo. Hodiaŭ t.e. estas „kulturkronikaj informoj” kaj „felietono”. Uzu tiun ĉi servon mem kaj rekomendu al aliaj, kiel efikan manieron altigi la aŭdokomprenon kaj parolkapablon. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D . I.a. pere de ĝi vi povas rapidigi aŭ malrapidigi la parolrapidecon konforme al viaj bezonoj.


---

# Sunhorloĝoj sur la antikvaj mozaikoj

**Published:** 2020-01-28

**URL:** https://pola-retradio.org/2020/01/sunhorlogoj-sur-la-antikvaj-mozaikoj/

**Categories:** Sciencaj informoj

**Audio:** https://pola-retradio.org/wp-content/uploads/2020/01/sc_bp_Sunhorlogoj-sur-la-antikvaj-mozaikoj_0232.mp3, https://pola-retradio.org/wp-content/uploads/2020/01/sc_bp_Sunhorlogoj-sur-la-antikvaj-mozaikoj_0232.mp3?_=41

Ĝis nun oni asertis, ke ekzistas nur 7 antikvaj mozaikoj sur kiuj videbliĝas sunhorloĝoj. Pola esploristo, profesoro Marek Olszewski identigis 8 nekonatajn mozaikajn prezentojn de sunhorloĝoj denove analizante konatajn antikvaĵojn. La ekzamenitaj de li objektoj devenas ĉefe el la meditereanea regiono, i.a. Turkio, Italio, Jordanio, Francio aŭ Jerusalemo. Historiistoj kaj arkeologoj konis ilin de jardekoj. Sed ĝis nun sunhorloĝoj estis identigataj kun olivlampo, nilometro aŭ eĉ kolono kovrita de tolaĵpeco. Laŭ la pola arkeologo el la Varsovia Universitatao la ĝisnuna problemo kun identigo de tiuj objektoj ligiĝis kun tre skema prezento kaj apliko de specifa perspektivo. La ideo pri reinterpreto de la konataj mozaikoj aperis dum liaj laboroj pri unu el la 6-jarcentaj mozaikoj en Jerusalemo, malkovrita proksime al la Damaska Pordego, monumenteca enirego al la antikva urbo. Inter riĉe vestitaj virinoj troviĝas mistera objekto, kiun sciencistoj komence de la 20-a jarcento difinis kiel olivlampon aŭ kolonon. Post ĝisfunda analizo kaj komparo kun la malkovrita dum foslaboroj sunhorloĝo eblis konkludi, ke ĉi tiu mozaiko same kiel aliaj al ĝi similaj prezentas sunhorloĝon. Profesoro Olszewski identigis ankaŭ aliajn sunhorloĝojn. I.a. sur la tiel nomata Mapo el Madaba, grandega planka mozaiko nun troviĝanta en la kirko de sankta Georgo en Madaba, Jordanio. Ĝi bildigas mapon de la Proksimia Oriento en la bizanca epoko. La sunhorloĝoj estis tre ofte uzataj en la antikva epoko. Ili apartenas al la plej malnovaj mezuraj instrumentoj. La plej malnovaj devenas el la antikva Egipto. En la meditereanea regiono ili troviĝis same en la publikaj kiel ankaŭ en la privataj lokoj. El la elsendo 28.01.2020. Legas Barbara – 2’32”


---

# Protekto de konsumantoj kontraŭ Artefarita Inteligenteco

**Published:** 2020-01-28

**URL:** https://pola-retradio.org/2020/01/protekto-de-konsumantoj-kontrau-artefarita-inteligenteco/

**Categories:** Novaĵoj

**Audio:** https://pola-retradio.org/wp-content/uploads/2020/02/w_mj_Protekti-konsumantojn-kontrau-AI_0118.mp3, https://pola-retradio.org/wp-content/uploads/2020/02/w_mj_Protekti-konsumantojn-kontrau-AI_0118.mp3?_=42

Komisiono por la interna merkato de la Eŭropa Parlamento proklamis antaŭnelonge rezolucion, per kiu ĝi alvokas la Union, ke la evoluigon de la Artefarita Inteligenteco kaj Aŭtomata Alprenado de Decidoj (ADM) akompanu forta protekto de la konsumantoj. Aŭtomata alprenado de decidoj signifas procezojn de decidalprenado helpe de teknologiaj rimedoj sen la homa interveno (ekzemple en la interretaj bankoj). Eŭropaj deputitoj asertas, ke konsumantoj rilatantaj kun la sistemo ADM devas estis konforme informitaj kiel ĝi funkcias, kiel eblas kontakti homon kun decidkompetentoj kaj kiel eblas ekzameni kaj korekti la decidojn de la sistemo. La deputitoj alvokas ankaŭ la Eŭropan Komisionon prezenti leĝdonan propronon, alkonformigontan la uniajn sekurecregulojn rilate al produktoj por protekti konsumantojn. Ili alvokas ankaŭ prilabori taksosistemon de risko ligita kun la Artefarita Inteligenteco kaj Aŭtomata Alprenado de Decidoj. La rezolucipropono estos prezentita al la ŝtatoj membroj kaj Eŭropa Komsiono dum la plej proksima plensesio.

El la elsendo 28.01.2020. Legas Maciek – 1’18”


---

# La 75-jariĝo de la liberigo de Auschwitz-Birkenau

**Published:** 2020-01-28

**URL:** https://pola-retradio.org/2020/01/la-75-jarigo-de-la-liberigo-de-auschwitz-birkenau/

**Categories:** Novaĵoj

**Audio:** https://pola-retradio.org/wp-content/uploads/2020/01/w_msz_Datreveaj-solenajoj-de-liberigo-de-la-germana-koncentrejo-Auschwitz_0201.mp3, https://pola-retradio.org/wp-content/uploads/2020/01/w_msz_Datreveaj-solenajoj-de-liberigo-de-la-germana-koncentrejo-Auschwitz_0201.mp3?_=43

Dum la lastlundaj solenaĵoj omaĝantaj la 75-an datrevenon de la liberigo de la eksa germana koncentrejo kaj mortotendaro Auschwitz-Birkenau partoprenis ĉirkaŭ 200 eksaj saviĝintaj  malliberigitoj kaj 60 delegacioj reprezentantaj ŝtatojn kaj internaciajn organizojn. Dum la porokazaj solenaĵoj la prezidento de Pollando, Andrzej Duda akcentis, ke la falsado de la historio de la 2-a mondmilito, kontestado de la krimoj de la hombuĉado, neado de holokaŭsto kaj ankaŭ instrumenta utiligado de Auschwitz por kiu ajn celo signifas senhonorigadon de la memoro de la viktimoj. Germanoj establis la koncentrejon Auschwitz por poloj en 1940. Du jarojn poste kreiĝis Auschwitz II-Birkenau, kiel ekstermoloko de judoj. Germanoj murdis tie ĉirkaŭ unu milionon 100 mil virinojn, virojn kaj infanojn, ĉefe judojn, sed ankaŭ polojn, romaojn, sovetuniajn ostaĵojn kaj homojn de diversaj naciecoj. La koncentrejon la 27-an de januaro 1945 liberigis la Ruĝa Armeo. La usona prezidento deklaris la 27-an de januaro 2020 la Nacia Tago de memoro pri la 75-a datreveno de la liberigo de Auschwitz. Li alvokis ĉiujn usonanojn soleni ĉi tiun tagon per specialaj programoj, solenaĵoj, preĝoj kaj rememoroj. La solenaĵojn sur la tereno de la koncentrejo Auschwitz finis komuna interreligia preĝo de kristanoj kaj judoj.

El la elsendo 28.01.2020. Legas Milada – 2’01”


---

# Ĉiuminute 30 mil novaj boteloj en Meditereaneo

**Published:** 2020-01-28

**URL:** https://pola-retradio.org/2020/01/ciuminute-30-mil-novaj-boteloj-en-meditereaneo/

**Categories:** Novaĵoj

**Audio:** https://pola-retradio.org/wp-content/uploads/2020/02/w_kg_Daura-poluciado-de-Meditereaneo_049.mp3, https://pola-retradio.org/wp-content/uploads/2020/02/w_kg_Daura-poluciado-de-Meditereaneo_049.mp3?_=44

La unia organizaĵo ARLEM alarmas, ke ĉiuminute en Meditereaneon enfalas 30 mil plastaj boteloj. Tio signifas endanĝerigon de la marspecioj, ekosistemoj kaj nutroĉeno, kies parto estas ankaŭ homoj.  Samtempe la meditereanea regiono varmiĝas 20 procentojn pli rapide ol la cetera mondo. La raporto de ARLEM alvokas establi organizon de la meditereaneaj landoj sub la gvido de la Unio. Ĝi kompetentus pri direktivoj validaj por ĉiuj landoj de la regiono. La raporto pro la nuna stuacio kulpigas la aktivadon de homo, prognozante krome, ke en 2050 en la maroj estos pli da plastikaĵoj ol fiŝoj.

El la elsendo 28.01.2020. Legas Krystyna – 0’49”


---

# E_elsendo el la 28.01.2020

**Published:** 2020-01-29

**URL:** https://pola-retradio.org/2020/01/e_elsendo-el-la-28-01-2020/

**Categories:** Elsendoj

**Audio:** https://pola-retradio.org/wp-content/uploads/2020/01/RetRadio_28.01.2020_mardo_932.mp3

Podkasto: Ludu en nova fenestro | Elŝutu

La 932-a E_elsendo el la 28.01.2019 ĉe www.pola-retradio.org

En nia elsendo ni proponas denove renkontiĝon kun E-literaturo. Ĉi-foje temas pri la 90-a fragmento de la romano „Quo Vadis” de la pola Nobel-premiito Henryk Sienkiewicz en la E-traduko de Lidia Zamenhof. La komencaj aktualaĵoj koncernas la hieraŭ pasintan 75-an datrevenon de la liberigo de la germana mortotendaro Auschwitz-Birkenau; la rezolucion de la Eŭropa Parlamento pri protekto de konsumantoj kontraŭ Artefarita Inteligenteco; pri grava polucio de Meditereaneo, pri kio raportis ARLEM. La sciencbultena temo rilatas al malkovro de pola sciencisto pri sunhorloĝoj – ĝis nun maltrafe identigataj – sur la antikvaj mozaikoj. Ni aŭdas fragmente la kanzonon de Julián Hernández el la kasedo „Ami kaj kanti Esperante”. La interreta foto bildigas la historian mozaikan mapon en Madaba, Jordanio kiu i.a. prezentas ne tuj rekonitan sunhorloĝon. Ni memorigas, ke kiel kutime ankaŭ hodiaŭ eblas konsulti la paralele legeblajn kaj aŭdeblajn tekstojn el nia elsendo. Krome nia arkivejo prezentas centojn da malpli novaj en unuopaj rubrikoj de nia paĝo. Hodiaŭ ili troviĝas en la rubrikoj „novaĵoj” kaj „sciencaj informoj”. Dank’ al ĉi tiu nia servo eblas efike altigi la aŭdokomprenon kaj parolkapablon. Uzu do ĝin mem kaj rekomendu al aliaj. Nia elsendo estas aŭdebla ankaŭ en jutubo ĉe la kanalo Espero2009; ĝi ebligas laŭplaĉe reguligi la parolrapidecon: https://www.youtube.com/results?q=pola+retradio&sp=CAI%253D


---

# Homo, persono, personulo. Portreto en la religia spaco

**Published:** 2020-01-31

**URL:** https://pola-retradio.org/2020/01/homo-persono-personulo-portreto-en-la-religia-spaco/

**Categories:** Kulturkroniko

**Audio:** /wp-content/uploads/2020/01/kk_mj_Portreto-en-la-religia-spaco_ekspozicio-en-Frombork_0116.mp3, /wp-content/uploads/2020/01/kk_mj_Portreto-en-la-religia-spaco_ekspozicio-en-Frombork_0116.mp3?_=45

Interesan ekspozicion eblas rigardi ĝis la 30 de aprilo 2020 en Frombork, la norda Pollando, en la iama Episkopa  Palaco.  Ĝi prezentas formalajn kaj ikonografiajn verkojn, kiuj ebligas profundiĝi en la ideon de portreto, kiu prezentas homon – personon – personulon. La ekspozicio reliefigas, ke historia portreto destinita por la religia spaco havas riĉan ikonografian kaj idean spktrojn. Eternigante >homon – personon – personecon< ĝi kreis bildon, kiu rezistis la tempon kaj Fortunon, kreis bildon de heroo, bona kristano, batalema kavaliro, virta/pia virino, vera saktulo, ideala sacerdoto. La ekspozicion formas du traiĝantaj sferoj – de la katolika kaj de la protestanta ikonografio pruvantaj, ke kaze de „portreto” ambaŭ reciproke ĉerpis unu de la alia kaj inspiris sin reciproke.  La ekspozociataj verkoj devenas el la preĝejoj de la Varmia Arkidiocezo kaj Diocezo de Elbląg, el monakejoj kaj klostroj, el muzeaj kaj privataj kolektoj.

El la elsendo 31.01.2020. Legas  Maciek – 01’16”


---

# Kryzysztof Wodiczko en la tokia Mori Art Museum

**Published:** 2020-01-31

**URL:** https://pola-retradio.org/2020/01/kryzysztof-wodiczko-en-la-tokia-mori-art-museum/

**Categories:** Kulturkroniko

**Audio:** /wp-content/uploads/2020/01/kk_mj_Krzysztof-Wodiczko-en-la-tokia-Mori-Art-Museum_0116.mp3, /wp-content/uploads/2020/01/kk_mj_Krzysztof-Wodiczko-en-la-tokia-Mori-Art-Museum_0116.mp3?_=46

Ĝis la 29-a de marto 2020 en la tokia Mori Art Museum daŭras la ekspozicio “Future and the Arts”, dediĉita al la estonteco de homo en la kreado de artistoj laborantaj lime de vidartoj kaj novaj teknologioj. En ĝi estas prezentataj i.a. la rezultoj de kunlaboro de la pola dojeno en ĉi tiu sfero Krzysztof Wodiczko kun Rafael Lozano Hemmer.  Lozano-Hemmer estas meksika-kanada elektronika artisto  aplikanta en sia laboro arkitekturajn ideojn, ideojn de teknologia teatro kaj performance. La loĝanta kaj laboranta en Novjorko, Bostono kaj Varsovio Krzysztof Wodiczko laŭ edukiteco projektisto sian inĝenierian-projektistan sperton aplikas por vastigi la artesprimon. Wodiczko estas laŭreato de multaj premioj, kiel Hiroshima Art Prize, Kepes Arts Prize, premio de Katarzyna Kobro. Lia nuna prezento en la tokia Mori Art Museum okazas kadre de la eventoj omaĝantaj la 100-jariĝon de la polaj-japanaj diplomatiaj rilatoj.

El la elsendo 31.01.2020. Legas  Maciek – 01’16”


---

# „Povus esti simple”  de Persone

**Published:** 2020-01-31

**URL:** https://pola-retradio.org/2020/01/povus-esti-simple-de-persone/

**Categories:** Felietonoj

**Audio:** /wp-content/uploads/2020/01/fel_mn_Persone_recenzo_0606.mp3, /wp-content/uploads/2020/01/fel_mn_Persone_recenzo_0606.mp3?_=47

La rok-bando „Persone”, kiel unu el la plej famaj muzikensembloj en Esperantujo, ne bezonas prezentadon. Plimulton de sia repertuaro la grupo registris en 5 albumoj, kiuj eldoniĝis inter la jaroj 1987 kaj 2002. Dum ĉi tiu periodo „Persone” sukcesis krei kaj evoluigi sian individuan kaj tuj rekoneblan stilon. En la mallonga recenzo mi tamen dezirus fokusiĝi pri nur unu iliaj KDoj, pri tiu, kiun mi opinias la plej matura kaj interesa – Povus esti simple. Kiel oni scias, 100-elcente objektiva taksado de la muzikaĵoj ne estas ebla. En niaj opinioj, konforme al cirkonstancoj, speguliĝas diversaj faktoroj: gusto, antaŭjuĝoj (pozitivaj aŭ negativaj) kaj scio. Krom tio indas rimarki, ke ĉiu muzikstilo aŭ ĝenro funkcias fakte kiel iom aparta lingvo, kiun la aŭskultanto devas ekkoni, se li volas kompreni kaj ĝui la nuancojn de la konsiderata verko. Rilate al la perspektivo, en kiu mi vidas la kanzonojn de „Persone”, tutcerte influis ĝin miaj personaj muzikaj spertoj de akademia teoriisto kaj flutisto, kaj miaj inklinoj al verkoj de renesancaj kaj barokaj komponistoj. En ĉi tiu momento la aŭskultantoj sendube komencos mediti pri tio, kiajn aspektojn de la priparolataj verkoj tia „klasika” muzikisto kiel mi trovas interesaj. La albumo Povus esti simple konsistas el 13 kanzonoj. La unua afero, kiu altiris mian atenton, estis kvalito kaj diverseco de la tekstoj. Tiun sferon mi traktas kiel aparte gravan por vokalaj verkoj. Se poeziaĵon mi trovas banala kaj naiva, mi tuj ĉesas interesiĝi pri la kanzono, kaj eĉ la plej rafina muzika prilaboraĵo ne helpas. Feliĉe, tio ne estas la kazo de la albumo Povus esti simple. Sendepende de tio, ĉu la verko pritraktas amon aŭ aliajn aferojn, la teksto de ĉiu registrita kanzono enhavas en si iun interesan problemon aŭ enigmon (aŭ ambaŭ). Mi eĉ riskus la tezon, ke super la poezio de la tuta albumo ŝvebas certa melankolia ero kaj etoso de Weltschmerz. Tiel estas eĉ en la kazoj de kanzonoj kun tre vigla muzikstilo. Amo okazas afero tre komplika, kiu igas homojn suferi pro dubo, honto, soleco aŭ malebleco konstrui „pontojn inter kor’ kaj kor’”. Vivo devigas nin kaŝi siajn emociojn en eterna maskerado, kaj la veran memon oni povas malkaŝi nur post „la leviĝo de la lun’”. „Revoj” ne realigeblas kaj finfine ĉio „glitas el la man’”. Inter falantaj bomboj kaj malracia homkonduto naskiĝas nur demando, kiu freneziĝis: „ĉu la mondo, ĉu ni”. Ĉu tio ne estas komuna dilemo de la Esperantistaro? Sed la kanzonoj ne estus kanzonoj sen kantado kaj sonoj de instrumentoj. La ĝeneralan muzikstilon de la albumo oni povas priskribi kiej dura, intensa kaj eĉ iom intence kruda, kun intensaj gitarsono kaj akompano de la perkutinstrumentoj. Ĝi estas ankaŭ tre vigla kaj samtempe bone korespondanta kun karaktero de la tekstoj. En kelkaj kantoj la muziko eĉ ilustras la tekston kvazaŭ retorike, emfazante specifajn frazojn aŭ vortojn. Ekzemple en la fama „Revoj” la gitarakompano ŝajnas imiti pluverojn menciitaj en la unua frazo de la poeziaĵo („pluva aprilo”), kaj en la refreno revoj falas surteren ne nur tekste sed ankaŭ melodie. Tiaj frandaĵoj estas multe pli, kaj ĉiu atenta aŭskultanto sendube kapablos trovi ilin mem. Kvankam plimulton de la kanzonoj karakterizas ĵus menciita vigleco, en la KD estas ankaŭ kelkajn molajn kaj lirikajn komponaĵojn, kiel „Ili venos”, „Kiam amo regas” aŭ „Nun mallumas ekstere”. Tio donas al la aŭskultantoj momenton de mildigo kaj faras la albumon interne diferenciga. Indas ankaŭ konsideri la harmonian lingvon, sampemte simplan kaj rafinitan, kun interesa uzado de diskretaj disonancoj en la formo de diversaranĝitaj pasnotoj kaj sest- kaj septakordoj. Tiuj ĉi lastaj abundas, kiel oni povas ekspekti, ĉefe en la lirikaj kanzonoj, sed ne nur. Finfine oni devas diri kelkajn vortojn pri la prezentado. La sonkvalito estas tre klara, kaj ĉiujn tavolojn de la muzika strukturo oni facile perceptas. Martin Wiese kantas kun granda esprimpleneco kaj imagpovo. Lia prononco estas bona, sed en kelkaj frazoj, precipe kiam gitaroj tre laŭte akompanas aŭ ludas en alta registro, ĝi povintus esti iom pli klara. Mi devas konfesi, ke de tempo al tempo mi necesis kontroli la skribitan tekston, ĉar ne ĉiam mi certis pri unuopaj vortoj. Indas ankaŭ rimarki bonan akordon kaj agordon de la bando. Tio gravas precipe rilate al la kantado, ĉar, bedaŭrinde, ne ĉiam Esperantistaj vokalistoj disponas korektan intonacion, kaj mistrafitaj sonaltoj estas dolorego por aŭdo kaj malreklamo por nia muzikkulturo. Resume: Povus esti simple estas tre bela kaj matura albumo, vera klasikaĵo, pri kiu ni vere povas fieri.

El la elsendo 31.01.2020. Legas Marek – 6’06”


---

# Koninda Pollando: La kastela-parka komplekso en Krasiczyn

**Published:** 2020-01-31

**URL:** https://pola-retradio.org/2020/01/koninda-pollando-la-kastela-parka-komplekso-en-krasiczyn/

**Categories:** Felietonoj

**Audio:** /wp-content/uploads/2020/01/fel_bp_Koninda-PL_La-kastela-parka-komplekso-en-Krasiczyn_0609.mp3, /wp-content/uploads/2020/01/fel_bp_Koninda-PL_La-kastela-parka-komplekso-en-Krasiczyn_0609.mp3?_=48

Hodiaŭ ni invitas vin gesinjoroj al la loko Krasiczyn, en la sud-orienta Pollando por konatiĝi kun la kastela-parka komplekso, kiu ekde 2018 estas kalkulita kiel plia Historimonumento de Pollando. Temas pri unu el la plej belaj trezoroj de la renesanca-manierisma arkitekturo en Eŭropo. Ĝian konstruon lime de  la 16-a kaj  17-a jarcentoj komencis grafo Stanisław Krasicki, la kastelestro de Przemyśl. Tiun verkon daŭrigis lia filo Marcin, unu el la plej elstaraj tiam artmecenatoj en Pollando, transfominte la  krudan defendokonstruaĵon en imponan rezidejon. Ĝiaj flankoj levitaj sur la kvadrata plano estas orientitaj al kvar flankoj de la mondo. Ĉe la anguloj elstaras kvar diversaj turoj: Dia, Papa, Reĝa kaj Nobela aŭ Kavalira spegulante la mondokierarkion observatan de la fondintoj. Krom la ĵus menciitaj turoj estas ankoraŭ la 49-a metra Horloĝa ĉe kiu tra pordego kaj levponto – poste ŝtona – kondukis la vojo el la ekzistinta urbo. Ekde kelkaj jaroj ĝi estis disponigita al turistoj, kiuj de ĝia supro povas rigardi la vastan ravan panoramon.  De la kastela korto ĉirkaŭita per subarkadaj pasejoj eblas admiri aliflanke tre malofte renkontatajn, belegajn sgrafitartajn dekoraĵojn prezentantajn la bibliajn scenojn kaj medalionojn kun la bustoj de romiaj imperiestroj, kun bildoj de la polaj reĝoj kaj ĉasistaj scenoj. Ilia plena surfaco egalas al ĉirkaŭ 3500 kvadrataj metroj. La alikonstrulaboroj okazis sub la gvido de la italaj arkitektoj, sed la ornamajn kaj dekorajn laborojn plenumis lokaj artistoj. Pri la signifo kaj brilo de la kastelo en sia epoko atestas la fakto, ke ĝi gastigis ankaŭ polajn reĝojn i.a. Sigismundon la 3-an Vasa, Vladislavon la 4-an, Johanon Kazimiron. Post la senhereda morto de Krasicki-familio la kastelon kaj apartenantaj al ĝi havaĵoj transprenis reprezentantoj de aliaj magnataj familioj. Fine, en 1835 aĉetis ĝin princo Leon Ludwik Sapieha kaj ĝuste al  ĉi tiu princa familio la kastela-parka rezidejo plufloris dum pli ol 100 jaroj. Ili restaŭris la kastelon, establis segejon, bierfarejon kaj fabrikon de agrikulturaj maŝinoj samtempe aktivante favore al la ekonomia kaj socia evoluo de la regiono. Sapieha-familio inaŭguris belan tradicion planti en la kastela parko arbon ĉiukaze post la naskiĝo de siaj infanoj. Kverkon, kiu simbolas forton kaj potencon honore al filo, titlion – kiu simbolas fekundecon kaj amon honore al filino.  La kastelo malgraŭ pluraj incendioj kaj militoj konservis neŝanĝitan konstrubulon el la komenco de la 17-a jarcento. Tamen la 2-a mondmilito signis ĝian finon. Ĝis hodiaŭ oni rakontas pri la detrauj sekvoj, per kiuj frapis ĝin sovetuniaj trupoj, kiuj eniris tien en septembro 1939. Dum pli ol unu kaj duona semajnoj sur la kastela korto brulis ĉiuj dokumentoj, memoraĵoj, pentraĵoj, libroj, mebloj, kiujn la posedintoj ne sukcesis forveturigi el la kastelaj ĉambregoj. La riĉe ornamita sarkofago de la 16-jara princino Zofia el la karara marmoro estis frakasita. Bonŝance la sarkofagon, kiel ankaŭ la kastelan kapelon – unu el la plej elstaraj arkitekturaj elementoj de la kastelo en la Dia Turo komparata al la Sigismunda Kapelo en la krakova reĝa Wawel-kastelo – oni sukcesis restaŭri. La kastelon ĉirkaŭas sur la areo de 14 kaj duona hektaroj unu el la plej belaj en Pollando panoramaj parkoj, kies origino ankaŭ devenas el la 17-a jarcento.  La nuna plano kaj aranĝo de la kreskaĵoj ligiĝas kun inventemo kaj vojaĝpasio de Sapieha-familio. La malnovaj plantoj estis riĉigitaj per novaj kreskaĵoj. La riĉo de la plantoj – pli ol 200 arbo- kaj arbustospecioj, ravantaj en ĉiu jarsezono, inkluzive de ekzotikaj kaj zorge protektataj – estas aldona atuto de la kastelo en Krasiczyn. Aktuale en la kastelo troviĝas hotelo kun la konferenca centro. La gastoj havas la ŝancon viziti la kastelon kaj parkon kun gvidanto. Aparta atrakciaĵo estas la nokta vizitado de la kastelaj ĉambroj kun lakeo, dum kiu onidire eblas renkonti la spiriton de la Blanka Damo, onidire la junaĝe mortinta Zofia.

El la elsendo 31.01.2020. Legas Barbara – 6’09”


---

# E_elsendo el la 31.01.2020

**Published:** 2020-01-31

**URL:** https://pola-retradio.org/2020/01/e_elsendo-el-la-31-01-2020-2/

**Categories:** Elsendoj

**Audio:** https://pola-retradio.org/wp-content/uploads/2020/01/RetRadio_31.01.2020_pt_933.mp3

Podkasto: Ludu en nova fenestro | Elŝutu

La 933-a E_elsendo el la 31.01.2020 ĉe www.pola-retradio.org

Nia hodiaŭa felietono pri koninda Pollando kondukas al la 17-jarcenta kastela-parka komplekso en Krasiczyn en la sud-orienta Pollando. Ĝian belecon eblas admiri ankaŭ virtuale i.a. ĉe la adreso: https://www.youtube.com/watch?v=JAaKMtt1zCU. La komencaj kulturkronikaj informoj rilatas al la prezento de la pola artisto Krzysztof Wodiczko en la Tokia Mori Art Museum kaj al la daŭranta en la pola Frombork ekspozicio koncentriĝanta pri la prezentoideo de portretita persono en la religia spaco; riĉa E-komunuma segmento liveras informojn pri la preparoj al la 43-a Esperantologia Konferenco dum la 105-a UK en Montrealo kaj la postkongresa Nitobe-simpozio. Ni informas krome pri la KELI-kongreso okazonta en aŭgusto en la pola Legnica (la sudorienta Pollando). En nia elsendo ni memorigas fragmente du kanzonojn. „Via nomo” de Ĵomart kaj Nataŝa kaj „Duone” de Tierry Faverial el lia samtitola KD. La interreta foto prezentas la kastelon en Krasiczyn, pri kiu ni  hodiaŭ felietonas. Kiel kutime ni disponigas eksterelsende paralele legeblajn kaj aŭdeblajn tekstojn el la hodiaŭa elsendo en unuopaj rubrikoj de nia paĝo. Hodiaŭ t.e. estas „kulturkronikaj informoj” kaj „felietono”. Uzu tiun ĉi servon mem kaj rekomendu al aliaj, kiel efikan manieron altigi la aŭdokomprenon kaj parolkapablon. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D . I.a. pere de ĝi vi povas rapidigi aŭ malrapidigi la parolrapidecon konforme al viaj bezonoj.


---

# Monakoj laborantaj en Pollando

**Published:** 2020-02-04

**URL:** https://pola-retradio.org/2020/02/monakoj-laborantaj-en-pollando-2/

**Categories:** Novaĵoj

**Audio:** https://pola-retradio.org/wp-content/uploads/2020/02/w_msz_Porsocia-laboro-de-polaj-gemonakoj_0204.mp3, https://pola-retradio.org/wp-content/uploads/2020/02/w_msz_Porsocia-laboro-de-polaj-gemonakoj_0204.mp3?_=49

La pasinta lastdimanĉe religia festo de la Prezento de Jesuo en la Templo estis la okazo doni la atenon al personoj konsekritaj, alivorte gemonakoj en Pollando. La 2-a de februaro kiel Tago de la Konsekrita Vivo estis lanĉita en 1997-a jaro. La polaj gemonakoj konsisitigas ĉirkaŭ 32-milmembran socian grupon. Plimulton konsisitigas virinoj. Temas pri ĉirkaŭ 20 240 mil personoj, inkluzive de 1290, kiuj vivas en izoliteco. Monakinoj gvidas i.a. 400 antaŭlernejojn, 115 elementajn, superelementajn kaj specialajn lernejojn; 79 kleriĝejojn, kie infanoj pasigas tempon ekster la lernejaj okupoj jam post la forlaso de la hejmo, 64 protektoedukajn centrojn, inkluzive de infandomoj, 31 vivofenestrojn (kie eblas lasi bebon kun certeco, ke ĝi ricevos konforman vivprotekton); 29 protektodomojn, 33 manĝejojn por mizeruloj, 47 centrojn, en kiuj oni disponigas al bezonantoj nutraĵojn kaj 72 domojn de spirita koncentriĝo. Ĉirkaŭ 100 monakinoj laboras kun malliberigitoj. Monakinoj aktivas krome en la amaskomunikiloj gvidante ĉirkaŭ 500 interretajn portalojn, ĉirkaŭ 400 fejsbukajn  kaj tviterajn profilojn. Ili havas ankaŭ 6 eldonejojn.

El la elsendo 04.02.2020. Legas Milada – 2’04”


---

# Oxfam pri sociaj malegalecoj

**Published:** 2020-02-04

**URL:** https://pola-retradio.org/2020/02/oxfam-pri-sociaj-malegalecoj/

**Categories:** Novaĵoj

**Audio:** https://pola-retradio.org/wp-content/uploads/2020/02/w_mj_Internacia-humaneca-Oxfam-pri-la-sociaj-malegalecoj_0125.mp3, https://pola-retradio.org/wp-content/uploads/2020/02/w_mj_Internacia-humaneca-Oxfam-pri-la-sociaj-malegalecoj_0125.mp3?_=50

Internacia humaneca organizo Oxfam alarmas, ke sociaj malegalecoj grandiĝas laŭ hororiga ritmo. 1 procento de la plej riĉaj homoj en la mondo dispons pri riĉaĵoj superantaj pli ol duoble la havaĵojn de la cetera homaro. En raporto publikigita antaŭ la Ekonomia Forumo en Davos Oxfam, organizaĵo okupiĝanta pri kontraŭbatalado de malsato kaj helpo en la disvolviĝantaj landoj konstatis, ke registaroj amase malaltigas impostojn de riĉaj personoj kaj korporacioj dum la sektoro de la publikaj servoj estas subfinancita. La raporto atentigas, ke la „ekonomiaj malegalecoj eskapis la kontrolon”. En la 2019-a jaro  2153 miliarduloj havis pli da riĉaĵoj ol 4,6 miliardoj da homoj. Referencante al la esploroj de la Monda Banko Oxfam asertas, ke malkreskigo de malegalecoj havas pli grandan influon je malgrandigo de eksterma mizero ol ekonomia kresko. Laŭ ĝia analizo, se la landoj malgrandigus la enspezmalegalecojn je unu procento jare, tiam en 2030 la nombro de homoj vivantaj en ekstrema mizero malkreskus je 100 milionoj da personoj.

El la elsendo 04.02.2020. Legas Maciek – 1’25”


---

# Atlantika fraterkulo pli inteligenta ol supozite

**Published:** 2020-02-04

**URL:** https://pola-retradio.org/2020/02/atlantika-fraterkulo-pli-inteligenta-ol-supozite-2/

**Categories:** Sciencaj informoj

**Audio:** /wp-content/uploads/2020/02/sc_gk_Atlantikaj-fraterkuloj-uzas-planttigetojn_0131.mp3, /wp-content/uploads/2020/02/sc_gk_Atlantikaj-fraterkuloj-uzas-planttigetojn_0131.mp3?_=51

Britaj zoologoj rimarkis atlantikajn fraterkulojn utiligantajn planttigetojn. Tio okazis kaj sur Islando, kaj ĉe la bordoj de Kimrio. La birdoj aplikis ilin rilate sin mem. Sciencistoj supozas, ke la birdoj aŭ sin gratis aŭ tiamaniere forigadis parazitojn. Laŭ kolektivo de doktorino Annette Fayet, ĉi tiuj kazoj povas ilustri specifajn bezonojn aperantajn en apartaj cirkonstancoj. Tiu supozo ŝajnas esti des pli pravigita, ĉar la konstatita kazo sur unu el la islandaj insuloj okazis dum aparte granda invado de iksodoj. Ne eblas ekskludi, ke helpe de tigeto estis pli facile forigi parazitojn  ol per la uzo de la beko. La britaj sciencistoj ne ekskludas samtempe, ke iliaj konstatoj povas ŝanĝi opinion pri la inteligenteco de la maraj birdoj. Ili havas relative malgrandajn cerbojn kompare al la korpodimensio kaj tial ne estas taksataj kiel tro inteligentaj. Aliflanke atlantikaj fraterkuloj vivas en neprognozebla medio, en kiu solvado de ĉi specaj problemoj postulas kondutelastecon kaj lerton en lernado, parkerado kaj planado. Ĝis nun la unusolaj birdoj, pri kiuj estis sciate, ke ili uzas plattigetojn por sin grati estis papagoj.

El la elsendo 04.02.2020. Legas Gabi- 1’31”


---

# Dimanĉa butikumado, ŝanĝo de kutimoj

**Published:** 2020-02-04

**URL:** https://pola-retradio.org/2020/02/dimanca-butikumado-sango-de-kutimoj/

**Categories:** Novaĵoj

**Audio:** https://pola-retradio.org/wp-content/uploads/2020/02/w_mj_Poloj-adaptigas-al-liberaj-dimanĉoj_0144.mp3, https://pola-retradio.org/wp-content/uploads/2020/02/w_mj_Poloj-adaptigas-al-liberaj-dimanĉoj_0144.mp3?_=52

Poloj spertis antaŭ du jaroj veran ŝokon post la decido pri femitaj vendejoj dimanĉe. La ideo celis ebligi al vendistoj – aparte en grandaj komercaj centroj kaj ĉenaj vendejretoj – ĝui dimanĉon en la familia etoso. Pasintjare eblis butikumi nur en la lastaj dimanĉoj monate kaj en kelkaj pliaj, strikte difinitaj kazoj. En 2020  enviviĝis la tria etapo de la reformo, sekve de kiu nur 7 fojojn  en la jaro eblos butikumi dimanĉe. Tiuj limigoj ŝanĝis la kutimojn kaj oni rimarkis, ke klientoj ne rezignas pri butikumado dimanĉe, sed butikumas interrete. Ankaŭ la komerca sektoro reagis je novaj decidoj aplikante alternativajn solvojn por malkreskigi siajn perdojn. Temas plej ofte pri favora varoferto en la tagoj antaŭantaj la nekomercajn dimanĉojn, aparte vendrede. La Pola Konsilio de Komercaj Centroj aperigis en novembro 2019 socidiagnozan raporton. Laŭ ĝi  multaj klientoj estas malkontentaj pro la nekomercaj dimanĉoj, kiuj malebligis al ili pasigi dimanĉon en la komercaj centroj „plurdimensie”. Ili kutimiĝis, ke grandaj komercaj vendogalerioj ebligis al ili  ligi distron kun servoj, dimanĉan tagmanĝon en restoracio kun familia butikumado. La organizantoj elmontris negativajn ekologiajn sekvojn de la pli ofta interreta butikumado. Tio iliaopinie ligiĝas kun multeco de la uzataj pakumoj kaj varliveroj.

El la elsendo 04.02.2020. Legas Maciek – 1’44”


---

# E_elsendo el la 04.02.2020

**Published:** 2020-02-06

**URL:** https://pola-retradio.org/2020/02/e_elsendo-el-la-04-02-2020/

**Categories:** Elsendoj

**Audio:** https://pola-retradio.org/wp-content/uploads/2020/02/RetRadio_04.02.2020_wt_934.mp3

Podkasto: Ludu en nova fenestro | Elŝutu

La 934-a E_elsendo el la 04.02.2019 ĉe www.pola-retradio.org

En nia elsendo ni hodiaŭ memorigas la arkivan interparolon de red. Anna Henn-Limont de antaŭ pli ol 20 jaroj kun László Szilvási pri la tiama stato de la interreta komunikado, kun aparta konsidero de eventoj kaj ret-info. Tio estu la okazo nepre viziti/reviziti la paĝojn de eventoj.hu La komencaj aktualaĵoj rilatas al la raporto de internacia organizaĵo Oxfam pri sociaj malegalecoj, al laboro socie utila de polaj gemonaĥoj, al ŝanĝiĝantaj butikumkutimoj post la enkonduko de komerce liberaj dimanĉoj. Per la sciencbultena temo ni alrigardas la demandon ĉu fraterkuloj konscie uzas planttigetojn por i.a. sia higieno. Hodiaŭ ni proponas fragmente la kanzonon de JoMo „La koloro de la amo”, devenantan el la KD „JoMo Slavumas” eldonita de Vinilkosmo. La interreta foto prezentas fraterkulojn, kiuj estas la herooj de nia sciencbultena informo. Ni memorigas, ke kiel kutime ankaŭ hodiaŭ eblas konsulti la paralele legeblajn kaj aŭdeblajn tekstojn el nia elsendo. Krome nia arkivejo enhavas centojn da malpli novaj audo-/legodokumentoj en unuopaj rubrikoj de nia paĝo. Hodiaŭ ili alidoniĝas en la rubrikoj „novaĵoj” kaj „sciencaj informoj”. Dank’ al ĉi tiu nia servo eblas efike altigi la aŭdokomprenon kaj parolkapablon. Uzu do ĝin mem kaj rekomendu al aliaj. Nia elsendo estas aŭdebla ankaŭ en jutubo ĉe la kanalo Espero2009; ĝi ebligas laŭplaĉe reguligi la parolrapidecon: https://www.youtube.com/results?q=pola+retradio&sp=CAI%253D


---

# Nekonata impresionismo en Poznano

**Published:** 2020-02-08

**URL:** https://pola-retradio.org/2020/02/nekonata-impresionismo-en-poznano/

**Categories:** Kulturkroniko

**Audio:** /wp-content/uploads/2020/02/kk_gk_Impresionistaj-grafikajoj-en-Poznano_0129.mp3, /wp-content/uploads/2020/02/kk_gk_Impresionistaj-grafikajoj-en-Poznano_0129.mp3?_=53

Ĝis la 29-a de marto 2020 en la poznana Kulturcentro Zamek eblas admiri grafikaĵojn de la plej elstaraj impresionistoj. Kadre de la ekspozicio „Nekonata impresionismo: Manet, Pissarro kaj iliaj nuntempuloj”  eblas rigardi du muzeajn kolektojn. La unua konsistas el 34 grafikaĵoj kaj devenas el la plej signifa ekster Francio arkivejo de impresionistoj, kiu estas  Ashmolean Museum en Oksfordo. Ĝi posedas imponan kolekton de la verkoj i.a. de Camille Pisarro. En la grafikaĵoj impresionistoj simile kiel en tolaĵoj aplikis modernajn teknikojn kaj zorgis pri plenumestetiko.  La alian ekspoziciatan en Poznano kolekton konsisitigas 10 verkoj de moderna franca grafiko troviĝantaj en la Nacia Muzeo de Krakovo. La ekspozicio en la poznana kulturcentro ZAMEK ebligas malkovri la modernisman karakteron de grafikaĵoj, malpli konata kreokampo de impresionistoj. Estas rigardeblaj laboraĵoj de  Camille Pissarro, Alfred Sisley, Paul Cezanne, Pierre-Auguste Renoir, Henri de Toulouse Lautrec, Édouard Manet, Édouard Vuillard, Pierre Bonnard. La ekspozicion akompanas edukprogramo – prelegoj, laborrenkontoj, muzeaj lecionoj, renkontiĝoj, gvidado, filmprezentoj. Por personoj blindaj aŭ kun malforta vidkapablo estis pretigitaj aŭdopriskriboj.

El la elsendo 08.02.2020. Legas  Gabi – 01’29”


---

# Ekspozicio pri Chopin en kvar japanaj urboj

**Published:** 2020-02-08

**URL:** https://pola-retradio.org/2020/02/ekspozicio-pri-chopin-en-kvar-japanaj-urboj/

**Categories:** Kulturkroniko

**Audio:** /wp-content/uploads/2020/02/kk_gk_Chopin-ekspozicio-en-kvar-diversaj-japanaj-urboj_0127.mp3, /wp-content/uploads/2020/02/kk_gk_Chopin-ekspozicio-en-kvar-diversaj-japanaj-urboj_0127.mp3?_=54

Ekde mezo de oktobro ĝis la jarfino 2019 la japana publiko en Kobe la unuan fojon povis rigardi muzikajn manuskriptojn kaj leterojn de Frederiko Chopin en la ekspozicio „Chopin – la bildo de la artisto dum 200 jaroj”. En 2020 ĝi estos prezentita en tri aliaj urboj de Japanio. Inter la 1-a de februaro kaj la 22-a de marto eblos rigardi ĝin en la Artmuzeo de Kurume (Fukuoka), inter aprilo kaj junio en la Kvartala Artmuzeo en Nerima, Tokio kaj inter aŭgusto kaj septembro en la Artmuezeo de Shizuoka. La ekspozicio prezentanta diversajn artverkojn kaj arkivajn materialojn baziĝante sur la biografio kaj la kreado de Chopin prezentas lian portreton tra 200 jaroj post lia naskiĝo. La ekspozicitrunkon konsisitigas objektoj pruntitaj el la varsovia Muzeo de la komponisto, el aliaj lokoj, kiel Nacia Muzeo de Varsovio aŭ la nederlanda Muzeo Dordrechts.  Entute temas pri 250 objektoj, kiel manskribitaj partituroj kaj leteroj, oleopentraĵoj, grafikaĵoj, artafiŝoj, skulptaĵoj, libroj kaj aliaj.

El la elsendo 08.02.2020. Legas  Gabi – 01’27”


---

# D-ino Katalin Kováts pri Instruista Trejnado

**Published:** 2020-02-08

**URL:** https://pola-retradio.org/2020/02/d-ino-katalin-kovats-pri-instruista-trejnado/

**Categories:** Antaŭ la mikrofono

**Audio:** /wp-content/uploads/2020/02/bp_kun-Katalin-Kovats-pri-la-Instruista-Trejnado-en-02.2020_1159.mp3, /wp-content/uploads/2020/02/bp_kun-Katalin-Kovats-pri-la-Instruista-Trejnado-en-02.2020_1159.mp3?_=55

Antaŭ nia mikrofono ni gastigas d-inon Katalin Kováts el edukado.net , kun kiu ni interparolas pri la ĵus finiĝinta februara sesio de la Instruista Trejnado kadre de la Interlingvistikaj Studoj en Adam Mickiewicz-universitato en Poznano (02-07.02.2020). El la elsendo 08.02.2020 – 11’59”


---

# E_elsendo el la 08.02.2020

**Published:** 2020-02-08

**URL:** https://pola-retradio.org/2020/02/e_elsendo-el-la-08-02-2020/

**Categories:** Elsendoj

**Audio:** https://pola-retradio.org/wp-content/uploads/2020/02/RetRadio_08.02.2020_sab_935.mp3

Podkasto: Ludu en nova fenestro | Elŝutu

La 935-a E_elsendo el la 08.02.2020 ĉe www.pola-retradio.org

Antaŭ nia mikrofono ni gastigas hodiaŭ d-inon Katalin Kovats el edukado.net , kun kiu ni interparolas pri la ĵus finiĝinta februara sesio de la Instruista Trejnado kadre de la Interlingvistikaj Studoj en Adam Mickiewicz-Universitato en Poznano. La komencaj kulturkronikaj informoj koncernas Chopin-ekspozicion en kvar diversaj japanaj kulturcentroj kaj ekspozicion pri impresionista grafikarto nun daŭranta en Poznano. La E-komunumaj informoj rilatas ĉi-foje al Hispanio. I.a. temas pri la nova e-ista grupo kreiĝanta en Granada. En nia elsendo ni memorigas fragmente la kanzonon de Mourice Benin „Homa Blovo” el la KD „In-Spir” eldonita de Vinilkosmo. La interreta foto rilatas al la ekspozicio en Poznano pri impresionistaj grafikaĵoj,  titolita „Nekonata impresionismo”. Kiel kutime ni disponigas eksterelsende paralele legeblajn kaj aŭdeblajn tekstojn el la hodiaŭa elsendo en unuopaj rubrikoj de nia paĝo. Hodiaŭ t.e. estas „kulturkronikaj informoj”. Uzu tiun ĉi servon mem kaj rekomendu al aliaj, kiel efikan manieron altigi la aŭdokomprenon kaj parolkapablon. En la rubrirko „Antaŭ la mikrofono” aŭdeblas eksterelsende la interparolo kun nia antaŭmikrofona gasto. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D . I.a. pere de ĝi vi povas rapidigi aŭ malrapidigi la parolrapidecon konforme al viaj bezonoj.


---

# Plengrasa aŭ sengrasigita lakto kaj obezeco

**Published:** 2020-02-11

**URL:** https://pola-retradio.org/2020/02/plengrasa-au-sengrasigita-lakto-kaj-obezeco/

**Categories:** Sciencaj informoj

**Audio:** https://pola-retradio.org/wp-content/uploads/2020/02/sc_mj_Cu-plengrasa-lakto-influas-obezecon_0111.mp3, https://pola-retradio.org/wp-content/uploads/2020/02/sc_mj_Cu-plengrasa-lakto-influas-obezecon_0111.mp3?_=56

Sciencistoj el la Toronta Universitato kaj aliaj kanadaj sciencaj institutoj konstatis, ke infanoj trinkantaj plengrasan lakton estas minacitaj je malpli granda risko de aperonta ĉe ili tropezo kaj obezeco ol infanoj trinkantaj sengrasigitan lakton. Ili analizis 5862 sciencajn raportojn serĉante inter ili tiujn, kiuj koncentriĝis pri ligo inter graso en la lakto konsumata de infano inter la 1-a kaj la 18-a vivojaroj kaj aperanta tropezo kaj obezeco. 28 rilatajn esplorojn ili subigis al plia analizado. Pri tio ili raportis en la periodaĵo The American Journal of Clinical Nutrition . En 18 kazoj ili rimarkis ĉi tiun dependecon. Tio dubigas la aktualajn dietrekomendojn en multaj landoj, en kiuj oni konsilas al la infanoj lakton kun malgrandigita grasokvanto. La kanadaj esploroj havis dume observan karakteron. Por konfirmi ilin estas bezonaj pliaj esploroj. El la elsendo 11.02.2020. Legas Maciek – 1’11”


---

# La atento al reŭmatismaj malsanoj

**Published:** 2020-02-11

**URL:** https://pola-retradio.org/2020/02/la-atento-al-reumatismaj-malsanoj-2/

**Categories:** Sciencaj informoj

**Audio:** /wp-content/uploads/2020/02/sc_mj_Reumatismaj-malsanoj-plagas-ne-sole-grizagulojn_0119.mp3, /wp-content/uploads/2020/02/sc_mj_Reumatismaj-malsanoj-plagas-ne-sole-grizagulojn_0119.mp3?_=58

Parolante pri reaŭmatismaj malsanoj ĝenerale oni pensas pri homoj grizaĝaj. Tamen suferas ilin ankaŭ infanoj kaj junuloj, sed plej ofte personoj inter la 30-a kaj 50-a vivojaroj.  Ili atakas ne sole artikojn, sed ankaŭ tiajn organojn kiel koro, renoj, pulmoj, okuloj kaj eĉ la nerva sistemo. La plej ofta problemo de malsanuloj estas doloro, kiu akompanas ilin dum la endormiĝado kaj vekiĝado. Kun tio ligiĝas la longiĝa laco, kiu ne pasas dumtage. La precizaj kaŭzoj de tiuj malsanoj ne estas konataj. La ekzamenadoj pruvas sole, ke ĉiuj ligiĝas kun la misfunkciado de rezistosistemo. Tamen temas pri nekuraceblaj malsanoj, kiuj en la daŭro de kelkaj jaroj povas kaŭzi tutecan neplenlertecon de pacientoj, aparte se malsanoj estas tro malfrue rekonitaj kaj malĝuste kuracataj. Nur laŭeble rapida diagnozo kaj ekkomenco de la kuracado donas ŝancon haltigi la malsanon kaj certigi laŭeble longan fizikan lertecon de koncerna paciento. La artikmalsanojn en Pollando suferas pli ol 9 milionoj da pacientoj,  alivorte ĉiu kvara polo.

El la elsendo 11.02.2020. Legas Maciek – 1’19”


---

# Raporto: Seksegaleco

**Published:** 2020-02-11

**URL:** https://pola-retradio.org/2020/02/raporto-seksegaleco/

**Categories:** Novaĵoj

**Audio:** https://pola-retradio.org/wp-content/uploads/2020/02/W_msz_Perspektivoj-de-la-ekonomia-egaleco-inter-virinoj-kaj-viroj_raporto_0435.mp3, https://pola-retradio.org/wp-content/uploads/2020/02/W_msz_Perspektivoj-de-la-ekonomia-egaleco-inter-virinoj-kaj-viroj_raporto_0435.mp3?_=57

Dum la antaŭnelonga Monda Ekonomia Forumo en Davos oni konsideris la statuson de virinoj kaj viroj unuavice el la ekonomia vidpunkto en la monda skalo. En la egaligo de la seksoŝancoj oni rimarkas pli bonan utiligon de talentoj kaj kapabloj, kio tradukiĝas al akcelita ekonomia evoluo de la mondo. La konkludoj ne estas optimimaj. Malgraŭ ŝanĝoj en la vira-virina egaleco necesa estas ankoraŭ unu jarcento, por ke virinoj egalpaŝu kun viroj konsiderante sian ekonomian pozicion. En la forumo estis prezentita raporto ilustranta diferencojn ĉi-sfere, kiuj nun egalas al 68,6 procentoj. Vera egaleco venos, kiam ĝi estos 100-procenta. La indico pri la ekonomia seksoegaleco kreiĝas baze de detalaj informoj kaj donitaĵoj ilustrantaj la partoprenon kaj la statuson de virinoj kaj viroj en kvar sferoj. Temas pri ekonomio, politiko, edukado kaj sano. Koncerne la mezuradon de la ekonomia statuso oni utiligas tiajn donitaĵojn, kiel ekzemple strukturon de la labormerkato, diferencon en salajroj ĉe la samaj laborpostenoj, altecon de la enspezoj (kun la konsidero de la aĉetopovo en la unuopaj landoj), partoprenon de virinoj ĉe superaj menaĝeraj postenoj. La eduka statuso estas difinata baze de donitaĵoj pri skalo de analfabeteco, kvanto de viroj kaj virinoj atingantaj laŭvicajn eduknivelojn. La pritakso de la sanstato dependas de la prognozata vivodaŭro de virinoj kaj viroj en la unuopaj landoj. La politika pozicio dependas de partoprenoproporcio en la parlamentoj, ĉe la registaraj postenoj. Konsiderante ĉiuj ĉi faktorojn en 153 landoj, en la monda skalo, de multaj jaroj avanas Islando. Sur pliaj lokoj troviĝas Norvegio, Finnlando kaj Svedio. La egalecindico en Islando estas difinita je 88 procentoj. Malgraŭ tre alta partopreno de islandaj virinoj sur la labormerkato kaj ilia kvanto en la firmaaj estraroj kaj en la politika vivo daŭre aperas tie diferencoj ĉe la analogaj laborpostenoj. Pollano ne apartenas al avanuloj, se temas pri la seksa egalecnivelo. La indico egala al 73,6 procentoj estas pli alta ol la meza en la mondo, kiu egalas al 68,6 procentoj, sed metas nian landon voste de la plimulto de la eŭropaj landoj. Analogan nivelon atingis Niderlando kaj Serbio. Temas pri la 40-a loko en la mondo. De la lasta raporto pri ĉi tiu temo Pollando avancis je  2 lokoj kaj ekde 2006 la de egalrajteco pliboniĝis je 5,6 procentoj. El pli detala analizo de la donitaĵoj pri Pollando rezultas, ke la malgrandiĝanta, sed daŭranta diferenco en la statuso de viroj kaj virinoj sekvas unuavice el la ĉeesto en la publika vivo sur altaj postenoj kaj multe malpli forta ekonomia situacio de virinoj. Signifa estas ankaŭ diferenco favore al viroj, se temas pri enspezoj. La fora loko de Pollando se temas pri seksoegaleco ligiĝas krome kun malmulta partopreno de virinoj en strukturoj administrantaj la laborentreprenojn kaj la ŝtaton.

El la elsendo 11.02.2020. Legas Milada – 4’35”


---

# Interparolo kun prof.-ino Ilona Koutny (februaro, 2020)

**Published:** 2020-02-11

**URL:** https://pola-retradio.org/2020/02/interparolo-kun-prof-ino-ilona-koutny-februaro-2020/

**Categories:** Antaŭ la mikrofono

**Audio:** /wp-content/uploads/2020/02/bp_kun-Ilona-kouthny_11.02.2020_1308.mp3, /wp-content/uploads/2020/02/bp_kun-Ilona-kouthny_11.02.2020_1308.mp3?_=59

Nia  antaŭmikrofona gasto estas prof.-ino Ilona Koutny , kun kiu ni interparolas pri la januara interlingvistka konferenco en Parizo kaj la ĵus finiĝinta (en februaro) Interlingvistika Sesio ĉe Adam Mickiewicz-Universitato. Ni ekscias informojn pri la septembra ekzamena sesio en Poznano kaj pri la okazonta tiam Interlingvistika Simpozio, ankaŭ pli konkretajn informojn pri la estonteco de la tieaj studoj.

El la elsendo 11.02.2020 – 13’08”


---

# E_elsendo el la 11.02.2020

**Published:** 2020-02-11

**URL:** https://pola-retradio.org/2020/02/e_elsendo-el-la-11-02-2020/

**Categories:** Elsendoj

**Audio:** https://pola-retradio.org/wp-content/uploads/2020/02/RetRadio_11.02.2020-_mardo_936.mp3

Podkasto: Ludu en nova fenestro | Elŝutu

La 936-a E_elsendo el la 11.02.2019 ĉe www.pola-retradio.org

Nia nunsemajna antaŭmikrofona gasto estas prof.-ino Ilona Koutny, kun kiu ni interparolas pri la januara interlingvistka konferenco en Parizo kaj la ĵus finiĝinta (en februaro) Interlingvistika Sesio ĉe Adam Mickiewicz-Universitato. Ni ekscias informojn pri la septembra ekzamena sesio en Poznano kaj pri la okazonta tiam Interlingvistika Simpozio, ankaŭ pli konkretajn informojn pri la estonteco de la tieaj studoj. Kadre de la komencaj aktualaĵoj ni prezentas raporton pri la foraj perspektivoj de la plena egaleco inter virinoj kaj viroj laŭ la ekonomia vidpunkto. La sciencaj temoj traktas la esplorojn pri la dependeco inter konsumado de malgrasigita lakto kaj obezeco; la alia temo rilatas al reaŭmatismaj malsanoj, kiuj suferigas ne sole grizaĝulojn. Hodiaŭ ni proponas fragmente la kanzonon de Dolchamar „Solaj paroj” el la KD” Rebela Sono” eldonita de Vinilkosmo. La interreta foto rilatas al la temo de unu el niaj sciencaj informoj pri tio, kiu lakto – plengrasa aŭ sengrasigita – decidas pri svelta silueto. Ni atentigas, ke ankaŭ hodiaŭ eblas konsulti la paralele legeblajn kaj aŭdeblajn tekstojn el nia elsendo. Niaj surpaĝaj rubrikoj enhavas cetere centojn da malpli novaj aŭdo-/legodokumentoj kun indiko de i.a. tempodaŭro. Hodiaŭ ili aldoniĝas en la rubrikoj „novaĵoj” kaj „sciencaj informoj”. Eksterelsende aŭdiĝas ankaŭ en la rubriko „Antaŭ la mikrofono” interparolo kun la gasto de nia redakcio. Dank’ al ĉi tiu nia servo eblas efike altigi la aŭdokomprenon kaj parolkapablon. Uzu do ĝin mem kaj rekomendu al aliaj. Nia elsendo estas aŭdebla ankaŭ en jutubo ĉe la kanalo Espero2009; ĝi ebligas laŭplaĉe reguligi la parolrapidecon: https://www.youtube.com/results?q=pola+retradio&sp=CAI%253D


---

# Festivalo de Barokaj Operoj

**Published:** 2020-02-15

**URL:** https://pola-retradio.org/2020/02/festivalo-de-barokaj-operoj/

**Categories:** Kulturkroniko

**Audio:** /wp-content/uploads/2020/02/kk_mj_Lauvica-eldono-de-la-festivalo-de-Barokaj-Operoj_055.mp3, /wp-content/uploads/2020/02/kk_mj_Lauvica-eldono-de-la-festivalo-de-Barokaj-Operoj_055.mp3?_=60

La 22-an de februaro 2020 en Varsovio komenciĝos la jubilea, 10 Festivalo de Barokaj Operoj organizata de la Varsovia Ĉambra Operejo. La tradicia jam festivalo transformiĝis en 10-jara periodo en vastskalan prezenton de la baroka muziko laŭ ĉiuj aspektoj. En la festivala programo troviĝas variaj eventoj por rafinitaj gustoj kaj atendoj de ĉiuj muzikŝatantoj. Inter la elstaraj programeroj menciinda estas i.a.  la inaŭgura koncerto de la fama 1756 Salzburg, komponaĵoj de Johann Sebastian en la ĵazinterpreto de  Andrzej Jagodziński, la premiero de „Castor et Pollux” de Rameau aŭ reenscenigo de „Armide”. Ĉi-lasta furis e la Varsovia Ĉambra Operejo en la sezono 1017/2018. La festivalaj konceroj daŭros ĝis la 5-a de aprilo 2020. En ĝia finalo aŭdiĝos la Pasiono laŭ sankta Johano de Johann Sebastian Bach.

El la elsendo 15.02.2020. Legas  Maciek – 0’55”


---

# Festo de la dekstraborda Varsovio

**Published:** 2020-02-15

**URL:** https://pola-retradio.org/2020/02/festo-de-la-dekstraborda-varsovio/

**Categories:** Kulturkroniko

**Audio:** /wp-content/uploads/2020/02/kk_mj_Eventoj-lige-kun-la-jubileo-de-la-varsovia-kvartalo-Praga_0108.mp3, /wp-content/uploads/2020/02/kk_mj_Eventoj-lige-kun-la-jubileo-de-la-varsovia-kvartalo-Praga_0108.mp3?_=61

La dekstraborda kvartalo de Varsovio, Praga la 10-an de februaro 1648 ricevis de la reĝo Vladislavo la 4-a Vasa la urborajtojn. Okaze de la 372-a datreveno de ĉi tiu fakto en la Muzeo de la Varsovia Praga okazis multaj eventoj, i.a. estis prezentita la plej nova mapo de metiistoj el la norda Praga. Ĝi prezentas 70 metiejojn, i.a. kudristajn, ŝuistajn kaj lignaĵistaj. Metiistoj prezentis al la publiko siajn metiejojn kaj iliajn elfaraĵojn en la stato 4 jarojn post la lasta mapoaktualigo. Alia evento kadre de la datreveno estis „La pola Loreto – memoraĵoj de la pasinteco” en la preĝejo de La Loreta Dipatrino. Ĝi ebligis konatiĝi kun la historio de la plej malnova preĝejo en ĉi tiu urboparto radikanta en la 17-a jarcento. La datreveno estis ankaŭ la okazo gvidi la publikon tra sia ĉefa ekspozicio „La Muzeaj Vizaĝoj”.

El la elsendo 15.02.2020. Legas  Maciek – 01’08”


---

# La 100-jariĝo de la reveno apud Baltikon

**Published:** 2020-02-15

**URL:** https://pola-retradio.org/2020/02/la-100-jarigo-de-la-reveno-apud-baltikon/

**Categories:** Felietonoj

**Audio:** /wp-content/uploads/2020/02/fel_bp_100-jarigo-de-la-reveno-de-Pollando-apud-Baltikon_0741.mp3, /wp-content/uploads/2020/02/fel_bp_100-jarigo-de-la-reveno-de-Pollando-apud-Baltikon_0741.mp3?_=62

De jarcentoj la pola ŝtato estis ligita kun Pomerio kaj Baltiko. Situante en la riverbranĉaro de Vistulo kaj Odra en maniero evidenta ĝi gravitis al la maro klopodante sub sian regadon transpreni la riverbuŝojn de ambaŭ riveroj. Jam unuaj polaj historiaj regantoj Mieszek 1 (Mjeŝko la 1-a) kaj Bolesław Chrobry (Boleslao la Brava) agnoskis tion, inaŭgurante sian maran politikon per la klopodoj enkorpigi en la novkreiĝantan ŝtaton la tutan Pomerion inter la riverbuŝoj de ĵus menciitaj riveroj. La fama pola renesanca poeto Jan Kochanowski en sia verko el 1564 glorigis Pollandon, ke ĝiaj limoj etendiĝas de maro ĝis maro, komprenigante du marojn –  Baltikon kaj la Nigran Maron. Laŭ historiistoj tio ne plene konformas al vero. Veras aliflanke, ke la riverbranĉaro de Vistulo ekde la 14-a jarcento rolis kiel la eŭropa grenujo. La riĉon de la agrikulturaj produktoj, kiujn oni transportis laŭ Vistulo eblas ĝis nun rimarki vizitante ĝiajn laŭbordajn urbojn komencante de Krakovo, tra Sandomierz, Kazimierz Dolny, Warszawa, Płock, Włocławek, Toruń, Bydgoszcz, Grudziądz, Tczew kaj Gdańsk mem. Rapide kreskanta bezonateco je greno en la okcidenta Eŭropo kaj ĝia manko devigis la niderlandajn komercistojn serĉi novajn liverantojn. Jam ekde la 14-a jarcento iliaj ŝipoj transportis grenon el Gdansko ĝis Amsterdamo. Kaj de tie ĝi estis eksportata al pli foraj lokoj, grave kontribuante al la bonstatiĝo de niderlandanoj. Ekde la 15-a jarcento centoj da ŝipoj jare ankris en Gdansko kaj aliaj baltikaj havenoj por reporti bonkvalitan kaj malmultekostan polan grenon. En la 17-a jarcento ĉefe el Gdansko al Amsterdamo ĉiujare oni venigadis 150 mil tunojn da greno, sed ja ne sole ĝi estis atendata varo, ja ankaŭ i.a. ligno, kiun oni povis transporti dum la tuta jaro. Polaj komercistoj, polaj nobeloj ĝuis reciproke venigatajn multekostajn drapojn, sudajn fruktojn, vinon, spicaĵojn, porcelanaĵojn kaj aliajn luksajn produktojn. La vastan aliron al Baltiko la unuiĝinta – post ĉirkaŭ 200 jara provinca diserigo en la 12-a/13-a jarcento – la Pola Reĝolando  akiris post la tn. Toruna Pactraktato kun Teŭtonoj en 1466, sed perdis ĝin sekve de la unua dispartigo de Pollando inter Rusio, Prusio kaj Aŭstrio en 1772. Tiu situacio, manko de aliro al la maro daŭris dum la tuta 19-jarcento. Sojle do de la regajnata suvereneco komence de la 20-a jarcento Pollando, konstruante la vizion de la reakirota sendependeco, la aliron al la maro agnoskis kiel kondiĉon nepran („sine qua non”) de sia ŝtatrekonstruo. La necedebla starpunkto de la polaj intertraktantoj en diskutoj ĉirkaŭ la decidoj de la Versajla Traktato alportis al Pollando sendepndecon kaj revenon al la bordo de Baltiko. Tiun jubileon ne eblas subtaksi. Aŭtune de la pasinta jaro la pola Sejmo proklamis rezolucion pri la solenado de la tn. Nupto de Pollando  kun la Maro en la loko Puck. Tio ligiĝis kun la proksimiĝanta tiam 100-jariĝo de ĉi tiu evento. La preciza datreveno pasis en la ĵusaj tagoj, la 10-an de februaro. Tiutage en la 1920-a jaro generalo Józef Haller simbole transprenis la regadon super la maro. Li venis kun la akompanaj personoj, inkluzive de polaj soldatoj al la loko Władysławowo sur la ferdeko de la kutro Seestern farante la unuan ralion tra la pola maro. Tiu ralio havis simbolan dimension. Similan havis la  famiĝinta enĵeto de la finaĉoringo en la marajn akvojn, kio okazis unu tagon pli frue en la loko Puck. La unuan fojon tiam post la 18/19-jarcentaj dispartigoj apud Baltiko aperis reprezentantoj de la pola ŝtato kaj de ĝiaj militistaj fortoj. La ĵus pasinta 100-jariĝo fariĝis la okazo por retrorigarda pritakso, kiel bone Pollando utiligis la liberecon regajnitan baze de la Versajla Traktato garntiinta al Pollando kaj sendependecon kaj revenon al Baltiko. Neniu dubas, ke ĉi tiu evento de antaŭ 100 jaroj estis enorme grava por la rekonstruo de la pola ŝtato laŭ la ekonomia vidpunkto. En la intermilita jardudeko la rekonstruon de Pollando fundamentis Gdynia, la haveno kies elkonstruo komenciĝis tuj post kiam Pollando revenis apud Baltikon. Tio ebligis pluevoluigon de la ŝtato, de la eksporto. La reveno apud Baltikon malfermis antaŭ polaj navigantoj, la pola floto, maritoj, pola marino oceanojn kaj marojn de la tuta mondo. La situo de Pollando ĉe Baltiko daŭre favoras ekonomian evoluon de la lando, floradon de ĝia mara mastrumado. Ĝi koncernas ŝipkonstruadon kaj ŝiprenovigadon, maran transporton, fiŝkaptadon kaj fiŝalifaradon, maran turismon. Malgraŭ malvama akvo kaj ne ĉiam favora vetero la pola Baltiko logas, aparte somere amason da turistoj. Atendas ilin ne sole sabloriĉaj plaĝoj, sed ankaŭ interesaj havenurboj al kiuj i.a. kalkuliĝas Gdańsk, Sopot, Hel, Kołobrzeg kaj Międzyzdroje. Post la 2-a mondmilito la pola marbordo egalas al 528 kilometroj formante naturan, nordan limon de Pollando.

El la elsendo 15.02.2020. Legas Barbara – 7’41”


---

# E_elsendo el la 15.02.2020

**Published:** 2020-02-15

**URL:** https://pola-retradio.org/2020/02/e_elsendo-el-la-15-02-2020/

**Categories:** Elsendoj

**Audio:** https://pola-retradio.org/wp-content/uploads/2020/02/RetRadio_15.02.2020_sabato_937.mp3

Podkasto: Ludu en nova fenestro | Elŝutu

La 937-a E_elsendo el la 15.02.2020 ĉe www.pola-retradio.org

Nian hodiaŭan felietonon pri Koninda Pollando ni dediĉas al la pasinta en la ĵusaj tagoj 100-jariĝo de la reveno de Pollando apud Baltikon. En la komencaj kulturkronikaj informoj ni parolas pri la jubileo de la atribuo de la urborajtoj al la varsovia kvartalo Praga kaj pri la baldaŭ komenciĝonta nunjara eldono de la festivalo de Barokaj Operoj. La E-komunuma informo, sekve de Sezonoj,  rilatas al altranga distingo de la litova parlamento por la konata litova E-aktivulo Povilas Jegorovas. En nia hodiaŭa elsendo ni citas muzike polajn kantojn kiuj akompanis la informon pri la varsovia Praga kaj nian felietonon. La interreta foto prezentas polan Baltikon. Ankaŭ hodiaŭ ni disponigas eksterelsende paralele legeblajn kaj aŭdeblajn tekstojn el la hodiaŭa elsendo en unuopaj rubrikoj de nia paĝo. Hodiaŭ t.e. estas „kulturkronikaj informoj” kaj „Felietonoj”. Uzu tiun ĉi servon mem kaj rekomendu al aliaj, kiel efikan manieron altigi la aŭdokomprenon kaj parolkapablon. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D . I.a. pere de ĝi vi povas rapidigi aŭ malrapidigi la parolrapidecon konforme al viaj bezonoj.


---

# Pozitiva bilanco de la pola eksporto

**Published:** 2020-02-18

**URL:** https://pola-retradio.org/2020/02/pozitiva-bilanco-de-la-pola-eksporto/

**Categories:** Novaĵoj

**Audio:** https://pola-retradio.org/wp-content/uploads/2020/02/w_mj_Pola-eksporto-agrikultura-konsuma-2019_0121.mp3, https://pola-retradio.org/wp-content/uploads/2020/02/w_mj_Pola-eksporto-agrikultura-konsuma-2019_0121.mp3?_=63

Pollando notis en 2019 pozitivan bilancon en la eksporto de la agrikulturaj-konsumaj produktoj. Ĝia valoro egalis al 31,4 miliardoj da zlotoj kaj estis je 5,8 procentoj pli bona ol en la jaro pli frua. En ĝia strukturo plej altan pozicion okupis viando, ĝiaj alifaraĵoj kaj porkaro. Pasintjare oni notis ankaŭ pli altan importon kompare al 2018 je 5,2 procentoj. Tiel la saldo de la ekonomia interŝanĝo atingis la valoron de 10 miliardoj 400 milionoj da eŭroj. La polaj nutraĵoj celas unuavice la unian merkaton. Pasinjare la eksporto tien alportis 81 procentojn de la enspezoj pro la eksporto de la agrikulturaj-nutraĵaj produktoj. La ĉefa komerca partnero de Pollando restis tradicie Germanio. Gravaj klientoj de la polaj produktoj estis ankaŭ Britio, Niderlando, Italio kaj Francio. Eksporto al la ceteraj landoj – ekster la Unio kaj la Komunaĵo de la Sendependaj Ŝtatoj – kreskis je 12 procentoj kaj ĝia valoro egalis al 4,3 miliardoj da eŭroj. En ĉi tiu grupo apartan lokon okupis Usono, Saŭda Arabio, Israelo kaj Ĉinio.

El la elsendo 18.02.2020. Legas Maciek – 1’21”


---

# Inteligentaj bandaĝoj kuracas longiĝajn vundojn

**Published:** 2020-02-18

**URL:** https://pola-retradio.org/2020/02/inteligentaj-bandagoj-kuracas-longigajn-vundojn/

**Categories:** Sciencaj informoj

**Audio:** https://pola-retradio.org/wp-content/uploads/2020/02/sc_bp_Inteligenta-pansajo_0211.mp3, https://pola-retradio.org/wp-content/uploads/2020/02/sc_bp_Inteligenta-pansajo_0211.mp3?_=64

Usonaj sciencistoj deklaris, ke nova „inteligenta bandaĝo” povas plibonigi la klinikan protekton super personoj kun longiĝaj vundoj tiaj, kiel ulceroj, diabeta piedo, dekubito, brulvundoj. Ili estas la ĉefa kaŭzo de la membroamputoj, kiuj trafas ĉiujare milionojn da homoj en la tuta mondo. Samtempe pro ilia komplikeco la kuracado estas tre limigita. Aktuale grupo de esploristoj el la usonaj universitatoj de Connecticut,  Nebraska-Lincoln kaj Harvard Medical School projektis distance stiratan inteligentan pansaĵon, kiu povas precize dozi al la vundo diversajn medikamentojn sen la bezono de hejma vizito aŭ enhospitaliĝo. La procezo de vundcikatriĝo estas komplika kaj multetapa. Ĉe ĉiu el ili, t.e. ĉe diversaj stadioj de la historegenerado estas bezonaj aliaj medikamentoj. La novuma pansaĵo liveras necesajn medikamentojn kaj kio gravas ĝi ne devas esti daŭre ŝanĝata. Tra speciala platformo kuracisto distance kontrolas la liberiĝadon de medikamentoj, kiuj estas injekciataj helpe de miniaturaj etnadloj je kiuj estas ekipita pansaĵo. La ekzamenoj estis faritaj ĉe ĉelaj kulturlinioj, sekve ĉe musoj suferantaj diabeton kaj gravajn haŭtolezojn. Dank’ al la teknologio de inteligenta pansaĵo iliaj vundoj komplete cikatriĝis ne lasante postsignojn. Laŭ usonaj sciencistoj la inteligenta pansaĵo povas anstatui la aktuale ekzistantajn manierojn kuraci vundojn kaj malgrandigi la problemon de longiĝaj vundoj. Tio aparte gravas por homoj suferanaj la tiel nomatan diabetan piedon. El la elsendo 18.02.2020. Legas Barbara – 2’11”


---

# Elektronikaj komunikiloj de poloj

**Published:** 2020-02-18

**URL:** https://pola-retradio.org/2020/02/elektronikaj-komunikiloj-de-poloj/

**Categories:** Novaĵoj

**Audio:** https://pola-retradio.org/wp-content/uploads/2020/02/w_msz_Polaj-kaj-elektronikaj-komunikiloj_0204.mp3, https://pola-retradio.org/wp-content/uploads/2020/02/w_msz_Polaj-kaj-elektronikaj-komunikiloj_0204.mp3?_=65

Laŭ la donitaĵoj de la pola Oficejo por la Elektronika Komunikado 70 procentoj de poloj utiligas la Interreton. Pli ol 91 procentoj aliras la reton helpe de la poŝtelefonoj. Ilin utiligas pli ol 9 je 10 respondintoj en la oficeja enketado. Pli ol la duono uzas krome en la poŝtelefonoj la bankan aplikaĵon. Iom alie aspektas la situacio, se temas pri senjoroj pli ol 60-jaraĝaj. Nur 30 procentoj de ili uzas la Interreton. Bremsas tion la timo fariĝi viktimo de la reta trompo kaj malkredo pri la kapablo lerni la retouzon. Nur 26,5 procentoj de la senjoroj deklaras la uzon de komputilo. Aliflanke preskaŭ 82 procentoj de poloj en la aĝo de 60 jaroj utiligas poŝtelefonon. Tio ne malhelpas, ke unu kvinono de la senjoroj daŭre disponas pri la firmloka, dratligita telefono. Kiel la motivon pli ol la duono de ili mencias „kutimiĝon”. Preskaŭ 90 procentoj de la instituciaj klientoj disponas pri interretaliro, kiu estas necesa por la komunikado kun la klientoj, por la interna komunikado kaj akirado de necesaj informoj. Laŭ la pola Oficejo por la Elektronika Komunikado pli ol 60 procentoj de la respondintoj konas la difinon „reto 5G”. Plimulto tamen asertas, ke la aktualaj parametroj uzi interreton el ilia firmao ne estas kontentigaj por ĝia apliko.

El la elsendo 18.02.2020. Legas Milada – 2’04”


---

# E_elsendo el la 18.02.2020

**Published:** 2020-02-18

**URL:** https://pola-retradio.org/2020/02/e_elsendo-el-la-18-02-2020-2/

**Categories:** Elsendoj

**Audio:** https://pola-retradio.org/wp-content/uploads/2020/02/RetRado_18.02.2020_mardo_938.mp3

Podkasto: Ludu en nova fenestro | Elŝutu

La 938-a E_elsendo el la 18.02.2019 ĉe www.pola-retradio.org

Hodiaŭ ni proponas konatiĝi kun  pliaj sortoj de la herooj de la romano „Quo Vadis” de Henryk Sienkiewicz en la E-traduko de Lidia Zamenhof. Ni prezentas ĝian 91-an fragmenton. La komencaj aktualaĵoj rilatas al la eksportorezultoj de la polaj agrikulturaj-konsumaj produktoj en 2019; ni referencas informe  al la raporto pri la utiligo de elektronikaj komunikiloj fare de poloj. La scienca temo koncernas la proponon de usonaj sciencistoj pri la t.n. „inteligenta pansaĵo”, aparte grava por efike kuraci longiĝajn vundojn. En nia elsendo ni prezentas fragmene la kanzonon de Kajto el ĝia KD „Duope” „La lageto de mia vivo”. La interreta foto rilatas al la temo de la hodiaŭa scienca temo pri kuracado de longiĝaj vundoj. Ankaŭ hodiaŭ eblas konsulti la paralele legeblajn kaj aŭdeblajn tekstojn el nia elsendo. Niaj surpaĝaj rubrikoj enhavas cetere centojn da malpli novaj aŭdo-/legodokumentoj kun indiko de i.a. tempodaŭro. Hodiaŭ ili aldoniĝas en la rubrikoj „novaĵoj” kaj „sciencaj informoj”. Dank’ al ĉi tiu nia servo eblas efike altigi la aŭdokomprenon kaj parolkapablon. Uzu do ĝin mem kaj rekomendu al aliaj. Nia elsendo estas aŭdebla ankaŭ en jutubo ĉe la kanalo Espero2009; ĝi ebligas laŭplaĉe reguligi la parolrapidecon: https://www.youtube.com/results?q=pola+retradio&sp=CAI%253D


---

# Mezepokaj vitraloj en Krakovo

**Published:** 2020-02-21

**URL:** https://pola-retradio.org/2020/02/mezepokaj-vitraloj-en-krakovo/

**Categories:** Kulturkroniko

**Audio:** /wp-content/uploads/2020/02/kk_gk_Unika-ekspozicio-pri-vitraloj-en-Krakovo_0126.mp3, /wp-content/uploads/2020/02/kk_gk_Unika-ekspozicio-pri-vitraloj-en-Krakovo_0126.mp3?_=66

77 vitraloj kreitaj inter la 12-a kaj 16-a jarcentoj – el la polaj muzeaj kaj privataj kolektoj, preĝejoj kaj klostroj – estas admireblaj en la Nacia Muzeo en Krakovo. Ĝis nun tiom ampleksa prezento de la mezepokaj vitraloj en Pollando ankoraŭ ne okazis. La ekspozicio „La miraklo de lumo” estis por la organizantoj vera defio, ĉar temis pri tio, ke dank’ al konformaj lumigaj aranĝaĵoj oni reliefigu artismoplenon de la prezentataj eksponaĵoj kaj prezentu kiel ilia aspekto ŝanĝiĝas depende de la momento de la tago. Plimulto de la objektoj ne estis ankoraŭ prezentitaj publike, multaj speciale por la ekspozicio estis subigitaj al konservistaj procedoj. La vitralevoluo ne multe ŝanĝiĝis dum jarcentoj kaj aparte fascina estas la fakto, ke la mezepokaj objektoj lime de la 19-a kaj 20-a jarcentoj estis remalkovrataj kaj interpretataj novmaniere, kio videbliĝas aparte en la kreado de tiaj polaj artistoj kiel Józef Mehoffer kaj Stanisław Wyspiański. La ekspozicion kompletigas bildoj, desegnaĵoj, vitralprojektoj, grafikaĵoj, libroj kaj brodaĵoj. La vizitantoj havas la okazon krome konatiĝi kun la metiejo de mezepoka vitralisto kaj lia laboro. La ekspozicio „La miraklo de lumo” daŭros ĝis la 26-a de julio nunjare.

El la elsendo 21.02.2020. Legas  Gabi – 1’26”


---

# Pri reĝo Johano la 3-a Sobieski en la artgalerio Bielany-pordego

**Published:** 2020-02-21

**URL:** https://pola-retradio.org/2020/02/pri-rego-johano-la-3-a-sobieski-en-la-artgalerio-bielany-pordego/

**Categories:** Kulturkroniko

**Audio:** /wp-content/uploads/2020/02/kk_gk_Denove-pri-rego-Johano-la-3-a-Sobieski-wn-Varsovio_0120.mp3, /wp-content/uploads/2020/02/kk_gk_Denove-pri-rego-Johano-la-3-a-Sobieski-wn-Varsovio_0120.mp3?_=67

En la Muzeo de la X Pavilono de la Varsovia Citadelo eblis rigardi fotojn, dokumentojn, mapojn kaj portretojn, kiuj proksimigas la vivon de Johano la 3-a Sobieski,  de liaj familianoj kaj lokojn ligitajn kun la reĝo. Aktuale la ekspozicio estas ĝis la 15-a de marto rigardebla en la artgalerio Bielany-Pordego. Organizis ĝin la Societo de Rapperwil-muzeo. „Johano la 3-a Sobieski – la reĝo, komandanto, politikisto” prezentas lian vivon ekde la infanaĝo. Temas i.a. pri fotoj de kastelo en Olesko, kie la reĝo naskiĝis, folio el lia lerneja kajero. Krome temas pri fotoj de la fortreso de Chocim, kie Jan Sobieski kiel granda reĝa hetmano gvidis la venkan batalon. Aldoniĝas al ili mapoj kaj krokizoj dediĉitaj al la venkoj de la reĝo apud Vieno kaj Párkány, portretoj de la reĝaj familianoj. La ekspozicio proksimigas la genealogion de Sobieski-gento. Ĝiaj posteuloj estis i.a. la lasta imperiestro de Aŭstrio-Hungario Karlo la 1-a Habsburg, la lasta reĝo de Italio, Humbert la 2-a, kaj la lasta reĝo de Bulgario, Simeon la 2-a.

El la elsendo 21.02.2020. Legas  Gabi – 1’20”


---

# Monumento de la Pola Grensemanto en Kuritibo

**Published:** 2020-02-21

**URL:** https://pola-retradio.org/2020/02/monumento-de-la-pola-grensemanto-en-kuritibo/

**Categories:** Felietonoj

**Audio:** /wp-content/uploads/2020/02/fel_bp_Monumento-de-la-pola-grensemanto-en-Kuritibo_0645.mp3, /wp-content/uploads/2020/02/fel_bp_Monumento-de-la-pola-grensemanto-en-Kuritibo_0645.mp3?_=68

La 15-an de februaro 2020 pasis 95 jaroj post la solena lanĉo de la monumento de la pola Grensemanto en Kuritibo, Brazilo, kiu omaĝis – kaj daŭre omaĝas – la kontribuon de la enmigrantoj el la polaj teritorioj al la kulturo de Brazilo. Kvankam la polaj enmigrantoj aperis en Brazilo jam pli frue la apogeo de ilia alveno datiĝas al la limperiodo de la 19-a kaj 20-a jarcentoj. Trans la oceanon celis ĉefe la kampara loĝantaro kun la espero pri pli bona estonteco atingota dank’ al la strebo primastrumi la tieajn, ofte neamikajn terenojn. Brazilo estis tiam la dua migrocelo post Usono de poloj kaj oni taksas, ke ĝis la eksplodo de la 1-a modmilito 1914 temis pri  ĉirkaŭ 115 mil polaj elmigrintoj. Brazilo serĉis tiam aktive en Europo setliĝontojn por primastrumi la plej malmulte enloĝatajn terenojn de sia lando. Post la enhaveniĝo en la brazilaj havenoj la enmigrantojn atendis plia longa kaj pena vojo. De la supre situantaj terenoj la marbordon celis la plej granda brazila riĉaĵo – kafo. Redirekten estis transportataj setiliĝontoj kun la havaĵo. De la marbordo laŭ krutaj, malfacile paseblaj vojoj ili grimpis sur altebenaĵon ĉe la alteco de 800-900 metroj super la marnivelo. Depende de sia bonstato kaj kunportitaj instrimentoj ili diversmanire atingadis la celon. Plej mizeraj perpiede, pli riĉaj disponis pri ĉaroj. Nur fine de la 19-a jarcento estis elkonstruita la fervoja linio inter Kuritibo kaj la apudatlantika haveno Paranagua. Poloj plej ofte trafis al la sudaj ŝtatoj – Santa Catarina, Rio Grande do Sul kaj  Paraná. Regis tie tute malsamaj klimataj kaj geologiaj kondiĉoj ol en la hejmlando. La virgajn brazilajn terenojn, surkreskitajn de praarbarego necesis primastrumi propramane. Verdire konsiderante la polan realon la setliĝontoj estis ricevantaj enormajn terpercojn kun la areo de 25 hektaroj. Tamen kutime sukresikitajn de densa kaj nepenetrebla praarbaro. Do post la alveno anstataŭ okupiĝi pri la tipaj farmistaj laboroj necesis unue entrepreni penan arboelhokadon. La plej granda malamiko – krom la klimato – estis la naturo, densaj tropikaj arbaroj, mikroskopaj moskitoj, veneaj rampuloj, pumoj. Nur post jaroj eblis ĝui la unuan rikolton. La lignaj domoj konstruataj de polaj enmigrantoj similas al tiuj, en kiuj ili loĝis en Pollando. Kun la tempofluo ilia plej granda aglomerejo elformiĝis ĉirkaŭ la ĉefa urbo de la ŝtato  Paraná, Kuritibo. La socia vivo de la t.n. „Nova Polonia” organiziĝis ĉirkaŭ kreiĝantaj polkoloniaj societoj kaj gazetaro. La lanĉita antaŭ 95 jaroj en la centro de Kuritibo monumento prezentas sur la soklo figuron de pola senŝua kaj brustonuda kamparano paŝanta kun mano plena de semata greno. La monumento celis omaĝi la 100-jariĝon de la sendependeco de Brazilo, pri kio informas bronza informtabulo en la lingvoj portugala kaj la pola. En ĝia supro videliĝas la blazono de Brazilo kaj la pola aglo kaj sube la surskribo „Al Brazilo omaĝe al la unua jarcento de la sendependiĝo – la Pola Kolonio”. La monumento simbolas milojn da anonimaj polaj setliĝintoj, kiuj entreprenis la penon primastrumi la brazilan teron kaj ilian dankemon rilate al la nova patrolando. Ni nepre meniciu pri la aŭtoro de la monumento. Temas pri Jan Żak, kiu elmigris kun la gepatroj el Pollando al Brazilo en 1896 havante 12 jarojn. Ekde la infanaĝo interesiĝante pri arto li lernis komence en la artindustria lernejo en Kuritibo, sekve dank’ al stipendio de la aŭtoritatoj de Parana li studis en la Belarta Akademio de Rio de Janeiro kaj en la Akademio de la Belartoj en Bruselo. Al  Brazilo Jan Żak revenis en 1921 ĝuste kiam oni frontis la monumentkonstruon. La tasko estis konfidita al li. La monumento de la Grensemanto alportis al Jan Żak famon kaj renomon. Du jarojn poste li akceptis la brazilan civitanecon kaj ekde tiam komencis uzi la kromnomon João Zaco Paraná, laŭ kiu li estas konata en Brazilo. En 1940 li fariĝis profesoro de la Belarta Akademio en Rio de Janeiro, kie li studis antaŭ jaroj kaj tiun ĉi postenon li plenumis ĝi 1960. En daŭro de sia skulptista kariero João Zaco Paraná kreis plurajn bustojn, statutojn, skulptistajn grupojn, kiu troviĝas en diversaj lokoj de la tuta Brazilo. Li mortis baldaŭ post la emeritiĝo en junio 1961 kaj eterne ekripozis en la tombejo Caju de Rio de Janeiro.

El la elsendo 21.02.2020. Legas Barbara – 6’45”


---

# E_elsendo el la 21.02.2020

**Published:** 2020-02-22

**URL:** https://pola-retradio.org/2020/02/e_elsendo-el-la-21-02-2020/

**Categories:** Elsendoj

**Audio:** https://pola-retradio.org/wp-content/uploads/2020/02/RetRadio_21.02.2020_vendredo_939.mp3

Podkasto: Ludu en nova fenestro | Elŝutu

La 939-a E_elsendo el la 21.02.2020 ĉe www.pola-retradio.org

Nia hodiaŭa felietono referencas al la 95-jariĝo de la monumento de Pola Grensemanto en Kuritibo, Brazilo. En ĝi ni traktas pri poloj venintaj al Brazilo lime de la 19-a kaj 20-a jarcentoj por helpi la primastrumon de virgaj, malmulte enloĝataj terenoj de ĉi tiu lando. Krome verŝajne ne ĉiuj scias, ke la aŭtoro de la monumento João Zaco Paraná estis enmigrinta en Brazilon polo Jan Żak. En la komencaj kulturkronikaj informoj ni informas pri unika ekspozicio de vitraloj en Krakovo kaj pri nova ekspozicio dediĉita al reĝo Johano la 3-a Sobieski en Varsovio. La E-komunumaj informoj rilatas al la kunlabora projekto inter esperantistoj kaj pola Kościuszko-komitato iniciatita de Maria Majerczak kaj pri nova libro de Georgi Mihalkov „Ne forgesu mian voĉon”. En nia hodiaŭa elsendo ni memorigas du malnovajn kantojn. „Neniu amos min” el la vinila disko >Brazilo kantas por pli bona mondo< aŭdiĝas en la plenumo de Aurora Miranda; Margreta Nikolova memorigas la bulgaran kanzonon „Amo de junmaristo”. La interreta foto prezentas la monumenton de Pola Grensemanto en Kuritibo. Eksterelsende tradicie troviĝas en la unuopaj rubrikoj de nia paĝo paralele legeblaj kaj aŭdeblaj tekstoj el la hodiaŭa programo. Temas pri „kulturkronikaj informoj” kaj „Felietonoj”. Uzu tiun ĉi servon mem kaj rekomendu al aliaj, kiel efikan manieron altigi la aŭdokomprenon kaj parolkapablon. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D . I.a. pere de ĝi vi povas rapidigi aŭ malrapidigi la parolrapidecon konforme al viaj bezonoj.


---

# Neatendita komuneco inter loĝantoj de Afriko kaj Neandertala homo

**Published:** 2020-02-25

**URL:** https://pola-retradio.org/2020/02/neatendita-komuneco-inter-logantoj-de-afriko-kaj-neandertala-homo/

**Categories:** Sciencaj informoj

**Audio:** https://pola-retradio.org/wp-content/uploads/2020/02/sc_mj_Neatendita-komuneco-inter-logantoj-de-Afriko-kaj-Neandertala-homo_0119.mp3, https://pola-retradio.org/wp-content/uploads/2020/02/sc_mj_Neatendita-komuneco-inter-logantoj-de-Afriko-kaj-Neandertala-homo_0119.mp3?_=69

En deoksiribonuklea acido, DNA de afrikaj loĝantoj sciencistoj konstatis mirigan kvanton de DNA de la neandertala homo. Laŭ la esploroj de Joshua Akey el Princeton University temas eĉ pri tri dekononoj de la genomo. Tiu konstato mirigis sciencistojn, ĉar neandertala homo ne vivis en Afriko. La plej novaj esploroj elmontras tamen, ke ilia genetika kodo trafis al Afriko kun la migranta Homo sapiens. Novaj esploroj, kies rezultoj estis publikigitaj en la periodaĵo „Cell” povas klarigi krome alian misteron. Kial inter la loĝantoj de la orienta Azio estas pli da DNA de la neandertala homo ol ĉe eŭropanoj. La esploroj de Akey konformas al la publikigotaj ekzamenrezultoj de Sarah Tishkoff, evolugenetikisto el University of Pennsylvania. Ankaŭ ŝi rimarkis en Afriko pli grandan ol atendite elcenton de DNA de la neandertala homo. El la elsendo 25.02.2020. Legas Maciek – 1’19”


---

# Pollando pli riĉa je kupro kaj arĝento

**Published:** 2020-02-25

**URL:** https://pola-retradio.org/2020/02/pollando-pli-rica-je-kupro-kaj-argento/

**Categories:** Novaĵoj

**Audio:** https://pola-retradio.org/wp-content/uploads/2020/02/w_msz_Malkovritaj-novaj-grandkvantaj-kuproprovizoj-en-Pollando_0114.mp3, https://pola-retradio.org/wp-content/uploads/2020/02/w_msz_Malkovritaj-novaj-grandkvantaj-kuproprovizoj-en-Pollando_0114.mp3?_=70

Sur la tereno de tri komunumoj en la okcidenta Pollando estis malkovritaj novaj provizoj de arĝento kaj kupro, kiuj troviĝas tamen en profundo pli granda ol unu kaj duona kilometroj. Dokumentis ilin kaj konfirmis la kanada firmao, kiu gvidis la serĉlaborojn apud la loko Nowa Sól ses jarojn. La ministan dokumentaron oficiale konfirmis la pola klimatministerio. La geologia dokumentaro de la provizoj „Nowa sól” estis konfirmita por la firmao Zielona Góra Copper, kiu eniras la konsiston de la kanada Miedzi Copper Corp. Temas pri provizoj enhavantaj 848 milionojn da tunoj da ercoj da kupro kaj arĝento, 11 milionojn da tunoj da kupro kaj 36 mil tunojn da arĝento. La elkonstruo de elteriga komplekso estas taksata je ĉirkaŭ 13-15 miliardojn da zlotoj.

El la elsendo 25.02.2020. Legas Milada – 1’14”


---

# La vivstilo kaj tumoraj malsanoj

**Published:** 2020-02-25

**URL:** https://pola-retradio.org/2020/02/la-vivstilo-kaj-tumoraj-malsanoj/

**Categories:** Novaĵoj

**Audio:** https://pola-retradio.org/wp-content/uploads/2020/02/w_mj_Poloj-zorgas-pri-sia-sano_055.mp3, https://pola-retradio.org/wp-content/uploads/2020/02/w_mj_Poloj-zorgas-pri-sia-sano_055.mp3?_=71

Poloj estas malfermaj je ŝanĝo de iuj kutimiĝoj kaj ĉiam pli ofte aplikas profilakton. Ĉiutagaj kutimoj ligitaj kun la manĝado, sporta aktivado aŭ dependiĝoj povas gravagrade influi tumorajn malsanojn. La esploroj konfirmas, ke la maniero kiel kaj kion ni manĝas, kiom ni dormas kaj kiel ni sukcesas superi streson influas la reziston de la organismo. Aktuale polaj ĉiam pli volonte subiĝas al morfologiekzamenoj, USG-ekzamenoj, profilaktaj ekzamenoj. Ĉiu dua polo subiĝas al ili almenaŭ unu fojon jare. Pli ofte virinoj kaj personoj post la 60-a vivojaro. Sed gravas ankaŭ, kiel elmontras specialistoj, pli regulaj memekzamenadoj, kiuj povas malkovri ŝanĝojn en la organismo. Tio koncernas aparte malsanoriskojn je mamkancero kaj testikokancero.

El la elsendo 25.02.2020. Legas Maciek – 0’55”


---

# Bioelektronikaj pasportoj de ukrainanoj

**Published:** 2020-02-25

**URL:** https://pola-retradio.org/2020/02/bioelektronikaj-pasportoj-de-ukrainanoj/

**Categories:** Novaĵoj

**Audio:** https://pola-retradio.org/wp-content/uploads/2020/02/w_msz_Ukrainanoj-kun-bioelktronikaj-pasportoj_0119-2.mp3, https://pola-retradio.org/wp-content/uploads/2020/02/w_msz_Ukrainanoj-kun-bioelktronikaj-pasportoj_0119-2.mp3?_=72

Preskaŭ unu miliono da loĝantoj de la tiel nomataj  popolaj respublikoj en la regiono de Donecko, alivorte teritorio kontrolata de porrusiaj separatistoj en la orienta Ukrainio disponas pri ukraina bioelktronika pasporto. Bioelektronikajn ukrainajn pasportojn ricevis krome 150 mil personoj loĝantaj sur la aneksita de Rusio Krimeo. Tiuspecaj pasportoj estas eldonataj en Ukrainio ekde 2015. Ili ebligas ekde junio 2017 la sendevizan persontrafikon kun la Eŭropa Unio. En aprilo 2019 la rusa prezideto Vladimir Putin decidis, ke la civitanecon de Rusio povas akiri laŭ faciligita proceduro ankaŭ ukrainanoj troviĝantaj sur la teritorio de Rusio, kiuj iam loĝis en la donecka regiono. La faciligita proceduro  i.a. signifis, ke la koncernatoj ne devas rezigni pri la ukraina pasporto.

El la elsendo 25.02.2020. Legas Milada – 1’19”


---

# Interparolo kun Katalin Kováts el 2018

**Published:** 2020-02-25

**URL:** https://pola-retradio.org/2020/02/interparolo-kun-katalin-kovats-el-2018/

**Categories:** Antaŭ la mikrofono

**Audio:** /wp-content/uploads/2020/02/bp_kun-Katalin-Kovats-pri-premioj-novaj-projektoj-de-edukado.net-kaj-ideo-prezenti-E-artistojn-dum-UK-oj_1229.mp3, /wp-content/uploads/2020/02/bp_kun-Katalin-Kovats-pri-premioj-novaj-projektoj-de-edukado.net-kaj-ideo-prezenti-E-artistojn-dum-UK-oj_1229.mp3?_=73

Ni prezentas historian interparolon kun Katalin Kováts el 2018, en kiu ni referencas al ŝiaj renomaj premioj, sed krome konatiĝas kun ŝiaj ideoj pri pli vasta prezentiĝo de E-artistoj dum UK-oj kaj kun novaj projektoj de edukado.net jam parte realigataj. El la elsendo 25.02.2020 – 12’29”


---

# E_elsendo el la 25.02.2020

**Published:** 2020-02-27

**URL:** https://pola-retradio.org/2020/02/e_elsendo-el-la-25-02-2020/

**Categories:** Elsendoj

**Audio:** https://pola-retradio.org/wp-content/uploads/2020/02/RetRadio_25.02.2020_wt_940.mp3

Podkasto: Ludu en nova fenestro | Elŝutu

La 940-a E_elsendo el la 25.02.2019 ĉe www.pola-retradio.org

En nia hodiaŭa E-elsendo ni prezentas historian interparolon kun Katalin Kováts el 2018, en kiu ni referencas al ŝiaj renomaj premioj, sed krome konatiĝas kun ŝiaj ideoj pri pli vasta prezentiĝo de E-artistoj dum UK-oj kaj kun novaj projektoj de edukado.net jam parte realigataj. La komencaj aktualaĵoj informas pri malkovro de enorme grandaj kuprotavoloj malkovritaj en la okcidenta Pollando, pri zorgo de poloj pri sia sano, pri bioelektronikaj pasportoj de ukrainanoj. La scienca temo traktas malkovron de neatendita komuneco inter loĝantoj de Afriko kaj Neandertala homo. En nia elsendo ni prezentas la kanzonon de Paŭlo Moĵajev el lia KD „Pluke-Traduke” – „Kanto pri feliĉo”. La akompana interreta foto prezentas dolĉan fritaĵon, kiun apud benjetoj poloj frandas dum karnavalo, aparte dum la pasanta hodiaŭ antaŭkaresma mardo. Tradicie eblas konsulti la paralele legeblajn kaj aŭdeblajn tekstojn el nia elsendo. Niaj ĉepaĝaj rubrikoj enhavas cetere centojn da malpli novaj aŭdo-/legodokumentoj kun indiko de i.a. tempodaŭro. Hodiaŭ ili aldoniĝas en la rubrikoj „novaĵoj” kaj „sciencaj informoj”. Dank’ al ĉi tiu nia servo eblas efike altigi la aŭdokomprenon kaj parolkapablon. Ankaŭ la interparolo kun nia gasto aŭdiĝas eksterelsende en la rubriko „Antaŭ la mikrofono”. Uzu do ĝin mem kaj rekomendu al aliaj. Nia elsendo estas aŭdebla ankaŭ en jutubo ĉe la kanalo Espero2009; ĝi ebligas laŭplaĉe reguligi la parolrapidecon: https://www.youtube.com/results?q=pola+retradio&sp=CAI%253D


---

# La Novaj Epifanioj

**Published:** 2020-02-28

**URL:** https://pola-retradio.org/2020/02/la-novaj-epifanioj/

**Categories:** Kulturkroniko

**Audio:** /wp-content/uploads/2020/02/kk_mj_Novaj-Epifanioj-2020-en-Varsovio_0104.mp3, /wp-content/uploads/2020/02/kk_mj_Novaj-Epifanioj-2020-en-Varsovio_0104.mp3?_=1

Ekde la 26-a de februaro dum kvardek tagoj en Varsovio daŭros la 11-a eldono de la festivalo Novaj Epifanioj. La organizantoj pretigis por ĝi 40 eventojn inkluzive de ses teatraj premieroj, gastspektakloj, unusemajna koncertociklo de la malnova muziko, filmprezentoj, laborenkontoj kaj alispecaj kulturaj eventoj. La organizanto, Centro de la Penso de Johano Paŭlo la 2-a, apartan atenton ĉi-jare donas al la figuro de Maria el Magdala, kiu – laŭ la Evangelio – estis la unua persono renkontinta Kriston post la Resurekto kaj rakontis pri ĉi tiu fakto al apostoloj. La baza celo de la  festivalo Novaj Epifanioj estas serĉado de novaj, nuntempaj epifanioj de belo. Spronado de krea artista dialogo kun la tradicia religia arto, konforme al la spirito de „Letero al artistoj” de Johano Paŭlo la 2-a.

El la elsendo 28.02.2020. Legas  Maciek – 1’04”


---

# Bilbliotekaj novaĉetaĵoj de la Pola Sciencakademio

**Published:** 2020-02-28

**URL:** https://pola-retradio.org/2020/02/bilbliotekaj-novacetajoj-de-la-pola-sciencakademio/

**Categories:** Kulturkroniko

**Audio:** /wp-content/uploads/2020/02/kk_mj_Ekspozicio-pri-novaj-acetajoj-por-la-biblioteko-de-la-Pola-Sciencakademio_0125.mp3, /wp-content/uploads/2020/02/kk_mj_Ekspozicio-pri-novaj-acetajoj-por-la-biblioteko-de-la-Pola-Sciencakademio_0125.mp3?_=2

En la Biblioteko de la Pola Sciencakademio en Gdansko eblas rigardi ĝiajn plej novajn aĉetaĵojn. Temas pri malnovpresaĵoj, grafikaĵoj, mapoj, poŝtkartoj, fotografaĵoj, ekslibrisoj, numismatikaĵoj kaj dokumentoj. Inter ili troviĝas i.a. la 14-jarcenta vaksa tabuleto kun tribunala verdikto, porokaza presaĵo el 1597 priskibanta la veturon de la reĝo Sigismundo la 3-a Vasa por la kronceremonio al Svedio, portreto de Henrietta Baranius, la naskiĝinta en Gdansko 18-jarcenta stelulino de la Berlina Operejo. Apartan atenton  meritas la naturscienca mapo de Pollando. Ĝi estis pretigita por la Monda Ekspozicio en Novjorko 1939 bildiganta por ĉasistoj kaj naturamantojn la ĉi-rilatajn valorojn de Pollando. Kolektistojn logas katalogo kun la ŝipobildoj eldonita de E. Wedel, bildkartoj prezentantaj famulojn de la muzika kaj teatra mondo el la komenco de la 20-a jarcento, kolekto de arĝentaj medaloj de Sebastian Mikołajczak dediĉita al la 100-jariĝo de la regajnita suvereneco. La ekspozicio daŭras ĝis la 16-a de marto 2020.

El la elsendo 28.02.2020. Legas  Maciek – 1’25”


---

# La Pordo de Ale Cosabela kaj Vinilkosmo

**Published:** 2020-02-28

**URL:** https://pola-retradio.org/2020/02/la-pordo-de-ale-cosabela-kaj-vinilkosmo/

**Categories:** Felietonoj

**Audio:** /wp-content/uploads/2020/02/fel_bp_Kelkvorte-pri-La-Pordo-de-Ale-Kosabela-kaj-Vinilkosmo_0253.mp3, /wp-content/uploads/2020/02/fel_bp_Kelkvorte-pri-La-Pordo-de-Ale-Kosabela-kaj-Vinilkosmo_0253.mp3?_=3, https://www.youtube.com/redirect?event=video_description&v=Grk0w024Q2k&redir_token=SQaJa_lBIAH0jkyQ-4Y4RoT5CiR8MTU4Mjk5NjUzNEAxNTgyOTEwMTM0&q=https%3A%2F%2Fwww.vinilkosmo-mp3.com%2Feo%2Fpopo-roko-hiphopo-elektronik%2Fale-kosabela-la-porkoj-strika-tango-111.html

Antaŭ 10 tagoj aperis ĉe Vinilkosmo la muzikvideaĵo de Ale Kosabela videoregistrita kun internacia kunlaboro fare de Rogener Pawinski “La Pordo”. Temas pri Esperanta popmuzika unuopaĵo kun instrumenta kaj kantita versio plenumita de internaciaj gekantistoj: Ale (Argentino), Mireille (Benino), Amir (Bosnio/Danio), Flavio, Rogener (Brazilo), Linda, Françoise, Anne, JoMo, Flo, Jean-Claude (Francio/Okcitanio), Jonny M (Germanio), Kjara (Italio), Ĵomart kaj Nataŝa (Svedio). Estas bela suprizo vidi en ĝi la kunkantantan Flo Martorell.

La muzikon kaj poeziecajn vortojn por tiu pop muzika videaĵo verkis Ale Kosabela:

La Pordo

Vere grandas distanco inter dirko kaj ŝlosil´

Sed proksimas já la pordo senserura de l´anim´

Se iu malsatas, kiel povas manĝi mi?

Ĉu ni estas gefratoj, aŭ estas nura fantazi´, fantazi´

Sur tiu ĉi vojo, malmultaj promenas

Ankaŭ mi ne kuraĝas kaj subite svenas

Kia son´ nin liberigos? Kia lum´ vidivigos nin?

Kies kor´ ne malfermiĝos kiam am´ kreskos en ĝi?

Ĉu ni estas gefratoj aŭ estas nura fantazi´, fantazi´?

Vere etas distanco inter sonĝo kaj vekiĝ´

La bela surprizo estas, ke la muzikvideaĵo kantita en Esperanto estas subtekstigita jam per 10 lingvoj, inkluzive de la pola. Bedaŭrinde la  traduko atestas, ke ĝia farinto ne finkomprenis la originalan tekston. Kvar fuŝtradukoj,  en tiu malgranda teksto ŝajnas tro, eble la plej ŝoka estas ne rimako de la diferenco inter vekiĝo kaj ellitiĝo. Espereble tiaj riproĉetoj ne rilatas al aliaj lingvoversioj. La oficiala muzikvideaĵo jam de pli ol unu semajno troviĝas en jutubo kaj rikoltis multajn pozitivajn kaj entuziasmajn reagojn. Cetere troviĝas en ĝi ankaŭ la originala teksto de la poemo kaj substkstigoj  en 10 lingvojn, kiuj eblas laŭplaĉe ŝangi. El inter la komentoj ni referencu al la vortoj de  Ursula Grattapaglia, kiu sendante la tradukaĵon de la poemo skribis „volonte mi sendas al vi en germana lingvo vian emocian poemon. Ke ghi disvastighu tra la verda kaj alikolora mondo….!” La muzikvideaĵo  La Pordo  kiel bita unuopaĵo en diversaj formatoj kaj kiel muzikvideaĵo estas disponigita ĉe la retejo de Vinilkosmo: https://www.vinilkosmo-mp3.com/eo/pop… El ĝi ni kun plezuro ekscias krome, ke jam ĉi-jare Ale Kosabela partoprenis interesan projekton en la stilo de Playing for Change, kiu iamaniere plenumas la deziron de Ursula Grattapaglia. Temas pri nova versio de lia kanto La Pordo, ĉifoje prezentita per la voĉoj de internacia teamo.

El la elsendo 28.02.2020. Legas Barbara – 2’53”


---

# Koninda Pollando: Unika ligna sanktejo en Olesno

**Published:** 2020-02-28

**URL:** https://pola-retradio.org/2020/02/koninda-pollando-unika-ligna-sanktejo-en-olesno/

**Categories:** Felietonoj

**Audio:** /wp-content/uploads/2020/02/fel_bp_Unika-ligna-historimonumento-el-la-15-a-jarcento_0525.mp3, /wp-content/uploads/2020/02/fel_bp_Unika-ligna-historimonumento-el-la-15-a-jarcento_0525.mp3?_=4

Hodiaŭ ni volas konduki vin al loko, kiu de pli ol jarcentduono ravas pro sia historio kaj eksterordinara klimato. Temas pri la arkitektura perlo de Opole-regiono troviĝanta en la loko Olesno, la suda Pollando, per la radikoj de pramalnova pino fundamentinta la preĝejon de sankta Anna. Oni taksas ĝin kiel unu el la plej belaj ĉi-specaj konstruaĵoj. Ĝia karakteriza trajto estas formo konsistanta el tradicia preĝejo kaj originala baroka stelforma parto de alkonstritaj kapeloj. La kreiĝo de la kapelo ligiĝas kun legendo pri mirakla saviĝo de junulino, kiu fuĝante antaŭ rabistoj kaŝiĝis ĉe pino, sur kiu – la veturanta ducent jarojn pli frue sankta Jadwiga – pendigis bildon de sankta Anna kun Maria kaj Jesueto. Post tiu evento, kaj ankaŭ pro la ripetiĝantaj miraklaj resaniĝoj, la burĝoj de Olesno decidis elkonstrui tie kapelon dediĉitan al sankta Anna kun Maria kaj Jesueto. En 1444 la ligna kapelo – kun la grandeco de aktuala presbiterio – ĉirkaŭis la pintrunkon, de kiu estis forhakita pinto kaj branĉoj kaj ĝi mem subtenis la ĉefaltaron. Pro la kreskanta nombro de la pilgrimantoj el Silezio, Ĉeĥio kaj Moravio en 1518 la kapelo estis grandigita ĝis la dimensio de la nuna preĝejo. En la preĝejo troviĝas barokaj altaroj el la 17-a kaj 18-a jarcentoj, malfrurenesanca altaro el la 17-a jarcento kaj 18-jarcenta en la stilo de francregantoj. Neptitakseble valora estas la ligna skulptaĵo de s-ta Anna kun Maria kaj Jesueto el la limo de la 15-a kaj 16 jarcentoj.  La sankejo en Olecko havas grandegan nematerian valoron por la pilgrimantoj, religiuloj kaj loĝantoj, samtempe estante unu el la plej gravaj preĝejoj de Opole-diocezo. Ekde la komenco ĝi estas taksata kiel miraklofara loko, la kultoloko de s-ta Anna. La originala formo de la ligna preĝejo referencas al la kvinpetala rozo kiel simbolo bildiganta la Dipatrinon.  Ekde la komenco de la preĝejo en la ĉefaltaro troviĝis triptiko el 1517 prezentanta Grandan Sanktan Familion, kiun faris majstro Jakobo, la disĉiplo de Wit Stwosz. En la jaroj 1669-1670 ĉarpentisto Marcin Snopek alkonstruis al la ĉefa navo la centran stelforman parton de la preĝejo. Ĝi fariĝis la simbolo de la preĝejo difinata kiel „rozo  ensorĉita en lignon”. La ĝisfundan rekonstruon de la preĝejo en 1873 okazigis paroĥestro Walentu Morawietz. Renovigita estis tiam la ĉefaltaro, kolorigitaj muroj, estis ŝanĝita funkcieco de la ĉeftriptiko kaj ĉe ĝiaj  flankoj kreiĝis du altaroj – de sankta Josefo kaj de s-ta Walenty. Bedaŭrinde la altaro estis priŝtelita en 1992 kaj ĝis nun oni sukcesis reakiri nur du el 32 ĝiaj figuroj. Bonŝance dum la 2-a mondmilito la preĝejo ne suferis damaĝojn malgraŭ tio, ke en 1945 ĝi rolis kiel riuĝejo por la loĝantoj de Olesno kaŝiĝantaj antaŭ soldatoj de la Ruĝa Armeo. La preĝejo de s-ta Anna  troviĝante en la distanco de 2 kilomentroj norden de la urbocentro de Olesno estas ĉirkaŭita de la surkreskita per arboj tombejo. Sur ĝia tereno troviĝas la novgotika sepulta kapelo el la limperiodo de la 19-a kaj 20-a jarcentoj kaj stacioj de la Krucovojo. En 2018 ĝi estis enmetita en la liston de la polaj Historionumentoj. Por la fino ni aldonu, ke la basreliefo de la preĝejo situanta nun ĉe la Itinero de la Lignaj Religiaj Kontruaĵoj siatempe (1939) estis prezentita en la Monda Ekspozicio en Novjorko.

El la elsendo 28.02.2020. Legas Barbara – 5’25”


---

# E_elsendo el la 28.02.2020

**Published:** 2020-02-28

**URL:** https://pola-retradio.org/2020/02/e_elsendo-el-la-28-02-2020/

**Categories:** Elsendoj

**Audio:** https://pola-retradio.org/wp-content/uploads/2020/03/RetRadio_28.02.2020_pt_941.mp3, https://www.vinilkosmo-mp3.com/eo/pop

Podkasto: Ludu en nova fenestro | Elŝutu

La 941-a E_elsendo el la 28.02.2020 ĉe www.pola-retradio.org

Nia hodiaŭa felietono kondukas al la suda Pollando, al la loko Olesno. Troviĝas tie unika, 15-jarcenta ligna sanktejo de s-ta Anna kun Maria kaj Jesueto. Ekde 2018 ĝi troviĝas en la listo de la polaj Historimonumentoj. La komencaj kulturkronikaj informoj rilatas al novaj aĉetaĵoj de la Bilblioteko de la pola Sciencakademio en Gdansko. Ĝis la mezo de marto eblas ilin rigardi en la porokaza ekspozicio. Ni informas pri la nunjara eldono de la ĵus komenciĝanta varsovia festivalo Novaj Epifanioj. Hodiaŭ apartan atenton ni donas al la aperinta antaŭ 10 tagoj originala popmuzika unuopaĵo-muzikvideaĵo „La Pordo” de Ale Kosabela, kies originala versio troviĝas ĉe jutubo https://www.youtube.com/watch?v=Grk0w024Q2k . Ĝi disponeblas en diversaj bitaj formatoj ĉe: https://www.vinilkosmo-mp3.com/eo/pop . Ĝi aŭdiĝas ankaŭ en nia elsendo. La E-komunumaj informoj koncernas literaturan konkurson de Bulgara E-Asocio, martan renkontiĝon de kubaj esperantistoj kaj junian Alp-Adrian Konferencon en Kroatio. La akompana interreta foto montras birdperspektivan bildon la stelforman preĝejon en Olesno. Eksterelsende tradicie troviĝas en la unuopaj rubrikoj de nia paĝo paralele legeblaj kaj aŭdeblaj tekstojn el la hodiaŭa programo. Temas pri „kulturkronikaj informoj” kaj „Felietonoj”. Ne hezitu uzi tiun ĉi servon mem kaj rekomendi al aliaj, kiel efikan manieron altigi la aŭdokomprenon kaj parolkapablon. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D . I.a. pere de ĝi vi povas rapidigi aŭ malrapidigi la parolrapidecon konforme al viaj bezonoj.


---

# Gravitado kaj teorio de kvantuma informado

**Published:** 2020-03-03

**URL:** https://pola-retradio.org/2020/03/gravitado-kaj-teorio-de-kvantuma-informado/

**Categories:** Sciencaj informoj

**Audio:** /wp-content/uploads/2020/03/sc_tm_Gravido-kaj-teorio-de-kvantuma-informado_0158.mp3, /wp-content/uploads/2020/03/sc_tm_Gravido-kaj-teorio-de-kvantuma-informado_0158.mp3?_=5

La usona Fondaĵo de John Templeton atribuis subvencion  kun la valoro de pli ol 2 miliardoj da dolaroj al Internacia Konsorcio Quantum Information Structure of Spacetime. La gvidanta ĝin profesoro Carlo Rovelli estas la kunkreinto de lopa kvantuma gravito, monda aŭtoritatulo koncerne fizikon de la tempo kaj aŭtoro de volonte legataj popularsciencaj libroj. En la projekto daŭronta ĝis 2022 partoprenas kiel ĉefesploristo d-ro Jakub Mielczarek el la Fakultato de Fiziko, Astronomio kaj Aplikata Informadiko de la Jagelona Universitato. Krome la esplorojn kadre de la projekto partoprenos sciencistoj el tiaj centroj kiel i.a. Oksforda Universitato, Perimeter-Instituto en Kanado, Universitato de Pensilvanio, Hongkonga Universitato kaj la Unversitato de Aix-Marseille. La projekto esploros la signifon de la teorio de la kvantuma informado en la priskribo de gravitaj influoj. Tio ligiĝas kun fundamentaj problemoj, kiel la ebleco interpreti spactempon kiel manifestiĝon de kvantuma implikaĵo, ankaŭ kiel eblo la okazigi gravitajn eksperimentojn kun la uzo de kvantuma teknologio. Esploroj pri tiu ĉi temo estas jam gviditaj i.a. sub la gvido de doktoro Mielczarek en la kolektivo de Quantum Cosmos Lab de la krakova universitato. En la daŭro de la ĝisnunaj esploroj estis i.a. okazigitaj la unuaj en la mondo provoj de simulado de kvantuma gravitado kun la apliko de ekzistantaj superkonduktivecaj kvantumaj komputiloj. La ricevita subvencio ebligos plukonstrui vastan internacian ĉi-rilatan kunlaboron. Servos al ĝi i.a. internacia konferenco dediĉita al la simulado de gravita fiziko per kvantumaj komputiloj. Ĝi okazos en Krakovo en 2021. Celem projektu będzie zbadanie znaczenia teorii informacji kwantowej w opisie oddziaływań grawitacyjnych. Dotyczy to zarówno fundamentalnych zagadnień takich jak możliwość interpretacji czasoprzestrzeni jako przejawu splątania kwantowego, jak również możliwości przeprowadzenia eksperymentów grawitacyjnych z wykorzystaniem technologii kwantowych.

El la elsendo 03.03.2020. Legas Tomek – 1’58”


---

# Intervjuo kun prof. Bengt-Arne Wickström

**Published:** 2020-03-03

**URL:** https://pola-retradio.org/2020/03/intervjuo-kun-prof-bengt-arne-wickstrom/

**Categories:** Antaŭ la mikrofono

**Audio:** /wp-content/uploads/2020/03/bp_kun-Bengt-Arne-Wickstrom_1208.mp3, /wp-content/uploads/2020/03/bp_kun-Bengt-Arne-Wickstrom_1208.mp3?_=6

La antaŭmikrofona gasto de nia redakcio estas profesoro Bengt-Arne Wickström , specialisto pri ekonomiko, kiu dum la februaro interlingvistika sesio en Poznano, en sia prelegaro koncentriĝis pri tio, kiel eblas apliki ekonomikan pensadon al la komunika analizo de lingvouzo. I.a. pri tio ni parolas kun nia gasto. El la elsendo 03.03.2020 – 12’08”


---

# E_elsendo el la 03.03.2020

**Published:** 2020-03-03

**URL:** https://pola-retradio.org/2020/03/e_elsendo-el-la-03-03-2020/

**Categories:** Elsendoj

**Audio:** https://pola-retradio.org/wp-content/uploads/2020/03/RetRadio_03.03.2020-_mardo_942.mp3

Podkasto: Ludu en nova fenestro | Elŝutu

La 942-a E_elsendo el la 03.03.2020 ĉe www.pola-retradio.org

La antaŭmikrofona gasto de nia redakcio estas profesoro Bengt-Arne Wickström, specialisto pri ekonomiko, kiu dum la februara interlingvistika sesio en Poznano, en sia prelegaro koncentriĝis pri tio, kiel eblas apliki ekonomikan pensadon al la komunika analizo de lingvouzo. I.a. pri tio ni parolas kun nia gasto. La komencaj aktualaĵoj informas pri polino, Teresa Czerwińska kiu transprenis la postenon de vicprezidanto de la Eŭropa Investa Banko; pri polo, kiu antaŭnelonge starigis rekordon en la altmonta lagoplonĝado; pri problemoj de polaj familiaj firmaoj. La scienca temo traktas esplorojn pri gravito kaj teorio de kvantuma informado. En nia elsendo ni prezentas fragmente la E-version de la kanzono „Redemption” de Bob Marley en la plenumo de Alejandro Cossavella. La akompana interreta foto prezentas la polan plonĝiston, Marcel Korkuś, kiu batis la mondrekordon en la altmonta lagoplonĝado. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el nia elsendo. Niaj ĉepaĝaj rubrikoj enhavas cetere centojn da malpli novaj aŭdo-/legodokumentoj kun indiko de i.a. tempodaŭro. Hodiaŭ ili aldoniĝas en la rubrikoj „novaĵoj” kaj „sciencaj informoj”. Dank’ al ĉi tiu nia servo eblas efike altigi la aŭdokomprenon kaj parolkapablon. Ankaŭ la interparolo kun nia gasto aŭdiĝas eksterelsende en la rubriko „Antaŭ la mikrofono”. Uzu do ĝin mem kaj rekomendu al aliaj. Nia elsendo estas aŭdebla ankaŭ en jutubo ĉe la kanalo Espero2009; ĝi ebligas laŭplaĉe reguligi la parolrapidecon: https://www.youtube.com/results?q=pola+retradio&sp=CAI%253D


---

# E_elsendo el la 06.03.2020

**Published:** 2020-03-06

**URL:** https://pola-retradio.org/2020/03/e_elsendo-el-la-06-03-2020/

**Categories:** Elsendoj

**Audio:** https://pola-retradio.org/wp-content/uploads/2020/03/RetRadio_06.03.2020_pt_943.mp3

Podkasto: Ludu en nova fenestro | Elŝutu

La 943-a E_elsendo el la 06.03.2020 ĉe www.pola-retradio.org

Nia hodiaŭa felietono estas dediĉita al Kazimierz Stanisław Junosza Gzowski, kiu naskiĝinta kiel polo aparte meritiĝis por Usono kaj Kanado, kien li trafis post la falo de la Novembra Insurekcio 1830. Nun konata kiel sir Casimir Gzowski li multe meritiĝis aparte por Kanado i.a. kiel renoma inĝeniero, entreprenisto, politikisto, juristo. La komencaj kulturkronikaj informoj koncernas Chopin-festivalon en Hungario kaj ekspozicion pri la pentroarto de Juliusz kaj Wojciech Kossak en Bjalistoko. El la E-komunumaj informoj eblas ekscii pri la nunjara literatura eldono de la konkurso „Poezio el ĉiuj ĉieloj” https://www.iconcorsidisamideano.it/poezio-el-ciuj-cieloj-sesa/ . Muzike ni memorigas la kanton de Eterne Rima „Trankvila estu tero” el la KD „Taglibro de Brutulo” eldonita de Vinilkosmo. La akompana interreta foto prezentas la pentraĵon de Jerzy Kossak „Ĉevaloj sur montara herbejo”. Eksterelsende tradicie troviĝas en la unuopaj rubrikoj de nia paĝo paralele legeblaj kaj aŭdeblaj tekstojn el la hodiaŭa programo. Temas pri „kulturkronikaj informoj” kaj „Felietonoj”. Ne hezitu uzi tiun ĉi servon mem kaj rekomendi al aliaj, kiel efikan manieron altigi la aŭdokomprenon kaj parolkapablon. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D . I.a. pere de ĝi vi povas rapidigi aŭ malrapidigi la parolrapidecon konforme al viaj bezonoj.


---

# Tolaĵoj de Juliusz kaj Wojciech Kossak en Bjalistoko

**Published:** 2020-03-06

**URL:** https://pola-retradio.org/2020/03/tolajoj-de-juliusz-kaj-wojciech-kossak-en-bjalistoko/

**Categories:** Kulturkroniko

**Audio:** /wp-content/uploads/2020/03/kk_tm_Pentroarto-de-Kossak-patro-kaj-filo-en-Bialistoko_0119.mp3, /wp-content/uploads/2020/03/kk_tm_Pentroarto-de-Kossak-patro-kaj-filo-en-Bialistoko_0119.mp3?_=7

Preskaŭ 40 bataltemajn kaj historitemajn tolaĵojn de Juliusz kaj Wojciech Kossak eblas rigardi ĝis la fino de junio en la Podlaĥia Muzeo, Bjalistoko. La ekspozicio celas prezenti la plej gravajn veftojn en la pentrista laboro de  la patro Juliusz kaj lia filo Wojciech, diferencojn kaj analogaĵojn en iliaj verkoj. Juliusz kaj Wojciech Kossak devenis el fama krakova familio, kies kvar generacioj firme gravuriĝis en la pola kulturo kaj scienco. La pentrista alo de Kossak-familio per sia talento ilustris la historion de la pola nacio, kontraŭcarajn insurekciojn, la napoleonan epopeon, batalojn de la 1-a mondmilito. Ilia ĝisfunde polkaraktera arto artistoj inklinas al enpensiĝo pri la perceptado de historio. La verkoj de ambaŭ pentristoj per sia animleva karaktero kreis „imaginarium” de la pola identeco, pentrante bildon de batalema, heroa Respubliko. Krom batalmotivoj, motivoj el la historio de la polaj venkoj en iliaj pentraĵoj speguliĝis ankaŭ porokazaj scenoj referencantaj al la pola randregiona tradicio, al la apudkrakovaj kutimoj. Ambaŭ famiĝis kiel elstaraj ĉevalpotretistoj.

El la elsendo 06.03.2020. Legas  Tomek – 1’19”


---

# Chopin-festivalo en Hungario

**Published:** 2020-03-06

**URL:** https://pola-retradio.org/2020/03/chopin-festivalo-en-hungario/

**Categories:** Kulturkroniko

**Audio:** /wp-content/uploads/2020/03/kk_mj_Chopin-festivalo-en-Hungario_0114.mp3, /wp-content/uploads/2020/03/kk_mj_Chopin-festivalo-en-Hungario_0114.mp3?_=8

Juna pola pianisto, Piotr Pawlak inaŭguris komence de marto Chopin-festivalon en Hungario, kiu daŭros ĝis aŭtuno, ĝis la mortodatreveno de Chopin. La inaŭgura koncerto organizita en la 210-a naskiĝdatreveno de la pola komponisto kaj la tuta festivalo estis organizita de la Fondaĵo de Gyoegy Ferenczy de la pola pianistino Izabela Darska, de jaroj loĝanta en Hungario. La ĉefa tasko de la fondaĵo, kiu portas la nomon de siatempe la plej bona plenumanto de Chopin-kreado estas protekti Chopin-heredaĵon en Hungario. Ĝi organizas en Hungario internaciajn Chopin-konkursojn por gejunuloj diversaĝaj kaj ankaŭ koncertojn, unuavice de la laŭreatoj de siaj konkursoj same en Hungario kiel en Pollando. Pawlak startis en la konkursoj de la fondaĵo ekde la plej juna aĝgrupo kaj kelkfoje fariĝis laŭreato. En 2018 li akiris egalrange la unuan lokon kun hungaro Gergely Kovacs. En la festivala koncerto la 8-an de marto en Gödöllő li pleumos komponaĵojn deFredriko Chopin kaj Frenec Liszt.

El la elsendo 06.03.2020. Legas  Maciek – 1’14”


---

# Koninda Polo: Kazimierz Stanisław Gzowski

**Published:** 2020-03-06

**URL:** https://pola-retradio.org/2020/03/koninda-polo-kazimierz-stanislaw-gzowski/

**Categories:** Felietonoj

**Audio:** /wp-content/uploads/2020/03/fel_bp_Koninda-Polo_-Kazimierz-Stanislaw-Junosz-Gzowski_0831.mp3, /wp-content/uploads/2020/03/fel_bp_Koninda-Polo_-Kazimierz-Stanislaw-Junosz-Gzowski_0831.mp3?_=9

La 5-an de marto antaŭ 207 jaroj naskiĝis Kazimierz Stanisław Junosza Gzowski. Temas pri pola kaj kanada inĝeniero, konstruinto de pontoj, vojoj, fervojlinioj kaj havenoj en Kanado, la kunkreinto de la centra kanada transporta sistemo, de la parko Niagara Akvofalo, Inĝenieria Instituto de Kanado, la establinto de la kanada Pafista Societo, entreprenisto, politikisto, juristo, filantropo, socia aganto, administranto de la provinco Ontario, framasono, establinto de Wycliffe College, unu el la plej elstaraj inĝenieroj de la Granda Enmigrantaro. Por kanadanoj li estas sendube pli bone konata kiel  Sir Casimir Gzowski. Kazimierz Stanisław Junosza Gzowski estis filo de pola randregiona nobelo, kies antaŭulo estis kortegano de la reĝo Sigismundo Augusto. Apenaŭ 9-jaraĝa Kazimierz komencis lerni el la renoma liceo en Krzemień, en kiu lernis reprezentantoj de la pola 19-jarcenta inteligentularo, i.a. elstara pola romantika poeto Juliusz Słowacki. Havante 18 jarojn Kazimierz Stanisław Junosza Gzowski komencis soldatservi kiel sapeisto en la rusa armeo. Samjare eksplodis la sendpendiga, kontraŭcara novembra insurekcio 1930. Por strangoli ĝin al Pollando, t.e. al la Kongresa Reĝolando estis ekspedita rusa armeo. Gzowski forlasis ĝiajn vicojn transirinte al la pola armeo kiel subleŭtenanto. En tiu rolo li  partoprenis la venkan batalon apud Stoczek, dum defendo de Varsovio li estis vundita. Post la falo de la insurekcio en aprilo 1831 kune kun la 3-a Regimento de Ĉevalpafistoj li transpaŝis la limon de la Kongresa Reĝolando kun Aŭstrio, kie estis internigita kaj mallibergita. En 1834 la aŭstraj aŭtoritatoj devige deportis lin kun 264 aliaj insurgentoj al Usono. Pollandon pro la politikaj reprezalioj forlasis ankaŭ lia plej proksima familio. Gzowski en Usono komence vivtenis sin per lecionoj de skermado, muziko kaj lingvoj. Krom la pola li ja regis la anglan, germanan, italan kaj rusan. En Usono li finis juristajn studojn kaj en Pensilvanio li komencis advokatan praktikon. Sub la influo de la patro – reference al siaj sapeistaj spertoj – li eklaboris kiel inĝeniero ĉe konstruado de la fervojlinio inter Novjorko kaj la regiono de la Grandaj Lagoj. Dum sia estado en Erie, Pensilvanio en 1839 li edziĝis al filino de loka kuracisto – Charlotta Beebe. Pro la edziĝformalaĵoj li ŝanĝis la konfesion je anglikana. La geedzoj havis entute 8 gefilojn, ĉiuj kvin maskloj ricevis la polajn personnomojn. La familio de Kazimierz Stanisław Junosza Gzowski en 1841 translokiĝis al Kanado. Tie li kunordigis la konstruon de la kanalo Welland. Poste li estis ligita kun multaj fervojliniaj projektoj. Li estis pioniro de la fervojo en Kando, kie li konstruis centojn da kilometroj da fervojlinioj. En 1853 li funkciigis en Toronto la propran  konstrufirmon kaj en 1857 la unuan en Kanado fandejon, kiu produktis la fervojajn relojn. Tio estis ege grava investaĵo en la kanadaj klimataj kondiĉoj. Ĝi enlaborigis ĉirkaŭ 300 laboristojn, ĉefe irlandajn enmigrantojn kaj produktis 20 mil tunojn da reloj jare. Tiam tio estis la plej granda produktofirmao ne nur en Toronto, sed en la tuta Kanado.  Necesas noti la gvidan rolon de Casimir Gzowski en la plukonstruo de la haveno en Montrealo kaj ne forgesi ke li estis pledanto por pli plena utiligo de la grandegaj naturriĉaĵoj de Kando. En 1870 li forte plendis por elkonstruo de minista lernejo en Toronto. La apogeo de liaj teknikaj atingaĵoj estis elkonstro de International Bridge, la 1100-metra ponto super Niagaro liganta Kanadon kun Usono. Ĝia projektino estis inĝeniero E.P. Hannaford, kiu ideoriĉe solvis la problemon de la subakvaj fundamentoj. Tamen la munto de la ponto laŭ teknika vidpunkto estis tasko malfacila kaj finance riska. Ĉio estis tamen supervenkita dank’ al la organiza talento de Gzowski. La ponto estis transdonita en oktobro 1873. Ni aldonu, ke la merito de Gzowski estis organizo de la nacia parko super la akvofalo Niagara, li ankaŭ proponis utiligi ĝian akvoenergion por la produktaj celoj. El inter aliaj meritoj de Gzowski ni menciu i.a. , ke li estis unu el la fondintoj de  Kanada Societo de Kontinentaj Inĝenieroj. En 1890 li fondis medalon ĉiujare ĝis nun atribuatan al la plej bona kanada kontintenta inĝeniero koncerne godezion, konstruinĝenierion kaj grandaj konstruaĵoj „Casimir Gzowski Medal”. Gzowski organzis la unuajn kanadajn ĉevalkurojn. Ĝis nun estas atribuata la lanĉita de li premio, argenta plato „Queen’s Plate”, kiu estas la plej malnova sporta premio en la tuta Nirda Ameriko. Casimir Gzowski establis la unuan ĉasistan klubon en Kanado kaj la unuan pafistan klubon en ĉi tiu lando. En aprilo 1873 Gzowski nomumita kiel kolonelo de la kanada milico engaĝiĝis en la establon de la kanada armo estante estro de la Centra Volontula Fako en Toronto. En 1885 Gzowski fondis Casimir Gzowski Cup, pokalon de ĉiujaraj rivaladoj, atribuatan ĝis nun, en kiuj rivalas inĝeniraj taĉmentoj de la Kanada Milico. En 1890 pro la meritoj por Kando li estis distingita per la Oredeno de Sanktaj Mikaelo kaj Georgo fare de la reĝino Viktoria, akirinte tiel la britan nobeltitolon. La reĝino Viktoria nomumis lin kiel la unuan loĝanton de la britaj kolonioj  sia honora adiutanto.   Kiel proksima amiko de John Macdonald, la unua ĉefministro de Kanado, Gzowski fariĝis nenomumita gubernatoro administranto de la provinco Ontario en la jaroj 1896-97. Unu jaron poste, en 1898 Kazimierz Gzowski mortis post trimonata malsano. Lia korpo ekripozis eterne en la familia mauzoleo ĉe la anglikana tombejo en Toronto.

El la elsendo 06.03.2020. Legas Barbara – 8’31”


---

# Ĉiam pli da eksterlandaj turistoj en Pollando

**Published:** 2020-03-07

**URL:** https://pola-retradio.org/2020/03/ciam-pli-da-eksterlandaj-turistoj-en-pollando/

**Categories:** Novaĵoj

**Audio:** /wp-content/uploads/2017/03/w_mj_Eksterlandaj-turistoj-en-Pollando-2016_0102.mp3, /wp-content/uploads/2017/03/w_mj_Eksterlandaj-turistoj-en-Pollando-2016_0102.mp3?_=10

Pasintjare je 7 procentoj kreskis la nombro de turistoj vizitantaj Pollandon kaj ĝi egalis al 6,1 milionoj da personoj. Laŭ la Ĉefa Statistika Oficejo plej multnombre turistoj venis el Germanio, sekve el Britio kaj el Ukrainio. Entute ili mendis preskaŭ 15 milionojn da tranoktoj en turismaj objektoj almenaŭ 10-personaj. Turistoj el Germanio utiligis 5,4 milionojn da tranoktoj,  el Britio preskaŭ 1,1 milionojn. Turistoj el Ukrainio tranoktis en Pollando pli ol 868 mil fojojn. Tiun situacion favoris la geopolitika situacio. Turistoj volas ripozi sekure kaj tio estis unu el la motivoj de kresko de turisma interesiĝo pri Pollando. Aldone ŝanĝigis la percepto de Pollando kiel turisma produkto. Kreskon de turismaj vizitoj favoris en 2016 ankaŭ la kurzo de eŭro, pro kiu Pollando logis eksterlandajn gastojn per favoraj prezoj.

El la elsendo 07.03.2017. Legas Maciek – 1’02”


---

# Neforigenda graso

**Published:** 2020-03-10

**URL:** https://pola-retradio.org/2020/03/neforigenda-graso/

**Categories:** Sciencaj informoj

**Audio:** /wp-content/uploads/2020/03/sc_tm_Neforigenda-graso_0117.mp3, /wp-content/uploads/2020/03/sc_tm_Neforigenda-graso_0117.mp3?_=11

En la periodaĵo „Scientific Reports” usonaj sciencistoj el Michigan State University prezentis nekonatajn pli frue pruvojn pri grava rolo de graso por konservi sanajn sangovojojn. Temas pri la ĉirkaŭvaskula grasohisto. Ĝi ebligas al la sangovojoj kaze de neceso sin malstreĉi. Tio similas al vastiĝo de la urina veziko sekve de ĉiam pli grandkvanta ene de ĝi likvaĵo. La esploroj pri ĉirkaŭvaskula grasohisto elmontris, ke dank’ al ĝi vaskulo foruzas en sia funkciado malpli da energio kaj ne spertas streson. Ĝis nun la rolo de la ĉirkaŭvaskula grasohisto estis ignorata kaj traktata kiel grasorezervujo. La nunaj esploroj sugestas, ke ĝi povas esti integra parto de niaj sangoportaj vojoj. Do necesas  alimaniere konsideri tion, kio estas funkciecaj vaskuloj, kaj kio en ili povas misfunkci ekzemple kaze de hipertensio. La malkovro de nekonata rolo de la ĉirkaŭvaskula grasohisto povas indiki novajn esplorvojojn koncerne terapion de tiaj malsanoj de la sangocirkula sistemo kiel skleroto, hipertensio, korinfarktoj.

El la elsendo 10.03.2020. Legas Tomek – 1’17”


---

# E_elsendo el la 10.03.2020

**Published:** 2020-03-10

**URL:** https://pola-retradio.org/2020/03/e_elsendo-el-la-10-03-2020/

**Categories:** Elsendoj

**Audio:** https://pola-retradio.org/wp-content/uploads/2020/03/RetRadio_10.03.2020_mardo_944.mp3

Podkasto: Ludu en nova fenestro | Elŝutu

La 944-a E_elsendo el la 10.03.2019 ĉe www.pola-retradio.org

En la literatura segmento jam la 92-an fojon ni proponas renkontiĝi kun la herooj de la romano „Quo Vadis” de Henryk Sienkiewicz en la E-traduko de Lidia Zamenhof. La komencaj aktualaĵoj rilatas al la ŝanĝiĝanta kutimo de poloj pagi kontante, al la koronviruso, kiu pasintsemajne atinigis ankaŭ Pollandon, al planita naskiĝdatrevena koncerto de Chopin-muziko en tramo de Katowice. La sciencbultena informo koncernas neforigendan grason, kiu ĉirkaŭas homajn vaskulojn. La akompana interreta foto prezentas muzikistojn de Camerata Silezia koncertantajn en tramo. Ĉi-jare la plej proksiman ĵaŭdon tiel ili planis omaĝi la 210-an naskiĝdatrevenon de Frederiko Chopin. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el nia elsendo. Niaj ĉepaĝaj rubrikoj enhavas cetere centojn da malpli novaj aŭdo-/legodokumentoj kun indiko de i.a. tempodaŭro. Hodiaŭ ili aldoniĝas en la rubrikoj „novaĵoj” kaj „sciencaj informoj”. Dank’ al ĉi tiu nia servo eblas efike altigi la aŭdokomprenon kaj parolkapablon. Uzu do ĝin mem kaj rekomendu al aliaj. Nia elsendo estas aŭdebla ankaŭ en jutubo ĉe la kanalo Espero2009; ĝi ebligas laŭplaĉe reguligi la parolrapidecon: https://www.youtube.com/results?q=pola+retradio&sp=CAI%253D


---

# Pola grafikistino premiita

**Published:** 2020-03-13

**URL:** https://pola-retradio.org/2020/03/pola-grafikistino-premiita/

**Categories:** Kulturkroniko

**Audio:** /wp-content/uploads/2020/03/kk_tm_I.a.-pola-grafikistino-nomumita-por-Andersen-premio_0113.mp3, /wp-content/uploads/2020/03/kk_tm_I.a.-pola-grafikistino-nomumita-por-Andersen-premio_0113.mp3?_=12

Pola grafikistino, Iwona Chmielewska ricevis la ĉefan premion en la kategorio Novaj Horizontoj en la konkurso de Bologna Ragazzi Award 2020. Tio estas la plej grava en la mondo Internacia Librofoiro dediĉita al la infana kaj junulara literaturo. La premio venis pro la teksto kaj ilustraĵoj por la libro „La lulkano por la avinjo” publikigita koree fare de la eldonejo BIR en Seulo. Iwona Chmielewska lekcianta en la Belarta Fakultato de la Universitato en Toruno estas laŭreatino de multaj internaciaj premioj, i.a. du fojojn de Bologna Ragazzi Award. La plej prestiĝa estas Ora Pomo akirita dum la Desegnista Bienalo en Bratislavo pro „Thinking ABC”, libro kiu helpe de bildoj instruas la anglan lingvon al la koreaj infanoj. La 24-an de januaro Chmielewska kune kun artistoj el Kanado, Japanio, Nederlando, Hispanio kaj Svislando estis nomumita por la premio de Hans Christian Andersen. La rezultoj estos anoncitaj la 26-an de marto.

El la elsendo 13.03.2020. Legas  Tomek – 1’13”


---

# Eliminado al la 18-a Chopin-konkurso

**Published:** 2020-03-13

**URL:** https://pola-retradio.org/2020/03/eliminado-al-la-18-a-chopin-konkurso/

**Categories:** Kulturkroniko

**Audio:** /wp-content/uploads/2020/03/kk_mj_Post-la-eliminadoj-al-la-Internacia-Chopin-Konkurso_0111.mp3, /wp-content/uploads/2020/03/kk_mj_Post-la-eliminadoj-al-la-Internacia-Chopin-Konkurso_0111.mp3?_=13

164 personoj el 33 landoj kvalifikiĝis al la elimadoj de la 18-a Internacia Chopin-konkurso. Plej multnombraj estas ĉinoj, entute 43 personoj. El Japanio kvalifikiĝis 31 pianistoj el la Suda Koreio 16. Pollandon reprezentos en la eliminadoj 18 poloj. Entute anoncis sin 502 kanidatoj. La ĵurio elektos 60 pianistojn, kiuj partoprenos la konkurson. La konkurso mem komenciĝos la 2-an de oktobro. Ĉar ĉiuj biletoj por konkursaj priaŭskultoj estis fulmrapide forvenditaj por la muzikŝatantoj funkcios specialaj muziksferoj, en kiuj eblas sekvi sur ekranegoj la rivaladon kaj ĝui la sonon de la plej alta kvalito. Ili funkcios en Pollando, kaj krome en Novjorko, Parizo, Londono, Budapeŝto, Moskvo, Jerusalemo, Seulo kaj Tokio. Krome priaŭskultoj estos sekveblaj en la reto ĉe la konkursa paĝo www.chopin2020.pl kaj en jutubo.

El la elsendo 13.03.2020. Legas  Maciek – 1’11”


---

# Koninda Pollando: Działdowo,  regiono ne nur fungoriĉa

**Published:** 2020-03-13

**URL:** https://pola-retradio.org/2020/03/koninda-pollando-dzialdowo-regiono-ne-nur-fungorica/

**Categories:** Felietonoj

**Audio:** /wp-content/uploads/2020/03/fel_gk_Koninda-Pollando_Dzialdowo_0732.mp3, /wp-content/uploads/2020/03/fel_gk_Koninda-Pollando_Dzialdowo_0732.mp3?_=14

Działdowo kaj ĝian regionon (situantan en la nord-orienta parto de Pollando) turistoj vizitas volonte. Logas ilin bela naturo, riĉa historio kaj originalaj historiaj monumentoj. La plej belan vizaĝon la urbo prezentas al la gastoj venantaj el la sudo. Super la valo de la rivero Wkra videbliĝas panoramo de la malnova urboparto, kies supro ruĝas pro la tegmentoj de la malnovaj brikdomoj. Jam de malplroksime rimarkeblas ankaŭ la blanka preĝejturo kaj karakteriza tegmento de la urbodomo. Dekstraflanke altas svelta, brika akvo-turo. La plej interesa historia konstruaĵo de Działdowo – la teŭtona kastelo – videbliĝas nur post la urboenveturo. Tiun ĉi fortikaĵon konstruis teŭtonaj kavaliroj inter la jaroj 1344-1391. Ĝi ĉirkaŭis kvarangulan korton, kies unuopaj flankoj havis po 46 metrojn. De-ekstere la kastelon zonumis krome la murego kaj akvofosaĵo. De tri flankoj defendis ĝin marĉoj, de la kvara la rivereto Działdówka. La enveturan pordegon apudis du turoj – unu svelta kaj rondaspekta, la alia peza,  konstruita sur la plano de ortangulo. Ĝis hodiaŭ konserviĝis nur la sud-okcidenta alo de la kastelo – difinata la Granda Domo kun keloj konservintaj la gotikstilan volbon. Iam troviĝis tie la klostra manĝejo kaj  kapelo. La kastelo estis memstara, ĝi disponis pri la propra muelejo, bierfarejo kaj teksaĵ-produktejo. Samtempe ĝi rolis kiel  aparta strukturo teritoria, administra kaj ekonomia. Tie sian sidejon havis la ordena prokuroro. Dum la historifluo multfoje okazis bataloj inter la kavaliroj de la Teŭtona Ordeno aŭ prusaj soldatoj  kaj soldatoj polaj, litovaj kaj svedaj konkere por la kastelo. En la 17-a jarcento oni alikonstruis ĝin  renesancstile. Poste iom neatendite venis la decido malkonstrui ĝin. La savitan  kastelan parton oni renovigis en la 19-a jarcento, sed poste bedaŭrinde damaĝis ĝin la eventoj de la 2-a mondmilito. Dum la lastaj jaroj oni rekonstruis la okcidentan alon de la kastelo kaj la korton. Valoras noti, ke tiu ĉi kastela alo leviĝis super la keloj – iam destinitaj  por malliberigitoj – kun la muroj dikaj je 4 metroj. La arkeologiaj esploroj gviditaj en la kastelo inter la jaroj 1981-1989 pruvis la riĉan pasintecon de tiu ĉi loko. Rezulte de la esploroj oni elterigis ĉirkaŭ 300 mil diversajn objektojn, plej ofte tre  malnovajn. Sed, ni revenu al la urbo mem. La neripetebla atmosfero de Działdowo sentiĝas dum la promenvagado tra ĝia malnovurba kvartalo. Ĉiujn ravas ĝiaj malvastaj, ofte ankoraŭ pavimitaj stratetoj lumigitaj per stilizitaj lampoj. Aldonendas, ke tiu ĉi urboparto konservis sian 14-jarcentan aspekton, kvankam zorgeme  renovigitaj brikdomoj plej parte estas la 18- kaj 19-jarcentaj. Multaj estas vere unikaj. En la koro de la malnova urbo troviĝas foriplaco, centre de kiu situas urbodomo devenanta en la 1796-a jaro. Oni rekonstruis ĝin tiam post la granda incendio eksplodinta du jarojn pli frue – rezulte de kiu preskaŭ la tuta Działdowo forbrulis. Nun ĉiutage je la 11.55 de sur la urbodoma turo aŭdiĝas trumpetista urbosignalo. En la sud-okcidenta angulo de la foirplaco turistojn kaj religiulojn atendas la preĝejo omaĝanta la retrovon  de la Sankta Kruco, kiun oni konstruis en la 14-a jarcento. Ekde reformacio ĝis la 1981-a jaro ĝi servis al protestantoj, en la 80-aj jaroj reaĉetis ĝin katolika paroĥo. Alia interesa konstruaĵo de Działdowo estas la troviĝanta proksime de la menciita preĝejo hotelo „Wkra” el la 20-a jaroj de la pasinta jarcento. Parto de ĝiaj ĉambroj troviĝas en la aksotegmenta koridoro troviĝanta super la strato Zamkowa, kreanta karakerizan pordon, kiun oni difinas  la Mazuria. Atestanto de pluraj tragedioj en la urbo estas kazerno el la fino de la 19-a jarcento. Komence utiligis ĝin prusa armeo, sekve la pola infanterio. Dum la 2-a mondmilito hitleranoj establis tie portempan ostaĝejon, kiu rolis ankaŭ kiel mortotendaro. Oni taksas, ke sume germanoj malliberigis tie 20 mil personojn, kiuj estis malsatturmentitaj, fizike lezitaj, torturitaj kaj murditaj. La nombron de pereintoj sciencistoj taksas je ĉirkaŭ 3 mil. La konstruaĵo, kiun ne eblas ne rimarki estas la menciita jam akvoturo el la komenco de la 20-a jarcento. Ĝi estas la 7-etaĝa konstruaĵo apogita je tri gisferaj pilieroj. Rigardologa estas ankaŭ la konstruaĵo de la hotelo „Varia” el la 1902-a jaro, kiu origine servis  dum 70 jaroj kiel gasfabriko. Kiam ĝi ne plu estis bezona en tiu ĉi rolo oni decidis alikonstruigi ĝin kiel daŭran urboallogaĵon. Parolante pri Działdowo necesas krome mencii iun kroman objekton. Nome, ĉe la strato de Martiroj troviĝas obelisko omaĝe al du pilotoj – rusa kaj germana, kiuj dum aerbatalo reciproke pafkraŝigis siajn aviadlojn kaj komune pereis en Dziełdowo en la 1915-a jaro. Sur la monumento videbliĝas la ortodoksa kaj germana krucoj kaj trilingva pola, rusa kaj germana surskribo: „Dum la vivo malamikoj – en la morto egalaj”. Działdowo ĉiujare logas amason da turistoj. Por la ŝatantoj de la pura mazuria naturo Działdowo konsistigas krome bonegan bazon por entrepreni ekskursojn al proksimaj lagoj kaj du najbaraj panoramaj parkoj, kie eblas fiŝkapti, ripozi  kajakante aŭ navigante per la velpiŝo. Ravitaj kaj plene satisfakciigitaj estos ankaŭ ŝatantoj de la arbaraj promenoj. Enkorpigo de Działdów-regiono en la terenon de la Verdaj Pulmoj de Pollando estas la plej bona atesto pri ĝiaj ekologiaj kaj turismaj valoroj.  Por logi al tiu ĉi parto de Pollando tiujn, kiuj ankoraŭ ne certas ĉu valoras ĝin viziti mi povas aldoni, ke vizito ĉi tie aparte indas aŭtune pro la  fungoabundo en la tieaj arbaroj. Mi mem antaŭnelonge vizitinte la regionon nur dum la adiaŭa promeno, pasiginte 2 horojn en la arbaro plukis tiom da ili, ke sufiĉis plenigi la 10-litran sitelon.

El la elsendo 13.03.2020. Legas Gabi – 7’32”


---

# E_elsendo el la 13.03.2020

**Published:** 2020-03-13

**URL:** https://pola-retradio.org/2020/03/e_elsendo-el-la-13-03-2020/

**Categories:** Elsendoj

**Audio:** https://pola-retradio.org/wp-content/uploads/2020/03/RetRadio_13.03.2020_pt_945.mp3

Podkasto: Ludu en nova fenestro | Elŝutu

La 945-a E_elsendo el la 13.03.2020 ĉe www.pola-retradio.org

Nia arkiva felietono kondukas nin al vizitinda loko Działdowo situanta en la norda Pollando. En 2014 ĝi estis krome kalkulita al 7 mirlokoj de Pollando en ĉi tiu jaro. La komencaj kulturkronikaj informoj rilatas al la okazintaj eliminadoj por la nunjara Internacia Chopin-konkurso en Varsovio kaj al nomumo de pola grafikistino por la premio H.Ch. Andersen. El la E-komunumaj informoj eblas ekscii pri membrostato de UEA en 2019, pri la proksimiĝanta limdato en la Belartaj Konkursoj de UEA (detaloj en revuoesperanto.org) , pri premio Paul Gobbins por Nova Ĵurnalisma Talento de la revuo Monato ( https://www.monato.be/nova_talento.php ). Muzike ni memorigas la kanton “Sonsistemo”, unu el la kantoj el la KD “Civilizacio” de “Strika Tango”, eldonita de Vinilkosmo. La akompana interreta foto prezentas la muldaĵon de la maldekstra mano de Frederiko Chopin, lige kun nia hodiaŭa kulturkronika informo. Eksterelsende tradicie troviĝas en la unuopaj rubrikoj de nia paĝo paralele legeblaj kaj aŭdeblaj tekstoj el la hodiaŭa programo. Temas pri „kulturkronikaj informoj” kaj „Felietonoj”. Ne hezitu uzi tiun ĉi servon mem kaj rekomendi al aliaj, kiel efikan manieron altigi la aŭdokomprenon kaj parolkapablon. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D . I.a. pere de ĝi vi povas rapidigi aŭ malrapidigi la parolrapidecon konforme al viaj bezonoj.


---

# Pola sciencista kadro

**Published:** 2020-03-17

**URL:** https://pola-retradio.org/2020/03/pola-sciencista-kadro/

**Categories:** Sciencaj informoj

**Audio:** /wp-content/uploads/2020/03/sc_tm_Polaj-sciencistoj-havas-sian-propran-festotagon_0138.mp3, /wp-content/uploads/2020/03/sc_tm_Polaj-sciencistoj-havas-sian-propran-festotagon_0138.mp3?_=15

La unuan fojon nunjare oni solenis Tagon de la Pola Scienco. Tiuokaze estis publikigitaj donitaĵoj pri la pola scienca kadro, el kiuj rezultas, ke ni havas 81 mil 500 esploristojn laborantajn en 645 centroj. Temas pri 132 publikaj altlernejoj kaj 248 nepublikaj, 115 esplorinstitutoj, 77 institutoj de la Pola Sciencakademio, 16 ekleziaj altlernejoj, 3 internaciaj institutoj  kaj 55 aliaj. Plej multaj esploristoj laboras en publikaj altlernejoj, 62 mil. En esplorinstitutoj temas pri 7,6 mil laborantoj, en la strukturoj de la Pola Sciencakademio laboras 5,4 mil esploristoj, kaj en nepublikaj altlernejoj laboras preskaŭ 4 mil eplorantoj. La ekleziaj altlernejoj enlaborigas 1,3 mil esploristojn. Al la titolo de esploristo aspiras ankaŭ multaj studentoj kaj doktoriĝantoj.  En Pollando estas ĉirkaŭ unu miliono 200 mil studenojn kaj 39 mil doktoriĝantoj. La Tago de la Pola Scienco emfazas rekonon por la polaj sciencistoj kaj celas esti por ili inspiro sekvi la spurojn de la plej renomaj polaj esploristoj, firmigi la ĝeneralan interesiĝon pri la scienco. Kiel la dato de la tago estis difinita la 19-a de februaro, la naskiĝdatreveno de Nikolao Kopernk.

El la elsendo 17.03.2020. Legas Tomek – 1’38”


---

# Ligo inter laktotrinkado kaj mamkancero

**Published:** 2020-03-17

**URL:** https://pola-retradio.org/2020/03/ligo-inter-laktotrinkado-kaj-mamkancero/

**Categories:** Sciencaj informoj

**Audio:** /wp-content/uploads/2020/03/sc_mj_Novaj-faktoj-pri-laktotrinkado-kaj-mamkancero_0207.mp3, /wp-content/uploads/2020/03/sc_mj_Novaj-faktoj-pri-laktotrinkado-kaj-mamkancero_0207.mp3?_=16

Ekspertoj el Loma Lindy Universitato asertas, ke eĉ modera laktokonsumado povas grandigi la mamkanceran minacon je 80 procentoj.  La ĉefaŭtoro de la esploroj en Journal of Epidemiology konvinkas, ke la faritaj esploroj liveris firmajn pruvojn, ke la bovina lakto aŭ iuj faktoroj ligitaj kun la trinkado de la bovina lakto povas elvoki la virinan mamkanceron. La trinkado de unu kvarono aŭ unu triono da glaso kreskigas  la mamkanceran riskon je 30 procentoj. La trinkado de unu glaso da lakto altigis la riskon je 50 procentoj. Ĉe personoj trinkantaj de unu ĝis du glasoj tage temas pri minaco 70-80-procenta. Tial laŭ doktoro Fraser la rekomendojn – tiajn kiel la usonaj –  kiuj vortumas la bezonon trinki tri glasojn da lakto tage necesas trakti singarde. La esploristoj ne notis grandan riskodiferencon depende de la laktogrado, nek la kanceroriskon ligitan kun la soja lakto, johurtoj aŭ fromaĝoj. La esploroj estis vastplanitaj. Al ili estis subigitaj preskaŭ 53 mil usonaninoj, komence sen kancero, kiuj estis observataj dum preskaŭ ok jaroj. En la esploroj estis konsideritaj diversaj akompanaj faktoroj kiel familikancerokazoj, fizika aktiveco, konsumado de alkoholaĵo, uzado de medikamentoj. Laŭ esploristoj la riskon povas kaŭzi la bovinaj hormonoj, ĉar en la laktoprodukta fazo kutime 75 procentoj da ili estas gravedaj. La memkancero reagas ĝuste je ĉi-specaj hormonoj. Eĉ pli, konumado de lakto kaj aliaj animalaj proteinoj altigas la nivelon de insulinodependa kreskofaktoro (IGF-1) grandiganta minacon de kelkiuj tumoroj.

El la elsendo 17.03.2020. Legas Maciek – 2’07”


---

# Interparolo kun Istvan Ertl

**Published:** 2020-03-17

**URL:** https://pola-retradio.org/2020/03/interparolo-kun-istvan-ertl/

**Categories:** Antaŭ la mikrofono

**Audio:** /wp-content/uploads/2020/03/bp_kun-Istvan-Ertl_1310.mp3, /wp-content/uploads/2020/03/bp_kun-Istvan-Ertl_1310.mp3?_=17

La gasto de nia elsendo estas Istvan Ertl, kun kiu nia redakcio renkontiĝis okaze de la lasta ARKONES en Poznano.  En la interparolo ni traktas liajn priliteraturajn prelegojn dum la poznanaj Interlingvistikaj Studoj kaj ankaŭ lian monologon kreitan post la morto de lia edzino, Fabienne Berthelot  kaj prezentitan dum Arkones. Ĝi aŭdiĝis en nia programo la 1-an de novembro 2019 kaj estas aŭskultebla interrete. El la elsendo 17.03.2020 – 13’10”


---

# E_elsendo el la 17.03.2020

**Published:** 2020-03-17

**URL:** https://pola-retradio.org/2020/03/e_elsendo-el-la-17-03-2020/

**Categories:** Elsendoj

**Audio:** https://pola-retradio.org/wp-content/uploads/2020/03/RetRadio_17.03.2020_mardo_946.mp3

Podkasto: Ludu en nova fenestro | Elŝutu

La 946-a E_elsendo el la 17.03.2019 ĉe www.pola-retradio.org

La gasto de nia elsendo estas Istvan Ertl, kun kiu nia redakcio renkontiĝis okaze de la lasta ARKONES en Poznano. En la interparolo ni traktas liajn priliteraturajn prelegojn dum la poznanaj Interlingvistikaj Studoj kaj ankaŭ lian monologon kreitan post la morto de lia edzino, Fabienne Berthelot kaj prezentitan dum Arkones. Ĝi aŭdiĝis en nia programo la 1-an de novembro 2019 kaj estas aŭskultebla interrete. La komencaj aktualaĵoj rilatas al diversaj aspektoj de koronviruso en Pollando, koncentriĝante pri la vastskala helpo de la ŝtato revenigi per polaj aviadiloj la troviĝantajn eksterlande polojn kaj pri la speciala eduk- kaj instruprogramo de la polaj eduka kaj cifereca ministerioj por la restantaj hejme lernantoj. En la scienca bulteno ni informas pri la sciencista kadro kaj ĝia nova festo, festo de la pola scienco solenata en la naskiĝdatreveno de Nikolao Kopernik. La alia informo rilatas al novaj donitaĵoj pri la laktotrinkado kaj risko de mamkancero. Pri magia fluto, laŭ la E_versio de la fabelo “La flutisto de Hameleno” kantas Joel de Castro. La akompana interreta foto referencas al informo pri reta distanca lernado de polaj lernantoj. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el nia elsendo. Niaj ĉepaĝaj rubrikoj enhavas cetere centojn da malpli novaj aŭdo-/legodokumentoj kun indiko de i.a. tempodaŭro. Hodiaŭ ili alidoniĝas en la rubrikoj „novaĵoj” kaj „sciencaj informoj”. En la rubriko „Antaŭ la mikforono” eblas eksterelsende aŭdi interparolon kun nia gasto. Dank’ al ĉi tiu nia servo eblas efike altigi la aŭdokomprenon kaj parolkapablon. Uzu do ĝin mem kaj rekomendu al aliaj. Nia elsendo estas aŭdebla ankaŭ en jutubo ĉe la kanalo Espero2009; ĝi ebligas laŭplaĉe reguligi la parolrapidecon: https://www.youtube.com/results?q=pola+retradio&sp=CAI%253D


---

# Arto en la tempo de epidemio

**Published:** 2020-03-20

**URL:** https://pola-retradio.org/2020/03/arto-en-la-tempo-de-epidemio/

**Categories:** Kulturkroniko

**Audio:** /wp-content/uploads/2020/03/kk_gk_Muzeoj-rete-en-la-tempo-de-pandemio_0125.mp3, /wp-content/uploads/2020/03/kk_gk_Muzeoj-rete-en-la-tempo-de-pandemio_0125.mp3?_=18

Lige kun la pasintsemajna decido pri provizora suspendo de la funkciado de kulturcentroj, i.a. muzeoj,  por la publiko multaj proponas virtualajn vizitojn. I.a. ekde lasta lundo la retan viziton proponas la Muzeo en Biskupin (la norda Pollando). Ĝi prezentas la restaĵojn de la prahistoria setlejo epud la vilaĝo Biskupin, malkovritajn de loka instruisto en 1933. Post la tujaj esplorlaboroj, post la milito, krom ilia daŭrigo okazis rekonstruo de la fragmentoj de la setlejo de antaŭ 2700 jaroj. Nun la Muzeo organizas vivformajn raportojn, elsendojn, prezenton de la ekspoziciaj eksponaĵoj. Krom tio ĉe ĝiaj paĝoj troviĝas prezentitaj edukmaterialoj kun priskibo de proponataj okupoj, kiujn povos utiligi restantaj hejme pro kvarteno gepatroj kun infanoj http://biskupin.pl/wirtualnemuzeum . Ankaŭ i.a. la Tatry-montara Muzeo en Zakopane invitis viziti siajn centrojn, t.e. la Ĉefan Sidejon kaj la Muzeon de la Zakopiane-stilo en la vilao Koliba. Laborantoj de la muzeo ekde lasta mardo rakontas pri figuroj ligitaj kun la pola Tary-montaro, pri libroj, arto kaj naturo de regiono www.muzeumtatrzanskie.pl/wirtualny-spacer/ .

El la elsendo 20.03.2020. Legas  Gabi – 1’25”


---

# Nova ekspozicio dediĉita al Maria Konopnicka

**Published:** 2020-03-20

**URL:** https://pola-retradio.org/2020/03/nova-ekspozicio-dedicita-al-maria-konopnicka/

**Categories:** Kulturkroniko

**Audio:** /wp-content/uploads/2020/03/kk_mj_Atendata-nova-ekspozicio-pri-Maria-Konopnicka-en-Suwalki_0110.mp3, /wp-content/uploads/2020/03/kk_mj_Atendata-nova-ekspozicio-pri-Maria-Konopnicka-en-Suwalki_0110.mp3?_=19

En la Muzeo de Maria Konopnicka en Suwałki (la nordorienta Pollando), finiĝis la du jarojn daŭranta renovigado. Ĉeokaze estis primastrumita la ĉirkaŭanta ĝin tereno, sur kiu en la jaroj 1911-12 estis instalita anglastila ĝardeno. Nun el la unia interregistara programo Pollando-Litovio la muzeo ricevis rimedojn por preparo de nova konstanta ekspozicio dediĉita al la verkistino naskiĝinta en ĉi tiu urbo, en la konstruaĵo en kiu funkcias la muzeo. En la naskiĝdomo de Konopnicka funkcias verdire konstanta ekspozicio „Maria Konopnicka 1842-1910. Malantaŭ fermita tempopordo”, sed laŭ estroj de la muzeo ĝi ne plu konformas al la nova epoko kaj aliaj sociaj atendoj. Ĝis 2021 kreiĝos tie nova ekspozicio kun riĉa scenografio, ekipita per modernaj videaj kaj  multmediaj rimedoj.

El la elsendo 20.03.2020. Legas  Maciek – 1’10”


---

# Nova literatura premio de Krakovo

**Published:** 2020-03-20

**URL:** https://pola-retradio.org/2020/03/nova-literatura-premio-de-krakovo/

**Categories:** Kulturkroniko

**Audio:** /wp-content/uploads/2020/03/kk_mj_Nova-premio-de-Krakovo-kiel-literatura-urbo-de-Unesko_055.mp3, /wp-content/uploads/2020/03/kk_mj_Nova-premio-de-Krakovo-kiel-literatura-urbo-de-Unesko_055.mp3?_=20

En Krakovo (la suda Pollando) estos atribuata Premio de la Literatura Urbo de Unesko. Tiun ĉi titolon la urbo ricevis en 2013 kaj i.a. dank’ al ĝi Krakovo povas pli facile kunlabori koncerne literaturon kun aliaj urboj kun ĉi tiu titolo, kiel Edinburgo, Melburno, Dublino, Rejkjaviko. La premio estas destinita por verkistoj, redaktoroj, tradukistoj kaj desegnistoj elektotaj konkursavoje, kiujn kandidatigos eldonistoj. La nova premio celas subteni la eldoniniciatojn rilatantajn al la literatura karaktero de Krakovo, literaturverkojn ligitajn kun Krakovo aŭ verkitajn de krakovaj aŭtoroj. Laŭreatojn atendas diplomo kaj monpremio.

El la elsendo 20.03.2020. Legas  Maciek – 0’55”


---

# Jan Niecisław Baudouin de Courtenay

**Published:** 2020-03-20

**URL:** https://pola-retradio.org/2020/03/jan-niecislaw-baudouin-de-courtenay/

**Categories:** Felietonoj

**Audio:** /wp-content/uploads/2020/03/fel_bp_Koninda-Polo_J.N.-Badounin-de-Courtenay_0706.mp3, /wp-content/uploads/2020/03/fel_bp_Koninda-Polo_J.N.-Badounin-de-Courtenay_0706.mp3?_=21

Ne estas tre facile skribi pri la hodiaŭa heroo de nia felietono, kies 175-a naskiĝdatreveno pasis antaŭ kelkaj tagoj, la 13-an de marto.  Jan Niecisław Baudouin de Courtenay estis elstara sciencisto, kiu ŝanĝis la komprenon de la skriba kaj parola lingvoj, li estis la antaŭkuriero de multaj nuntempaj ideoj en lingvistiko, la kreinto de la teorio de fonemo. Sendube surprizas lia familia nomo ja elmontranta la francan devenon de la sciencisto. Lia pra-praavo, franco en la militista servo de la pola reĝo Aŭgusto la 2-a Forta venis al Pollando komence de la 18-a jarcento kaj edziĝis al polino. Li devenis el franca aristokrata familio, kies praulo estis Pierre, la plej juna filo de la reĝo Ludoviko la 6-a, Dika. Jan Niecisław naskiĝis en la apudvarsovia Radzymin. Post diplomitiĝo en la Ĉefa Lernejo en Varsovio kaj post staĝoj en Prago, Vieno, Berlino kaj Lepsiko li ricevis la postenon de privata docento ĉe la katedro de kompara lingvistiko en la Sankt-Peterburga Universitato. Kvin jarojn poste jam kiel profesoro li gvidis la katederon de la hindoeŭropa kompara lingvistiko kaj sanskrito en Kazano. Tie Baudouin de Courtenay kreis eĉ sian lingvistikan lernejon. Sekve dum kelkaj jaroj li instruis slavan komparan gramatikon enl a  universitato de Dorpad (la nuna Tartu), poste kelkajn jarojn li lekcias komparan lingvistikon en la Jagelona Universitato de Krakovo. Post 1901 kiel profesoro Baudouin de Courtenay revenis al Sankt-Peterburgo. Ĉie li formike laboris, ĉiutage de la kvara matene ĝis la naŭa vespere. Li ne estis brila preleganto, dum lekcioj li impresis kvazaŭ li monologus kun si mem, sed tiel liaj studentoj lernis asociigi kaj ĝeneraligi faktojn, lernis rezoni. Ofte liaj ideoj estis absolute novecaj, la interesiĝoj ĉiuflankaj. Baudouin de Courtenay okupiĝis pri la slavaj lingvoj (la pola, rusa, slovena), hindoeŭropaj (la litova, latino, la greka kaj sanskrito) kaj unuavice li koncentriĝis pri ĝenerala lingvistiko kaj lingvoteorio. Kiel la unua Baudouin de Courtenay direktis la atenton al la parola lingvo pruvante, ke la skriba kaj parola lingvoj estas apartaj fenomenoj kaj ligo inter ili estas psikologia. Li distingis literojn kaj sonojn, alivorte grafemojn kaj fonemojn enkondukinte ĉi tiujn ideojn en la sciencan cirkuladon. Liaj esploroj pri „lingvoembriologio” fariĝis fundamento de la nuntempa logopedio. En sia ĉi-rilata verko li asertis, ke la plej gravaj impulsoj de ŝanĝoj en la homa lingvo kasiĝas en la infana parolo. Siajn konkludojn  Baudouin de Courtenay  tiris el atenta, sistema observado de la parolevoluo ĉe siaj kvin infanoj. Verŝajne la plej grava estis lia eksterordinara lingvopasio. Multajn verkojn li skribis en la pola, rusa, ankaŭ en la ĉeĥa, slovena, franca, itala kaj germana. Marĝene ni aldonu, ke jam ekde 1885 ekzistis la unua pola filologia-lingvistika revuo kiun Baudouin de Courtenay iniciatis kaj redaktis.  Jan Niecisław multan tempon dediĉis al esploroj pri vivanteco de lingvo. Li estis firma kontraŭulo de la tezo kvazaŭ lingvo formus kompaktan kaj neŝanĝiĝantan sistemon. Li esploris ĵargonojn, dialektojn, malpli grandajn lingvojn. Ne mirigos nin do, ke li konis ankaŭ Esperanton, kies pledanto kaj populariganto li fariĝis, kvankam publike li kontestis esti esperantisto. En majo 1908 li prezentis en Varsovio publikan prelegon pri helpa internacia lingvo, Esperanto. Okaze de la naskiĝdatreveno de la Ludoviko Zamenhof en 1918 li prezentis prelegon rilatan al la lingvokreinto por la societo „Espero” en Sankt-Peterburgo. Malgraŭ tiom vastaj interesiĝoj Baudouin de Courtenay ne estis severrigora akademiano. Li estis vaste konata pro sia soci-politika akivado, publikaj elpaŝoj kontraŭ la milito, perforto, ksenofobio kaj diskriminacio. La aktivan socian sintenon li traktis kiel sanktan devon de sciencisto kaj inteligentulo. En 1922 li estis eĉ flanke de naciaj malplimultoj en Pollando kandidatigita por la ofico de ŝtatpreziento. Kiel  lingvisto  Baudouin de Courtenay apartan atenton donis al la rajto  de naciaj malplimultoj en Rusio uzi la propran lingvon. Krome aparte li klopodis pri la lingva kaj kultura aŭtonomio de poloj. Ekde 1916 li apartenis en Peterburgo al la Rondo de Amikoj de Sendependeco de Pollando. Post la regajno de la suvereneco en 1918 Baudouin de Courtenay revenis  al Varsovio, kaj kiel honora profesoro de la Varsovia Universitato li lekcias tie ĝis sia morto en 1929. Krome en la jaroj 1918/19 li estis ankaŭ profesoro de la kompara kaj hindoeŭrpa lingvistiko ĉe la kreiĝanta Katolika Universitato de Lublin. Pli frue en 1925 li troviĝis inter la kunestablintoj de la Pola Lingvistika Societo.

El la elsendo 20.03.2020. Legas Barbara – 7’06”


---

# E_elsendo el la 20.03.2020

**Published:** 2020-03-20

**URL:** https://pola-retradio.org/2020/03/e_elsendo-el-la-20-03-2020/

**Categories:** Elsendoj

**Audio:** https://pola-retradio.org/wp-content/uploads/2020/03/RetRadio_20.03.2020_947_vendredo.mp3

Podkasto: Ludu en nova fenestro | Elŝutu

La 947-a E_elsendo el la 20.03.2020 ĉe www.pola-retradio.org

Nian felietonon pri koninda polo ni dediĉis al elstara pola lingvisto Jan Niecisław Baudouin de Courtenay, kies 175-a naskiĝdatreveno pasis la 13-an de marto 2020. Notindas, ke en siaj esploroj li okupiĝis ankaŭ pri Esperanto, kiun li konis. Komence ni donas kelkan atenton al la situacio ĉirkaŭ koronviruso en Pollando. La kulturkronikaj informoj rilatas al la nova literatura premio de Krakovo, kiel Unesko-urbo, al la ĉiam pli multaj funkciantaj rete muzeoj kaj kulturinstitucioj, al planata nova ekspozicio dediĉita al Maria Konopnicka en ŝia muzeo en la loko Suwałki. El la E-komunumaj informoj eblas ekscii pri nova aliĝdato por la 105-a UK en la dua favorperiodo, pri la programo de nunjara IKU. Ambaŭ baziĝas sur la lastaj Gazetaraj Komunikoj de UEA (uea.org) . Muzike ni prezentas la faman brazilan kanton „La pac’” en la plenumo de Eric Languillat. La akompana interreta foto prezentas iun el la eksponaĵoj el la vizitebla rete Muzeo de la pramalnova setlejo Biskupin. Eksterelsende tradicie troviĝas en la unuopaj rubrikoj de nia paĝo paralele legeblaj kaj aŭdeblaj tekstoj el la hodiaŭa programo. Temas pri „kulturkronikaj informoj” kaj „Felietonoj”. Ne hezitu uzi tiun ĉi servon mem kaj rekomendi al aliaj, kiel efikan manieron altigi la aŭdokomprenon kaj parolkapablon. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D . I.a. pere de ĝi vi povas rapidigi aŭ malrapidigi la parolrapidecon konforme al viaj bezonoj.


---

# Kupraj nanoelementoj en kontraŭbatalado de kancero

**Published:** 2020-03-24

**URL:** https://pola-retradio.org/2020/03/kupraj-nanoelementoj-en-kontraubatalado-de-kancero/

**Categories:** Sciencaj informoj

**Audio:** /wp-content/uploads/2020/03/sc_Novaj-malkovroj-kontraukanceraj_0122.mp3, /wp-content/uploads/2020/03/sc_Novaj-malkovroj-kontraukanceraj_0122.mp3?_=22

Grupo de ekspertoj i.a.  el la Katolika Universitato en Loveno, el la Universitato en Bremeno, kaj Universitato en la greka Ioanino malkovris, ke kanceraj tumoj estas impresiĝemaj je la efikado de la nanoelementoj de kuprodioksido. Kiam ili troviĝas en organismo, ili solviĝas fariĝante toksaj. Tamen dank’ al la apliko de ferodioksido por kreo de la menciitaj naonoelementoj sciencistoj povis kontroli la tutan procezon kaj elimini la kancerajn ĉelojn sen damaĝi la sanajn histojn. La nanoelementoj de la kuprodioksido ne nur mortigis la kancerajn tumorojn ĉe musoj, sed ankaŭ fortigis ilian imuosistemon, kio malebligis denovan reaperon de kancero. Baze de siaj esploroj la sciencistoj asertas, ke ilia tekniko helpos kaze de ĉirkaŭ 60 procentoj de kanceroj. Tio rilatas al la malsanoj komenciĝantaj per la mutacio de la geno p53. Temas i.a. pri kanceroj de mamoj, pulmoj, ovario aŭ dika intesto. La plej grava avantaĝo de la nova tekniko estas la elimino de la kemioterapio el la kuracprocezo.

El la elsendo 24.03.2020. Legas Maciek – 1’22”


---

# E_elsendo el la 24.03.2020

**Published:** 2020-03-24

**URL:** https://pola-retradio.org/2020/03/e_elsendo-el-la-24-03-2020/

**Categories:** Elsendoj

**Audio:** https://pola-retradio.org/wp-content/uploads/2020/03/RetRadio_24.03.2020_mardo.mp3

Podkasto: Ludu en nova fenestro | Elŝutu

La 948-a E_elsendo el la 24.03.2019 ĉe www.pola-retradio.org

Hodiaŭ  ni ĉerpas el nia arkivo de sondokumentoj de la E–Redakcio de Pola Radio memorigante la interparolon de Andrzej Pettyn kun Ada Fighiera-Sikorska. En ĝi ŝi parolas pri siaj postmilitaj sortoj kaj vojo al Esperanto, en kies rezulto ŝi estis i.a. inter la kunfondintoj de la E-Redakcio de Pola Radio en 1959. La 4-an de aprilo pasos 61 jaroj post ĝia establo. Poste dum multaj jaroj ŝi estis redaktoro de “Heroldo de Esperanto”. Niaj aktualaĵoj rilatas amplekse al la situacio ĉirkaŭ koronvirusa pandemio en Pollando, ni memorigas la pasantan hodiaŭ Memortagon pri poloj savantaj judojn sub la germana okupacio. Nia sciencbultena temo traktas novajn malkovrojn pri rolo de kupraj nanoelementoj en kontraŭbatalado de kancero. Muzike akompanas nin Ĵomart kaj Nataŝa per fragmento de sia kanzono „Ni iĝu arboj”. La interreta foto akompananta la programinformon prezentas iun el la varsoviaj metroostacioj en la tempo de epidemio. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el nia elsendo. Niaj ĉepaĝaj rubrikoj enhavas cetere centojn da malpli novaj aŭdo-/legodokumentoj kun indiko de i.a. tempodaŭro. Hodiaŭ ili aldoniĝas en la rubrikoj „novaĵoj” kaj „sciencaj informoj”. Dank’ al ĉi tiu nia servo eblas efike altigi la aŭdokomprenon kaj parolkapablon. Uzu do ĝin mem kaj rekomendu al aliaj. Nia elsendo estas aŭdebla ankaŭ en jutubo ĉe la kanalo Espero2009; ĝi ebligas laŭplaĉe reguligi la parolrapidecon: https://www.youtube.com/results?q=pola+retradio&sp=CAI%253D


---

# Restaŭro de la 16-jarcentaj freskoj en Supraśl

**Published:** 2020-03-27

**URL:** https://pola-retradio.org/2020/03/restauro-de-la-16-jarcentaj-freskoj-en-suprasl/

**Categories:** Kulturkroniko

**Audio:** /wp-content/uploads/2020/03/kk_gk_restauro-de-freskoj-en-Suprasl_0131.mp3, /wp-content/uploads/2020/03/kk_gk_restauro-de-freskoj-en-Suprasl_0131.mp3?_=23

En la ortodoksa kirko de la Anĝelanonco al la Plej Sankta Maria Virgulino en Supraśl apud Bjalistoko daŭras la restaŭrado de la 16-jarcentaj freskoj. Temas pri la korusa parto de la sanktejo, iam la ĉefa parto de la plej grava en la lando ortodoksa monaka centro. La sanktejo konstruita en la jaroj 1503-1510 en la gotika-bizanca stilo estis eksplodigita de germanoj en 1944. En 1984 komenciĝis ĝiaj rekonstrulaboroj. Nun ĝi servas al la religiaj celoj, sed en la interno daŭras restaŭristaj laboroj. La ĉefan informfonton pri tio, kiel aspektis la freskoj konsisitigas fotodokumentaro el la komenco de la 20-a jarcento. La laboroj pri freskoj komenciĝis en 2016. Tiam pri ilia restaŭro okupiĝis specialistoj el Serbio, poste el Belorusio. Tiuj laboroj koncernis centran kupolon, arkojn kaj volbojn de la flankaj navoj, altaran segmenton. Nun daŭras laboroj en la korusa parto, en kiu en 16-a jarcento freskoj ne ekzistis. La ikonografia plano premisas sur la surfaco de ĉirkaŭ 200 kvadrataj metroj de  la volbo kaj muroj de la korusa parto prezenti  scenojn pri la mondokreo.

El la elsendo 27.03.2020. Legas  Gabi – 1’31”


---

# Nokto de Muzeoj ŝovita je aŭtuno

**Published:** 2020-03-27

**URL:** https://pola-retradio.org/2020/03/nokto-de-muzeoj-sovita-je-autuno/

**Categories:** Kulturkroniko

**Audio:** /wp-content/uploads/2020/03/kk_mj_Varsovia-Nokto-de-muzeoj-prokrastita_039.mp3, /wp-content/uploads/2020/03/kk_mj_Varsovia-Nokto-de-muzeoj-prokrastita_039.mp3?_=24

De  16 jaroj grava kultura evento en Varsovio estis la okazanta en majo Nokto de Muzeoj. Ĝi estis granda festo ne nur de la kulturcentroj, sed de la tuta urbo. Ĉiujare dekoj da miloj da loĝantoj kaj turistoj vizitantaj Varsovio vizitadis muzeojn kaj aliajn kulturcentrojn aktive partoprenante la eventon. La unuan fojon en Pollando ĝi estis organizita en Poznano en 2003. Pro la pandemio de kronviruso la planita por la 16-a de majo Nokto estis ŝovita je la dua duono de septembro.

El la elsendo 27.03.2020. Legas  Maciek – 0’39”


---

# Novaj laŭreatoj de la premio Feliks Jasieński

**Published:** 2020-03-27

**URL:** https://pola-retradio.org/2020/03/novaj-laureatoj-de-la-premio-feliks-jasienski/

**Categories:** Kulturkroniko

**Audio:** /wp-content/uploads/2020/03/kk_Laureatoj-de-Jasienski-premio_0124.mp3, /wp-content/uploads/2020/03/kk_Laureatoj-de-Jasienski-premio_0124.mp3?_=25

En 2016 estis starigita en Krakovo la premio de Feliks Jasieński, artkolektanto, artmecenato kaj amiko de artistoj. Kiel artkolektanto li kreis riĉan verkokolekton de artistoj ligitaj kun la fluo Juna Pollando, kaj de artverkoj el la Fora Oriento, ĉefe Japanio kaj Ĉinio. En 1920 li transdonis ĝin al la urbo. Aŭtune de la nuna jaro dum scienca konferenco dediĉita al la signifo de kolektado por popularigado kaj protekto de la nacia heredaĵo oni disdonos ĵus atribuitajn Feliks Jasieński-premiojn. Por la scienca laboranto publikiganta verkojn pri kolektista laboro la premion transprenos Joanna Hubner-Wojechowska, kiel aŭtoro de la libro „La arto de roka Tatry-antaŭmontaro. Gvidlibro de kolektisto”. La alia laŭreato estas Muzeo Villa La Fleur en la apudvarsovia Konstancin. La premio venis pro la amaskomunikila popularigado de la kolektistaj ideoj kaj pro la prezentado de kolektista kontribuo al la protekto de la nacia heredaĵo. Premion por ĵurnalisto ricevis Rafał Kamecki, la kreinto de la portalo artinfo.pl.

El la elsendo 27.03.2020. Legas  Maciek – 1’24”


---

# Koninda Pollando – la ŝtona urso de Varsovio

**Published:** 2020-03-27

**URL:** https://pola-retradio.org/2020/03/koninda-pollando-la-stona-urso-de-varsovio/

**Categories:** Felietonoj

**Audio:** /wp-content/uploads/2020/03/fel_bp_Koninda-Pollando_Legendo-pri-stona-urso-el-Varsovio_0550.mp3, /wp-content/uploads/2020/03/fel_bp_Koninda-Pollando_Legendo-pri-stona-urso-el-Varsovio_0550.mp3?_=26

Malplenas la varsoviaj stratoj. Silentiĝis plurlingva brueto de eksterlandaj turistoj ĉe la Malnovurba Kvartalo. Sian saviĝon atendas trankvile la figuro de ŝtona urso antaŭ la Preĝejo de Dipatrino la Gracoplena ĉe Świętojańska-strato. Antaŭ multa tempo, kiam ankoraŭ zumis en la regiono  arbarego, loĝis tie arbarabelisto Sędzimir kun sia familio. Iufoje kaptinte la mielŝteliston li kondukis tiun al tribunalo. Tiu ĉi post la punotempo en kancero decidis satigi sian venĝemon bruligante la domon de arbarabelisto. Sędzimir mortis pro la brulvundoj, pro la sopiro baldaŭ mortis lia edzino. Restis la gefiloj Milena kaj Gniewko. La knabino zorge klopodis pri sia pli juna frato, sed tiu ĉi jam fortika kaj grandstatura knabo malgraŭ sia juna aĝo dum iu ŝia foresto en la domo fuĝis en la arbaron. Gniewko perdiĝis kaj laciĝinte pro la erarvagado endormiĝis en la ursa vintrokuŝejo. Bonŝance trovis lin ursino, kiu mem havis idojn kaj nesciate pro kiu kialo ekflegis la knabon kvazaŭ la propran infanon. Kvin jarojn poste en la arbarego ĉasis la mazovia princo Janusz la 1-a kun sia edzino Dorota. Iumomente la ĉashundoj malkovris la ursokuŝejon. La ursino freneze defendis la ursidojn. En momento, kiam la arkpafistoj jam streĉis sagojn por celi la ursojn antaŭ iliaj okuloj aperis Gniewko, kiu baris al ili la vojon. La ekvidinta lin princino tuj ekdeziris kunpreni lin al la kortego, sed tiu ĉi rezistis. Nur kiam oni certigis, ke nenio minacas al lia ursa familio li konsentis. Gniewko kreskis en la kortego kaj la princino traktis lin kiel sian propran filon. Sub ŝia protekto li akiris poluritecon fariĝinte brava, belstatura viro ĝuanta estimon inter burĝoj kaj kavaliraro. Ne malmultaj fraŭlinoj kaŝe lin sopiris. Kaj Milena?…. Kaj Milena tiutempe loĝis ĉe ĉionscia oldulino kiu konis la sekretojn de kuracherba sanigado kaj la magio fariĝinte ŝia helpantino. Poste kiel jam matura junedzino ŝi ekloĝis en Nova Varsovio. Tie ŝi lasis sin koni kiel virino helpa al homoj kaj bestoj kundividanta siajn konojn. Tamen dum ĉiuj ĉi jaro ŝi flegis la memoron pri sia frato – ĉirkaŭe serĉante lin kaj pridemandante pri li. Sensukcese! Gniewko dume promenante tra Varsovio ekvidis iumomente belegan fraŭlinon kaj ekregis lin ne superebla al ŝi aminklino. Tio estis Jadwiga, la oraĵista filino. Gniewko ekrevis ŝin edzinigi, sed longan tempon pro sia malkuraĝemo li limiĝis al la revado. Trovinte fine iom pli da kuraĝo por prezenti sian amdeklaron li unue direktiĝis al preĝejo por tie pretigi sian planon. Tie ĉi ĵus estis okazanta la nuptoceremonio. Kiam la novgeedzoj estis forlasantaj la sanktejon Gniewko kun nekredemo konstatis, ke la amegata junulino ĵus fariĝis la edzino de alia viro. La senesperanta Gniewko svene falis sur la genuojn. Lia koro krevis pro la bedaŭro. Homoj ekrapidis helpeme, sed estis tro malfrue. En la homamaso troviĝis tamen ankaŭ Milena, kiu rekonis en la juna viro sian perdiĝintan fraton. Ŝi alkuris kriante, ke li ne mortu. Sed estis jam tro malfrue kaj lia animo estis lin jam forlasanta.  Milena tamen ankoraŭ sukcesis eldiri la magiajn vortojn. „Ne mortos vi, sed nur endormiĝos en la ŝtona formo. Tiun sorĉon forpenos tamen la forto de vera amo. Vekos vin fraŭlino, kiu sincere kaj arde vin ekamos kaj vi retrovos la sopiregatan feliĉon”. Tiumomente Gniewko alprenis la formon de ŝtona urso. Ĝis hodiaŭ li atendas veran amon antaŭ la malnovurba preĝejo de Dipatrino la Gracoplena.

El la elsendo 27.03.2020. Legas Barbara – 5’50”


---

# E_elsendo el la 27.03.2020

**Published:** 2020-03-27

**URL:** https://pola-retradio.org/2020/03/e_elsendo-el-la-27-03-2020/

**Categories:** Elsendoj

**Audio:** https://pola-retradio.org/wp-content/uploads/2020/03/RetRadio_27.03.2020_-vendredo.mp3

Podkasto: Ludu en nova fenestro | Elŝutu

La 949-a E_elsendo el la 27.03.2020 ĉe www.pola-retradio.org

Nia vendreda felietono pri Koninda Pollando traktas la malmulte konatan legendon pri ŝtona urso antaŭ la preĝejo de Dipatrino la Gracoplena en la Malnovurba Kvartalo de Varsovio. Komence ni memorigas la pasantan hodiaŭ Mondan Tagon de Teatro kaj en tiu kunteksto la koncernajn konkursbranĉojn en la Belartaj Konkursoj de UEA (limdato 31.03.2020), ni prezentas sekve jam kutiman bedaŭrinde kronikon pri eventoj ligitaj kun la kronvirusa pandemio. La kulturtema kroniko informas pri la novaj laŭreatoj de la krakova Jasieński-premio, pri restaŭrado de freskoj en la ortodoksa kirko en Supraśl kaj pri la prokrastita varsovia Nokto de Muzeoj, kutime okazanta en majo. En la E-komunuma segmento ni transdonas i.a. korskuan informon pri la forpaso pro la kronviruso de esperantista verkista paro el Italio – Julia Sigmond kaj Filippo Franceschi, konata kiel Sen Rodin. Por la muzika ornamo ni elektis la kanton de Helena Melnikova „Mi sorĉas”. La akompana interreta foto prezentas la ŝtonan urson pri kiu traktas nia felietono. Eksterelsende tradicie troviĝas en la unuopaj rubrikoj de nia paĝo paralele legeblaj kaj aŭdeblaj tekstoj el la hodiaŭa programo. Temas pri „kulturkronikaj informoj” kaj „Felietonoj”. Ne hezitu uzi tiun ĉi servon mem kaj rekomendi al aliaj, kiel efikan manieron altigi la aŭdokomprenon kaj parolkapablon. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D . I.a. pere de ĝi vi povas rapidigi aŭ malrapidigi la parolrapidecon konforme al viaj bezonoj.


---

# Sociologoj enketas pri ĉiutaga vivo en la kondiĉoj de pandemio

**Published:** 2020-03-31

**URL:** https://pola-retradio.org/2020/03/sociologoj-enketas-pri-ciutaga-vivo-en-la-kondicoj-de-pandemio/

**Categories:** Sciencaj informoj

**Audio:** /wp-content/uploads/2020/03/sc_gk_Sociologoj-jam-esploras-la-bonfarton-de-poloj-en-la-hejma-izoligo_0139.mp3, /wp-content/uploads/2020/03/sc_gk_Sociologoj-jam-esploras-la-bonfarton-de-poloj-en-la-hejma-izoligo_0139.mp3?_=27

Sociologoj el Adam Mickiewicz-Universitato en Poznano organizis en la reto anoniman enketon pri la ĉiutaga vivo de internaŭtoj en la kondiĉoj de la kronviusa pandemio. La situacio ligita kun ĝi en Pollando por plimulto estas io nova kaj elvokas diversajn emociojn. Ĉe iuj dominas zorgo pri la propra sanstato kaj tiu de la proksimuloj, ĉe aliaj temas pri sento de kontento havi iom pli da libera tempo. En tiuj kondiĉoj parto de laborantoj kaj doktoriĝantoj entreprenis la taskon ĝisdate kolekti informojn pri tio, kiel poloj frontas ĉiujn ĉi defiojn. La unua enketo rilatas al la ĉiutaga vivo, al la ŝanĝo de la vivkutimoj, kiel lavado de manoj aŭ eksterhejma moviĝado; al la emocioj, kiel zorgo pri la familio, frustriĝo pro la ĉi-rilataj sociaj rigoroj, konduto de aliuloj, kiel tusado en publikaj lokoj, troa butikumado, disvastigado de malveraj informoj kaj maniero pasigi la tempon kun proksimuloj. La alia enketo en la retejo de la Sociologia Fakultado de la Poznana Universitato koncernas opiniojn kaj sintenojn de poloj rilate al la pandemio. Kion ili pensas pri la situacio, kiajn paŝojn ili entreprenas ankaŭ en la kunteksto de fermitaj lernejoj, longiĝa restado hejme aŭ ekonomia situacio de la lando.

El la elsendo 31.03.2020. Legas Gabi – 1’39”


---

# E_elsendo el la 31.03.2020

**Published:** 2020-03-31

**URL:** https://pola-retradio.org/2020/03/e_elsendo-el-la-31-03-2020/

**Categories:** Elsendoj

**Audio:** https://pola-retradio.org/wp-content/uploads/2020/03/RetRadio_31.03.2020_mardo_950.mp3

Podkasto: Ludu en nova fenestro | Elŝutu

La 950-a E_elsendo el la 31.03.2019 ĉe www.pola-retradio.org

Hodiaŭ pasas la 100-a mortodatreveno de la kreinto de Universala E-Asocio, Hector Hodler. I.a. en ĉi tiu kunteksto ni ĉerpas el nia arkivo historian interparolon kun Andreas Künzli pri lia prelego dum la  Malferma Tago de la CO de UEA aŭtune 2008 dediĉita al Hector Hodler laŭ aparta aspekto, kiel modelo de sia fama patro, pentristo Ferdinand Hodler. En la privata blogo de nia interparolanto Plansprachen.ch troviĝas kelkaj liaj  artikoloj kaj prilaboraĵoj dediĉitaj al Hector Hodler – i.a. en la kunteksto de liaj pacismaj ideoj pri milito kaj paco. Niaj aktualaĵoj rilatas amplekse al la situacio ĉirkaŭ la koronvirusa pandemio en Pollando. Krom mallongaj informoj pli amplekse ni informas pri pliaj sociaj rigoroj ligitaj kun la epidemio, enviviĝontaj ekde aprilo. Ni informas pri helpaj iniciatoj por lernantoj, kiel kromlecionoj virtualaj de studentoj aŭ aparta programo de la kulturcentro Kopernik. Nia sciencbultena temo rilatas al la jam entreprenitaj esploroj pri la bonfarto de poloj en la kondiĉoj de hejma izoliĝo. Tute aparte ni informas pri la grava perdo por la pola kulturo, kiu estas morto de la mondkonata pola komponisto Krzysztof Penderecki. Muzike akompanas nin Sepa & Asorti en fragmento de la kanzono „Teo kaj Amo”. La interreta foto akompananta la programinformon prezentas „la patron” de UEA, Hector Hodler. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el nia elsendo. Niaj ĉepaĝaj rubrikoj enhavas cetere centojn da malpli novaj aŭdo-/legodokumentoj kun indiko de i.a. tempodaŭro. Hodiaŭ ili aldoniĝas en la rubrikoj „novaĵoj” kaj „sciencaj informoj”. Dank’ al ĉi tiu nia servo eblas efike altigi la aŭdokomprenon kaj parolkapablon. Uzu do ĝin mem kaj rekomendu al aliaj. Nia elsendo estas aŭdebla ankaŭ en jutubo ĉe la kanalo Espero2009; ĝi ebligas laŭplaĉe reguligi la parolrapidecon: https://www.youtube.com/results?q=pola+retradio&sp=CAI%253D


---

# Esploroj pri 11 bildoj el Artus-Domo

**Published:** 2020-04-03

**URL:** https://pola-retradio.org/2020/04/esploroj-pri-11-bildoj-el-artus-domo/

**Categories:** Kulturkroniko

**Audio:** /wp-content/uploads/2020/04/kk_gk_Rstaurotaj-tolajoj-el-Artus-domo-en-Gdansko_0121.mp3, /wp-content/uploads/2020/04/kk_gk_Rstaurotaj-tolajoj-el-Artus-domo-en-Gdansko_0121.mp3?_=28

La muzeo de Gdansko (la norda Pollando) intencas subigi al specializaj esploroj 11 bildojn troviĝantajn en Artus-Domo. Plimulto devenas el la fino de la 16-a jarcento, unu el la 17-a jarcento kaj tri el la 19-a jarcento. La konservistaj kaj teknologiaj esploroj faciligos la difinon de ilia deveno, la aplikitaj materialoj kaj detalan analizon. La esploroj okazos kadre la projeko de la Gdanska Muzeo prilaboronta la militperdojn de la Gdanska Urbodomo. Artus-Domo estas la malnova renkontoloko de komercistoj, centro de la societa vivo kaj loko de la gdanska borso. La nomo ligiĝas kun la mezepoka legendo pri la reĝo Artur, la simbolo de kavalireco kaj kuraĝo. En Britio, kaj poste ankaŭ en kontinenta Eŭropo lian nomon portis renkontolokoj de kavaliraro kaj patriciaro. La nomo de la konstruaĵo „curia regis Artus” elkonstruita en Gdansko en la jaroj 1348-1350 la unuan fojon aperis en la urbaj notoj pri grundimposto en 1357.

El la elsendo 03.04.2020. Legas  Gabi – 1’21”


---

# Karesmaj edifaj enpensiĝoj

**Published:** 2020-04-03

**URL:** https://pola-retradio.org/2020/04/karesmaj-edifaj-enpensigoj/

**Categories:** Kulturkroniko

**Audio:** /wp-content/uploads/2020/04/kk_mj_Karesmaj-edifaj-lekcioj-pri-religia-arto_045.mp3, /wp-content/uploads/2020/04/kk_mj_Karesmaj-edifaj-lekcioj-pri-religia-arto_045.mp3?_=29

Al la tradicio kaj kutimoj de la karesma periodo apartenas en la pola katolika eklezio karesmaj edifaj lekcioj. Plej ofte kredantoj partoprenas ilin en preĝejoj, sed nun ili povas sekvi sole virtualan formon. Interesan inciaton proponis la animzorganto de la kreaj medioj de la arkidiocezo de Gdansko kaj rektoro de la preĝejo de sankta Johano. Liaj edifaj lekcioj pere de la urba portalo estis dediĉitaj al la religia arto. Ilia tegmenta titolo „Intensa foresto. Karesmaj edikaj enpensiĝoj” estis inspiritaj de la arto de la dana pentristo  Vilhelm Hammershøi/ Hammershoi.

El la elsendo 03.04.2020. Legas  Maciek – 0’45”


---

# Misteria Paschalia rete

**Published:** 2020-04-03

**URL:** https://pola-retradio.org/2020/04/misteria-paschalia-rete/

**Categories:** Kulturkroniko

**Audio:** /wp-content/uploads/2020/04/kk_mj_Misteria-Paschalia-rete_037.mp3, /wp-content/uploads/2020/04/kk_mj_Misteria-Paschalia-rete_037.mp3?_=30

Misteria Paschalia apartenas al la plej gravaj festivaloj de  malnova muziko en Eŭropo. De 16 jaroj ĝi estas tradicie organizata okaze de la Sankta Semajno kaj Pasko. Pro la kronvirusa pandemio la ĝinuna festivala formulo ne povas esti realigita. La organizantoj de la festivalo decidis tamen daŭrigi la tradicion en ŝanĝita formo. La 17-a eldono de la festivalo Misteria Paschalia okazos inter la 5-a kaj la 13-a de aprilo 2020 tutece en la reta spaco. ( http://misteriapaschalia.com/program/misteria-paschalia-2-0 )

El la elsendo 03.04.2020. Legas  Maciek – 0’37”


---

# Koninda Polo: Feliks Przesmycki

**Published:** 2020-04-03

**URL:** https://pola-retradio.org/2020/04/koninda-polo-feliks-przesmycki/

**Categories:** Felietonoj

**Audio:** /wp-content/uploads/2020/04/fel_bp_Feliks-Przesmycki-pola-bakeriologo-kaj-virusologo_0524.mp3, /wp-content/uploads/2020/04/fel_bp_Feliks-Przesmycki-pola-bakeriologo-kaj-virusologo_0524.mp3?_=31

En nia hodiaŭa felietono ni volas prezenti al vi, gesinjoroj la figuron de profesoro Feliks Przesmycki, pola bakteriologo kaj virusologo, establinto kaj direktoro de la plej granda pola institucio okupiĝanta pri epidemiologio, la Ŝtata Instituto pri Higieno en Varsovio. Feliks Przesmycki naskiĝis en 1892 en la loko Miropol en la historia regiono Wołyń, nun Ukrainio kaj mortis en 1974 en Varsovio. Medicinajn studojn li faris en Kuracista Fakultato de Kijeva Universitato. Li kunlaboris kun multaj elstaraj virusologoj i.a. en Pasteur-Instituto en Parizo kun bakteriologo Albert Calmett kaj en Harvard Medical School kun Hans Zinsser. En januaro 1921 en la periodo de la pola-bolŝevista milito li estis delegita de la pola registaro al ostaĝejo en la loko Strzałkowo. Tie dum 6 semajnoj li sukcesis likvidi la epidemion de kolero inter la civita loĝantaro kaj rusaj soldatoj. La saman taskon li plenumis en la lokoj Tuchola kaj Wadowice. En 1928 kun grupo de junaj polaj kuracistoj Feliks Przesmycki forveturis al Usono por unujaraj studoj koncerne publikan sanon, kiujn organizis Rockeffeler-fondaĵo. Post la reveno al Varsovio li i.a. gvidis okupojn pri mikrobiologio en la Farmacia Fakultato de la Varsovia Universitato. En 1929 li habilitiĝis en la Kuracista Fakultato, post kio li entreprenis laboron en la Fako de Bakteriologio kaj Eksperimenta Mediciono de la Ŝtata Higiena Instituto sub la gvido de Ludwik Hirszfeld. Dank’ al la stipendio de la Higiena Sekcio de la Ligo de Nacioj Feliks Presmycki konatiĝis kun la labororganizo de la bakteriologiaj institutoj i.a. en Kopenhago, Prago kaj Budapeŝto. Sekve de tio li komencis plukonstrui la reton de la polaj filioj de la Ŝtata Higiena Instituto, kies vicdirekto kaj inspektoro li fariĝis en 1938. Dum la germana okupacio post la aresto de Ludwik Hirszfed Feliks Przesmycki anstatŭante gvidis ĝian Fakon pri Bakteriologio kaj Eksperimenta Medicino. En 1941 Przesmycki kunorganizis la sekretan produktadon de injekciaĵo kontraŭ tifo, kiu estis distribuata en Majdanek-koncentrejo kaj en la varsovia getto. En la jaroj 1942-44 li gvidis sekretajn lekciojn pri bakteriologio kaj dum la varsovia insurekcio li estis estro de la civila sanservo. Post la falo de la insurekcio lia tasko fariĝis evakuo de civilaj hospitaloj. La ĉefa objekto de sciencistaj esploroj de profesoro Feliks Przesmycki en la postmilita periodo estis kuracista virusologio. Jam en 1949 li organizis kadre de la Ŝtata Higierana Instituto virusolgian fakon, kiu estis poste transformita  en virusologian subinstituton, kiun li gvidis ĝis sia emeritiĝo. Unuavice li interesiĝis pri virusologio kaj epidemio de gripo,  sekve pri virusa cerboinfamo, meningito. Liaj gravaj sciencaj kaj praktikaj atingaĵoj estis viruologiaj kaj epidemiologiaj esploroj pri poliomjelito.  Feliks Przesmycki estis iniaciatino de apliko de vakcinado kontraŭ ĉi tiu malsano. Kiam en 1951 ekfuriozis en Pollando la poliomjelita epidemio li direktis sin kun helpopeto al profesoro Hilary Koporowski, poldevena virusologo laboranta en Usono. Pollando ricevis tiam senkoste 9 milionojn da injkciunuoj. La kvanto de malsaniĝoj de 1112  kazoj en 1959 makreskis en 1963 ĝis ĉ. 30 kaj la nombro de la mortintoj de 111 ĝis du. Pri vastaj sciencistaj interesiĝoj de profesoro Feliks Przesmycki atestas ĉirkaŭ 180 sciencaj artikoloj. Sed lia profesia aktivado ne finiĝis post la emertiĝo. I.a.  dum 6 jaroj li laboris kiel landa specialisto pri virusologio. En la lastaj vivojaroj li estis krome konsultanto de la Eksperimenta Laboratorio pri Seroj kaj Injeciaĵoj  Biomed.

El la elsendo 03.04.2020. Legas Barbara – 5’24”


---

# E_elsendo el la 03.04.2020

**Published:** 2020-04-03

**URL:** https://pola-retradio.org/2020/04/e_elsendo-el-la-03-04-2020/

**Categories:** Elsendoj

**Audio:** https://pola-retradio.org/wp-content/uploads/2020/04/RetRadio_03.04.2020_vendredo-951.mp3

Podkasto: Ludu en nova fenestro | Elŝutu

La 951-a E_elsendo el la 03.04.2020 ĉe www.pola-retradio.org

Nia vendreda felietono ĉi-semajne prezentas la silueton de pola bakteriologo kaj virusologo, profesoro Feliks Przesmycki, establinto kaj direktoro de la plej granda pola instituto okupiĝanta pri epidemiologio, la varsovia Ŝtata Instituto pri Higieno. Post komencaj kronikaj notoj pri la evoluo de la kronvirusa pandemio ni prezentas kulturkronikajn informojn. Ili rilatas al la reta festivalo Miteria Paschalia, al la projekto restaŭri malnovajn tolaĵojn el Artus-domo en Gdansko, al spiritaj karesmaj ekzercoj dediĉitaj al la religia arto. Nia E-komunuma segmento referencas al du lastaj numeroj de Gazetaraj Komunikoj de UEA. Muzike akompanas nin „La Perdita Generacio” per fragmento de la kanzono „Alia aventuro” el la KD „Ĉiamen plu” eldonita de Vinilkosmo. La akompana interreta foto prezentas Artus-domon en Gdansko en la kunteksto de dekkelkaj ĝiaj restaŭrotaj tolaĵoj. Eksterelsende tradicie troviĝas en la unuopaj rubrikoj de nia paĝo paralele legeblaj kaj aŭdeblaj tekstoj el la hodiaŭa programo. Temas pri „kulturkronikaj informoj” kaj „Felietonoj”. Ne hezitu uzi tiun ĉi servon mem kaj rekomendi al aliaj, kiel efikan manieron altigi la aŭdokomprenon kaj parolkapablon. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D . I.a. pere de ĝi vi povas rapidigi aŭ malrapidigi la parolrapidecon konforme al viaj bezonoj.


---

# Lumpolucia influo je akvosistemoj

**Published:** 2020-04-07

**URL:** https://pola-retradio.org/2020/04/lumpolucia-influo-je-akvosistemoj/

**Categories:** Sciencaj informoj

**Audio:** /wp-content/uploads/2020/04/sc_mj_cirkau-la-problemoj-de-lumpolucio_0149.mp3, /wp-content/uploads/2020/04/sc_mj_cirkau-la-problemoj-de-lumpolucio_0149.mp3?_=32

Laŭ sciencistoj el la Politekniko de Krakovo la artefarita lumo, kiu atingas nokte la akvoreceptaklojn povas negative influi ilian staton. Jam de jaroj sciencistoj atentigis, ke lumpolucio en grandaj urboj malfavore influas homojn kaj animalojn. La ideo de lumpolucio koncernas la dumnoktan lumon lokitan en malĝustaj lokoj aŭ en kvanto pli granda ol tiu, al kiu adaptiĝis organismoj enloĝantaj la Teron. Sciencistoj disponas pri nesubfoseblaj pruvoj, ke tro da lumo negative influas la homan sanon. Ekzemple la lumo de lanternoj, kiu traiĝas al la hejmaj dormolokoj malkreskigas la dormokvaliton kaŭzante malsaniĝemon de homoj je diversaj malsanoj. Nun evidentiĝis, ke tro da artefarita lumo nokte suferigas la akvajn ekosistemojn. Sciencistoj el la Laborejo pri la Monitorado de Lumpolucio ĉe la Krakova Politekniko en siaj esploroj baziĝis sur la akvoreceptaklo en la loko Dobczyce, el kiu devenas parte la trinkakvo por Krakovo. Laŭ iliaj esploroj evidentiĝis,  ke periode estas perturbata tie la ekvilibo inter zooplanktono kaj fitoplanktono. Rezulte, tio povas kaŭzi la minacan por la medio floradon de algoj, precipe cianobakterioj. Ĉi-lastaj kreas gravan minacon por la sano de homoj kaj animaloj. Laŭ la krakovaj esploristoj unu el la solvoj en ĉi tiu konkreta loko, kie funkcias digo necesus direkti la lumigilojn ĉefe al ĝi, samtempe ŝanĝi la lumintensecon, kio ne kreus tiomgradan lumpolucion.

El la elsendo 07.04.2020. Legas Maciek – 1’49”


---

# Pola specializo – mebloj

**Published:** 2020-04-07

**URL:** https://pola-retradio.org/2020/04/pola-specializo-mebloj/

**Categories:** Novaĵoj

**Audio:** /wp-content/uploads/2015/04/w_msz_Eksporto-de-mebloj.mp3, /wp-content/uploads/2015/04/w_msz_Eksporto-de-mebloj.mp3?_=33

Pollando estas la 4-a en la mondo eksportanto de mebloj. La valoro de la meblo­eksporto en 2014 superis 8 miliardojn da eŭroj. Nia plej granda kliento estas Germanio, kreskas eksporto al Ĉeĥio kaj Francio. Pollando entute en ĉi tiu sfero estas bone notita ne nur en Eŭropo, sed ankaŭ en la mondo. Pasintjare sur ĉiuj merkatoj estis notitaj kreskoj. En la monda rangolisto de meblo­produktantoj Pollando okupas la 7-an lokon preterpasante tiajn branĉo­potenculojn kiel Kanado aŭ Brazilo.

Malgraŭ bonaj rezultoj la pola meblo­produkta sektoro devas zorgi pri daŭra evoluo, ligita kun dezajno, novumoj, konkurenco. Ĝi bezonas ankaŭ politikan apogon por daŭrigi la por­eksportaj klopodojn kaj konstrui novajn meblo­markojn. La polan meblo­produktan sektoron formas ĉ. 24 mil firmaoj, inter kiuj ĉirkaŭ 100 enlaborigas pli ol 250 personojn, ĉirkaŭ 350 havas inter 50-250 laborantojn kaj ĉirkaŭ 1500 dungas 10-50 personojn. La cetera merkato ligita kun la mebloprodukta sektoro apartenas al mikro­firmaoj.

El la elsendo 07.04.2015. Legas Milada


---

# Andrzej Pettyn — interalie pri la E-redakcio en la ŝtata Pola Radio

**Published:** 2020-04-07

**URL:** https://pola-retradio.org/2020/04/andrzej-pettyn-interalie-pri-la-e-redakcio-en-la-stata-pola-radio/

**Categories:** Antaŭ la mikrofono

**Audio:** /wp-content/uploads/2020/04/bp_kun-Andrzej-Pettyn_04.04.2020_1100.mp3, /wp-content/uploads/2020/04/bp_kun-Andrzej-Pettyn_04.04.2020_1100.mp3?_=34

Lastsabate, la 4-an de aprilo 2020 pasis 61 jaroj post la historia evento, la ekfunkcio de la unua profesia E-redakcio, en la ŝtata Pola Radio. Tiuokaze ni gastigas antaŭ nia mikrofono nian eksan redakcian kolegon, Andrzej Pettyn – kiu jen rememoras, jen rakontas pri kio li okupiĝas nun, kiel li superis sian gravan sanlezon de antaŭ tri jaroj. En jutubo dank’ al Flo Martorell eblas vidi etan sonscenon el la pollingva filmakroniko, antaŭtage de la evento, kiam E-Redakcio de la Pola Radio pretigis sin al satelita emisiado de la elsendoj: https://www.facebook.com/flo.martorell/videos/vb.756238348/10154559658138349/?type=2&theater El la elsendo 07.04.2020 – 11’00”


---

# E_elsendo el la 07.04.2020

**Published:** 2020-04-07

**URL:** https://pola-retradio.org/2020/04/e_elsendo-el-la-07-04-2020/

**Categories:** Elsendoj

**Audio:** https://pola-retradio.org/wp-content/uploads/2020/04/RetRadio_07.04.2020_mardo_952.mp3

Podkasto: Ludu en nova fenestro | Elŝutu

La 952-a E_elsendo el la 07.04.2019 ĉe www.pola-retradio.org

Lastsabate, la 4-an de aprilo 2020 pasis 61 jaroj post la historia evento, la ekfunkcio de la unua profesia E-redakcio, en la ŝtata Pola Radio. Tiuokaze ni gastigas antaŭ nia mikrofono nian eksan redakcian kolegon, Andrzej Pettyn – kiu jen rememoras, jen rakontas pri kio li okupiĝas nun, kiel li superis sian gravan sanlezon de antaŭ tri jaroj. En jutubo dank’ al Flo Martorell eblas vidi etan sonscenon el la pollingva filma kroniko, antaŭtage de la evento, kiam E-Redakcio de la Pola Radio pretigis sin al satelita emisiado de la elsendoj: https://www.facebook.com/flo.martorell/videos/vb.756238348/10154559658138349/?type=2&theater Niaj aktualaĵoj traktas temojn pri la reganta kronvirusa pandemio. Unue aŭdiĝas nia ĉiuelsenda mallonga kroniko. Pli amplekse ni traktas temojn pri la helpo de la fiskaj kompanioj en la kontraŭbatalado de la epidemio en Pollando kaj la finiĝon de la kampanjo LOTdoDomu „Flugo hejmen”. Nia scienbultena temo traktas la fenomenon de lumpolucio. Tiun fenomenon ilustras la interreta foto akompananta nian programinformon. Muzike akompanas nin Zhou-Mack Mafuila per la kanzonfragmento „Intergenta am’ devenanta el la KD „Originoj”, eldonita de Vinilkosmo. Muzike ni citas la hispanan kanton Resistiré, kiu fariĝis en marto 2020 neoficiala rezistokanto kontraŭ la pandemion. En jutubo eblas trovi ĝin kun E-vortoj ( https://www.youtube.com/watch?v=2jD_mV6Dmxc ). En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el nia elsendo. Niaj ĉepaĝaj rubrikoj enhavas cetere centojn da malpli novaj aŭdo-/legodokumentoj kun indiko de i.a. tempodaŭro. Hodiaŭ ili aldoniĝas en la rubrikoj „novaĵoj” kaj „sciencaj informoj”. Dank’ al ĉi tiu nia servo eblas efike altigi la aŭdokomprenon kaj parolkapablon. Uzu do ĝin mem kaj rekomendu al aliaj. En la rubriko „Antaŭ la mikrofono” eksterelsende aŭdiĝas interparolo kun nia antaŭmikrofona gasto. Nia elsendo estas aŭdebla ankaŭ en jutubo ĉe la kanalo Espero2009; ĝi ebligas laŭplaĉe reguligi la parolrapidecon: https://www.youtube.com/results?q=pola+retradio&sp=CAI%253D


---

# La altaro Pietas Domini revenis al Pollando

**Published:** 2020-04-10

**URL:** https://pola-retradio.org/2020/04/la-altaro-pietas-domini-revenis-al-pollando/

**Categories:** Kulturkroniko

**Audio:** /wp-content/uploads/2020/04/kk_gk_La-altara-Pietas-Domini-revenis-al-Gdansko_055.mp3, /wp-content/uploads/2020/04/kk_gk_La-altara-Pietas-Domini-revenis-al-Gdansko_055.mp3?_=35

Post 78 jaroj al Pollando revenis unu el la plej valoraj polaj militperdoj, la gotika altaro Pietas Domini. Ĝi denove post multjaraj klopodoj troviĝas en sia origina loko, la Maria-Baziliko en Gdansko (la norda Pollando). Grave kontribuis al tio publikaĵo de Irene Geismeier, kiu pridokumentas ĝian  devenon. La pola flanko direktis ampleksan dokumentaron pri tio al la Unio de Evangeliaj Eklezioj e Germanio. Post plurjara korespondado estis atingita pozitiva rezulto. La altaro Pietas Domini de la fratularo de Sankta Georgo ĉe la Maria-Baziliko en Gdansko – dum jaroj troviĝanta en Berlino – estas duparta kaj devenas el la 30-aj jaroj de la 15-a jarcento.

El la elsendo 10.04.2020. Legas  Gabi – 0’55”


---

# Bitigitaj artverkoj el la krakova regiono

**Published:** 2020-04-10

**URL:** https://pola-retradio.org/2020/04/bitigitaj-artverkoj-el-la-krakova-regiono/

**Categories:** Kulturkroniko

**Audio:** /wp-content/uploads/2020/04/kk_mj_Bitigitaj-artverkoj-de-la-krakova-provinco_0136.mp3, /wp-content/uploads/2020/04/kk_mj_Bitigitaj-artverkoj-de-la-krakova-provinco_0136.mp3?_=36

Pli ol 3500 bitigitaj artverkoj el 162 paroĥoj kaj ankaŭ el la Arkidioceza Muzeo kaj Episkoa Palaco en Krakovo estis disponigitaj en la portalo pri la religia heredaĵo de Małopolska-regiono, kreita de la Papa Universitato de Johano Paulo la 2-a en Krakovo. La paĝo estas ekipita per mapo, sur kiu estas signitaj unuopaj lokoj kaj historiaj objektoj kaj per la modulo „Vizitu la Regionon”. Ĉi lasta prezentos ideojn de laŭtemaj turismaj itineroj ligitaj kun la religia historio de la regiono. Parton pretigis la kreantoj de la portalo, parto post la membriĝo povos esti kreita de la vizitantoj de la portalo laŭ siaj bezonoj kaj interesiĝoj. La verkoj estas prezentataj en la spirita, religia kaj historia kunteksto de la loko, por kiu ili estis kreitaj. En la aparta fako „Homoj” estis priskribitaj aŭtoroj de la verkoj – artistoj, metiistoj, verkofondintoj, ligitaj kun koncerna paroĥo sacerdotoj aŭ sanktuloj, kies bildoj ornamas la regionajn sanktejojn. La fako „Verkoj” enhavas bazon de profesiaj fotoj disponigitaj en publika domeno aŭ laŭ la licenco Creative Commons aŭ fotodokumentojn faritajn por diversaj preĝejoj. La portalo  rolas ankaŭ kiel edukinstrumento helpanta formi  konscion pri la historio kaj heredaĵo de Małopolska-regiono.

El la elsendo 10.04.2020. Legas  Maciek – 1’36”


---

# E_elsendo el la 10.04.2020

**Published:** 2020-04-10

**URL:** https://pola-retradio.org/2020/04/e_elsendo-el-la-10-04-2020/

**Categories:** Elsendoj

**Audio:** https://pola-retradio.org/wp-content/uploads/2020/04/RetRadio_10.04.2020_vendredo_953.mp3

Podkasto: Ludu en nova fenestro | Elŝutu

La 953-a E_elsendo el la 10.04.2020 ĉe www.pola-retradio.org

En nia nunsemajna vendreda elsendo ni komence donas kelkan atenton al aktualaĵoj ligitaj kun la evoluo de la kronvirusa epidemio en Pollando. Hodiaŭ pasas la 10-a datreveno de la katastrofo en kiu 96-persona delegacio fluganta por la 70-a datreveno de Katyń-krimo pereis en la aviadila katastrofo. Ni notas ĝin en nia programo. Lige kun la daŭranta Granda Semajno, kies celebradojn polaj katolikoj povas sekvi sole en la reto ni statistike alrigardas polajn sacerdotojn, kiuj en la pandemia periodo faciligas al personoj kredantaj per la reto partopreni la ĉiutagajn mesojn kaj diservojn. La kulturkronika kroniko enhavas informojn pri revenigo de la altaro Pietas Domini al Gdansko kaj pri bitigitaj artverkoj el la krakova regiono ( https://sdm.upjp2.edu.pl/ ). En nia ampleksa E-komunuma segmento ni notas la 95-jariĝon de la Estona Instituto de Esperanto, kiu pasos la 13-an de aprilo; ni informas i.a. pere de Gazetaraj Komunikoj pri la planoj de UEA prokrasti la Montrealan UK-on. Kaj fine ni informas pri nova E-retejo: karesmo.org Fine de la programo ni proponas leterkestan renkontiĝon. Muzike akompanas nin „Kompanoj” per fragmento de la kanzono „Konfeso” el la KD „Survoje” eldonita de Vinilkosmo. La akompana interreta foto prezentas la altaron Pieta Domini, kiu post 78 jaroj revenis al Gdansko, Pollando. Eksterelsende tradicie troviĝas en la unuopaj rubrikoj de nia paĝo paralele legeblaj kaj aŭdeblaj tekstoj el la hodiaŭa programo. Temas pri „novaĵoj” kaj „kulturkronikaj informoj”. Ne hezitu uzi tiun ĉi servon mem kaj rekomendi al aliaj, kiel efikan manieron altigi la aŭdokomprenon kaj parolkapablon. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D . I.a. pere de ĝi vi povas rapidigi aŭ malrapidigi la parolrapidecon konforme al viaj bezonoj.


---

# La unua noveca enplantaĵo en Pollando

**Published:** 2020-04-15

**URL:** https://pola-retradio.org/2020/04/la-unua-noveca-enplantajo-en-pollando/

**Categories:** Sciencaj informoj

**Audio:** /wp-content/uploads/2020/04/sc_mj_Noveca-orelenplantajo_0131.mp3, /wp-content/uploads/2020/04/sc_mj_Noveca-orelenplantajo_0131.mp3?_=37

En Pollando estis okazigita la unua enplantooperacio de pioniraj, aktivaj enplantaĵoj, kiuj utiligas la ostan sonperadon. Laŭ profesoro Henryk Skarżyński tio signifas novan etapon en la kuracado de aŭdoperturboj aperantaj en la regiono de interna kaj meza oreloj. Dum la operacio estis aplikita aranĝaĵo Bonebridge BCI 602 utiliganta la fenomenon de la osta perado. Ĝi konsistas en la perado de sonsignalo pere de la kraniaj ostoj rekte al la interna orelo. La ostoj de la kranio estas stimulataj per mekanika vibrado, kiu rekte estas direktata al la interna orelo. Tie okazas ĝia transformo en sonon, same kiel tio okazas kaze de ĝenerale atingantaj sonoj, sed estas ekskludita la vojo inter la ekstera kaj meza oreloj. Nova aparato, kiu tion ebligas konsistas el du partoj – ekstera, kiu estas parolprocezilo kaj interna, kaŝita sub la haŭto. Tiu ĉi sistemo estas destinita por personoj kun firma aŭdolezo. Temas pri laŭvica mejloŝtono en la pola otokirurgio. La operacia enmeto de enplantaĵo ne postulas pliajn kirurgiajn intervenojn, ĉar ĉiuj ŝanĝeblaj elementoj troviĝas en la ekstera mikrosonprocezilo.

El la elsendo 15.04.2020. Legas Maciek – 1’31”


---

# E_elsendo el la 15.04.2020

**Published:** 2020-04-15

**URL:** https://pola-retradio.org/2020/04/e_elsendo-el-la-15-04-2020/

**Categories:** Elsendoj

**Audio:** https://pola-retradio.org/wp-content/uploads/2020/04/RetRadio_15.04.2020_merkredo_954.mp3

Podkasto: Ludu en nova fenestro | Elŝutu

La 954-a E_elsendo el la 15.04.2019 ĉe www.pola-retradio.org

En nia hodiaŭa elsendo denove literaturo. Temas pri la 93-a fragmento de la romano de la pola Nobel-premiito, Henryk Sieniewicz „Quo Vadis” en la E-traduko de Lidia Zamenhof. Krom la kronvirusa kroniko en la komenco de la programo niaj aktualaĵoj informas pri la klopodoj protekti la proprajn landajn firmaojn – en la pandemia epoko – kontraŭ la transpreno de ili fare de fremda kapitalo kaj pri prognozoj de Monda Valutfonduso pri la ekonomia situacio de la mondo en la kunteksto de la epidemio. La sciencbultena temo rilatas al la unua en Pollando noveca oreloperacio kun apliko de enplantaĵoj, kiuj utiligas la ostan sonperadon. Ni omaĝas la 103-an mortodatrevenon de la lingvokreinto Ludoviko Zamenhof per kelkfraza enpensiĝo kaj lia sonigita poemo „Ho, mia kor’ en la plenumo de József Dinnyés. La elsendon akompanas foto rilatanta al la noveca orelenplantaĵo pliboniganta la aŭdokapablon utiliganta ostan sonperadon. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el nia elsendo. Niaj ĉepaĝaj rubrikoj enhavas cetere centojn da malpli novaj aŭdo-/legodokumentoj kun indiko de i.a. tempodaŭro. Hodiaŭ ili aldoniĝas en la rubrikoj „novaĵoj” kaj „sciencaj informoj”. Dank’ al ĉi tiu nia servo eblas efike altigi la aŭdokomprenon kaj parolkapablon. Uzu do ĝin mem kaj rekomendu al aliaj. Nia elsendo estas aŭdebla ankaŭ en jutubo ĉe la kanalo Espero2009; ĝi ebligas laŭplaĉe reguligi la parolrapidecon: https://www.youtube.com/results?q=pola+retradio&sp=CAI%253D


---

# Polaj loĝkolonioj en Balachadi kaj Valivade

**Published:** 2020-04-17

**URL:** https://pola-retradio.org/2020/04/polaj-logkolonioj-en-balachadi-kaj-valivade/

**Categories:** Kulturkroniko

**Audio:** /wp-content/uploads/2020/04/kk_mj_Reta-ekspozicio-pri-poloj-dummilite-en-Hinda-Unio_012.mp3, /wp-content/uploads/2020/04/kk_mj_Reta-ekspozicio-pri-poloj-dummilite-en-Hinda-Unio_012.mp3?_=38

La Muzeo de la Pola Historio pretigis laŭvican retan ekspozicion sur la platformo Google Arts&Culture. Ĝi prezentas la sorton de polaj civiluloj evakuitaj en 1942 el Sovetunio al Irano kune kun la armeo de generalo Władysław Anders. El inter pli ol 40 mill personoj rifuĝejon en Hinda Unio trovis ĉirkaŭ 6 mil. La ekspozicio „Vojo al Hinda Unio. Polaj loĝkolonioj en Balachadi kaj Valivade” rakontas la historion de ilia kreiĝo  kaj prezentas la plej gravajn aspektojn de la vivo en ili rilate instruadon, skoltan aktivadon kaj kulturan vivon. La ekspozicio proksimigas ankaŭ la polajn-hindajn rilatojn. Dum la sesjara estado en la Hinda Unio la polaj rifuĝintoj tenis kontaktojn kun la hinda socio. La oficialaj kontaktoj rilatis al lokaj aŭtoritatuloj, militistoj, oficistoj. En la ĉiutaga vivo temis pri kontaktoj kun personoj laborantaj en Balachadi kaj Valivade. La ekspozicio estis prilaborita en la pola kaj angla lingvoversioj. ( https://artsandculture.google.com/exhibit/FQKCQq9LDKemIg )

El la elsendo 17.04.2020. Legas  Maciek – 1’12”


---

# Nekonataj fotoj de Ignacy Jan Paderewski

**Published:** 2020-04-17

**URL:** https://pola-retradio.org/2020/04/nekonataj-fotoj-de-ignacy-jan-paderewski/

**Categories:** Kulturkroniko

**Audio:** /wp-content/uploads/2020/04/kk_mj_Nekonataj-fotoj-de-Ignacy-Jan-Paderewski_0101.mp3, /wp-content/uploads/2020/04/kk_mj_Nekonataj-fotoj-de-Ignacy-Jan-Paderewski_0101.mp3?_=39

Je 138 nepublikigitaj ĝis nun fotoj dokumentantaj la publikan agadon kaj privatan vivon de Ignacy Jan Paderewski, elstara pola muzikisto kaj politikisto, riĉiĝis la Grandpoluja Muzeo de Sendependeco en Poznano. La fotoj devenas el la periodo ekde la komenco de 1919, kiam Paderewskki fariĝis la ĉefminitro de la pola registaro ĝis 1936, kiam laŭ iniciato de Paderewskiego kaj generalo Władysław Sikorski kreiĝis la tn. Morges-fronto, politika interkompreniĝo de centrismaj partioj. La fotografaĵoj, faritaj de unu el la sekretarioj de Paderewski prezentas lin kiel diplomaton, sed ankaŭ private kun la edzino kaj amikoj. Ĉiuj fotoj havas gandan historain valoron. Ili estas nigrablankaj aŭ sepikoloraj, ĉiuj en tre bona stato. Elektitajn fotojn eblas jam rigardi rete en la paĝo de la muzeo. ( http://www.wmn.poznan.pl/138-nieznanych-zdjec-ignacego-jana-paderewskiego-mamy-caly-album ).

El la elsendo 17.04.2020. Legas  Maciek – 1’01”


---

# Bitigado de la artverkoj kaj arkivaj materialoj

**Published:** 2020-04-17

**URL:** https://pola-retradio.org/2020/04/bitigado-de-la-artverkoj-kaj-arkivaj-materialoj/

**Categories:** Kulturkroniko

**Audio:** /wp-content/uploads/2020/04/kk_gk_Novaj-studoj-pri-bitigado-de-artverkoj_0123.mp3, /wp-content/uploads/2020/04/kk_gk_Novaj-studoj-pri-bitigado-de-artverkoj_0123.mp3?_=40

Ekde la venonta akademia jaro studentoj de la fakultatoj pri la Arthistorio kaj Protekto de la Kulturhavaĵoj ĉe la Papa Universitato de Johano Paŭlo la 2-a en Krakovo povos akiri konojn kaj praktikajn kapablojn koncerne bitigadon de la artverkoj kaj arkivaj materialoj. Jam ekde 2007 ĉe la krakova Papa Universitato sub la protekto de Instituto pri Arto kaj Kulturo funkcias profesia Laborejo pri la Registrado kaj Bitigado de Arkivaĵoj. Ĝi science prilaboras arkivaĵojn religiajn, ekleziajn bibliotekojn kaj simile. Ekde la komenco ĝi realigis multajn projektojn kunlabore kaj subtene kun landaj instancoj, ankaŭ dank’ al la uniaj subvencioj. Dank’  al la unia helpo en oktobro 2020 en la universitata studprogramo de la fakultatoj pri la Arthistorio kaj Protekto de la Kulturhavaĵoj aperos novaj fakultativaj studobjektoj koncentriĝantaj pri problemoj ligitaj kun la bitiga procezo, fotografado kaj grafika projektado. Estos ankaŭ envivigita programo de pagendaj staĝoj en diversaj kulturinstitutoj. Tio faciligos al la studenoj profesian starton sur la labormerkato.

El la elsendo 17.04.2020. Legas  Gabi – 1’23”


---

# Pesto, lepro, kolero, varilolo ktp…..

**Published:** 2020-04-17

**URL:** https://pola-retradio.org/2020/04/pesto-lepro-kolero-varilolo-ktp/

**Categories:** Felietonoj

**Audio:** /wp-content/uploads/2020/04/fel_bp_Epidemioj-pandemioj-sur-la-polaj-teritorioj_0846.mp3, /wp-content/uploads/2020/04/fel_bp_Epidemioj-pandemioj-sur-la-polaj-teritorioj_0846.mp3?_=41

La iamaj socioj seninterompe frontis epidemiojn aŭ pandemiojn de kontaĝaj malsanoj. Plurloke iliaj spuroj speguliĝas en votokolonoj sur la urboplacoj konstruataj post ilia finiĝo. Epidemioj, pandemioj ne evitadis la polajn teritoriojn kaj pluraj iliaj difnoj riĉigis la ĉiutagan leksikon. Malmulton ni scias pri la epidemioj el la praslava epoko, sed sendube ili serizoze plagis, se oni kredis la demonon Trzybek disportanta la infektiĝojn kaj malsalubran aŭron. La unua mencio pri epidemio el la jaroj 1003 kaj 1006 troviĝas en la kroniko de Jan Długosz, kiu notis, ke „malsato, mortoj kaj infektiĝoj regis ne sole en Pollando, sed ankaŭ en preskaŭ tuta mondo”. Poste peston oni notis plurfoje en la jaroj 1186, 1283, 1307, 1360, 1383, 1451, 1497, 1542, 1573, 1663, 1680, 1720. La pesta epidemio el 1348 falĉis – laŭ la iamaj kronikistoj – unu kvaronon de la pola loĝantaro. Epidemioj de pesto, kolero, variolo kaj aliaj estis aperantaj ĉiujn dek kelkajn jarojn. Foje sur difinita teritorio, foje en la tuta lando aŭ eĉ kontinento. Fine de la 15-a jarcento la pesto plagis Krakovon ĉiun duan, trian jaron. En la periodo 1500-1750 oni notis en Krakovo rekordan kvanton de epidemioj en la polaj urboj, ĉar entute 92. Ili plagis ne sole plebon. Krakova kronikisto notis en 1588, ke reĝo Sigismundo la 3-a Vasa por eviti la plagon forlasis Krakovon kaj tra Sandomierz, Lublin serĉis pli sanfavoran aeron en Varsovio. La fuĝado el grandaj urboj por izoliĝi en foraj, malpli enloĝataj lokoj prave estis konsiderata kiel relative efika recepto kontraŭ la ripetiĝantaj epidemioj. Ne komprenante la kontaĝoprocezon de pesto oni klopodis antaŭvidi ĝian alvenon. En 1591 la studinta en la itala Bolonjo kuracisto kaj filozofo Piotr Umiastowski en sia kvarvoluma verko pri la temo listigis katalogon de simptomoj aŭgurantaj la epidemion. Li notis i.a.  aperon de kometo, enorman kvanton de ranoj aŭ subitajn veterŝanĝojn. La epidemioj akompanis la militojn. Pesto dekumninta la militistajn fortojn de Svedio kaj la Pola Respubliko estis en 1629 unu el la ĉefaj kaŭzoj de la proklamita tiam armistico.  Oftaj sur la polaj teritorioj militoj jam pli frue favoris la epidemiojn, eĉ se ne tute rekte. Ekzemple sekve de la unua atako de tataroj en 1241 oni venigis el Germanio komercistojn, metiistojn kaj….. lepron. La viglaj kontaktoj kun eksterlandanoj kaŭzis, ke la unua oficiale notita kazo de sifiliso estis notita en Pollando jam en 1495, du jarojn post la reveno de Kolumbo el la unua ekspedicio al Ameriko, ĝenerale agnoskita kiel la „patrolando” de ĉi tiu malsano. Dramecaj epidemioj en la 17-a kaj 18-a jarcentoj en Pollando kaj aliaj eŭropaj landoj kreskigis la sociajn maltrankvilojn. Aŭdiĝadis la akuzoj pri konscia provokado de malsanoj por tiri profitojn pro falsaj kuraciloj kaj sepultoj. Sojle de la 20-aj jaroj de la 19-a jarcento komercistoj veturantaj al Hindio kaj la Sudorienta Azio komencis priskribi malsanon, kiun karakterizis vomado, lakso, pezoperdo kaj surhaŭtaj makuloj kaj kiun arabaj navistoj difinis „kholera”. La pandemioj de ĥolero estis cezuro en la rezonado pri la kontraŭbatalado de kontaĝaj malsaoj. En la plej grandaj centroj, sekve en malpli grandaj lokoj sur la polaj teritorioj oni komencis kontroli la akvokvaliton kaj kvaliton de vendataj nutraĵoj. La ŝtataj aŭtoritatoj komencis difinadi sanitarajn regulojn por preventi la epidemion. Ekzemple en 1910 en Lvovo ĉiu suspekto pri kolero devis esti anoncita al la distrikataj aŭtoritatoj. La 1-a mondmilito krom tifo kaj disenterio, kiuj dekumis la tendarojn de militkaptitoj alportis hispanan gripon, la plej teruran el ĉiuj epidemioj. Laŭ diversaj specialistoj en la tuta mondo mortis pro ĝi eĉ 100 milionoj da homoj, malsaniĝis ĉirkaŭ 500 milionoj. Ne eblas difini kvanton de la viktimoj de la hispana gripo sur la polaj teritorioj pro la perdiĝintaj dummilite dokumentoj. Ĝi vivas ankoraŭ en rememoroj kaj ĉefe gazetaraj raportoj. Ĝis la mezo de la pasinta jarcento al la plej oftaj en Pollando kontaĝaj malsanoj apartenis tifoida febro, kiu en la periodo 1919-1924 mortigis preskaŭ 10 mil polojn. Pliboniĝintaj sanitaraj kondiĉo kaj amasaj injekciaĵoj limigis la plagon. Ankoraŭ post la 2-a mondmilito en la 60-aj jaoj ĉiujare la malsano kauzis ĉirkaŭ tri mil malsaniĝojn kaj kelkdek mortojn. Nun ĝi ne plu aperas. Sed kiam komence de la 60-aj jaroj la mondo kun optimismo eniris la periodon, kiu devintus alporti grandajn sukcesojn kontraŭ la kontaĝaj malsanoj en Pollando en 1963 reaperis en Vroclavo  la venigita el Azio variolo. En la urbo malsaniĝis 99 personoj, 7 mortis. Oni injektis 98 procentojn de la loĝantaro, sed spite la prognozojn de la Monda Sanorganizo la epidemio estingis ne post du jaroj, sed post 25 tagoj. Post la 2-a monmilito gravan sanminacon en Pollando prezentis ftizo, difterito aŭ poliomjelito kiuj dank’ al injekciaĵoj kaj antibiotikoj estis superitaj. Sekvante la evoluon de la kronvirusa epidemio, pandemio ni notu tamen, ke antaŭ kelkaj jaroj Monda Sanorganizo ŝanĝis la difinon de pandemio. Ĝis nun ĝi ligiĝis kun granda nombro de mortokazoj pro la kontaĝa malsano en multaj landoj. Nun ĝi signifas grandan nombron de infektiĝoj. Tio ne konsolas tamen, kiam ni legas pri la viktimoj de la kronvirusa malsano en Pollando, en la eŭropaj landoj, en  la tuta mondo.

El la elsendo 17.04.2020. Legas Barbara – 8’46”


---

# E_elsendo el la 17.04.2020

**Published:** 2020-04-17

**URL:** https://pola-retradio.org/2020/04/e_elsendo-el-la-17-04-2020/

**Categories:** Elsendoj

**Audio:** https://pola-retradio.org/wp-content/uploads/2020/04/RetRadio_17.04.2020_vendredo_955.mp3

Podkasto: Ludu en nova fenestro | Elŝutu

La 955-a E_elsendo el la 17.04.2020 ĉe www.pola-retradio.org

En nia nunsemajna felietono pri koninda Pollando ni alrigardas la historion de la epidemioj kaj pandemioj de la kontaĝaj malsanoj sur la polaj teritorioj. Komence aŭdiĝas la kelkinforma kroniko ĉirkaŭ la kronvirusa epidemio En la kulturtema kroniko ni informas pri novaj, nekonataj fotoj de Ignacy Jan Paderewski, elstara pola muzikisto kaj politikisto ( http://www.wmn.poznan.pl/138-nieznanych-zdjec-ignacego-jana-paderewskiego-mamy-caly-album/ ), pri studoj rilataj al bitigado de artverkoj kaj arkivaĵoj, pri reta ekspozicio koncernanta polajn loĝkoloniojn en Hinda Unio dum la 2-a mondmilito ( https://artsandculture.google.com/exhibit/FQKCQq9LDKemIg ). En la E-komunuma segmento ni sciigas la definivitan decidon de UEA pri la 105-a UK en Montrealo. En la fino aŭdiĝas poeziaĵo de Amerigo Iannacone „Eterna metamorfozo”. Muzike akompanas nin „Jacques Yvart” per la kanzono „Tuj la kompanar’ el la KD „Jacques Yvart kantas Georges Brassens”” eldonita de Vinilkosmo. La akompana interreta foto rilatas al la temo de nia felietono. Eksterelsende tradicie troviĝas en la unuopaj rubrikoj de nia paĝo paralele legeblaj kaj aŭdeblaj tekstoj el la hodiaŭa programo. Temas pri „novaĵoj” kaj „kulturkronikaj informoj”. Ne hezitu uzi tiun ĉi servon mem kaj rekomendi al aliaj, kiel efikan manieron altigi la aŭdokomprenon kaj parolkapablon. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D . I.a. pere de ĝi vi povas rapidigi aŭ malrapidigi la parolrapidecon konforme al viaj bezonoj.


---

# Pola plantorigina vizaĝmasko

**Published:** 2020-04-21

**URL:** https://pola-retradio.org/2020/04/ola-plantorigina-vizagmasko/

**Categories:** Sciencaj informoj

**Audio:** /wp-content/uploads/2020/04/sc_tm_Pola-plantdevena-aerfiltrilo-ankau-kiel-vizagmasko_0120.mp3, /wp-content/uploads/2020/04/sc_tm_Pola-plantdevena-aerfiltrilo-ankau-kiel-vizagmasko_0120.mp3?_=42

Profesoro Mohamed Hazem Kalaji kaj doktoro Jacek Mojski el la Biologia Instituto de la Ĉeflernejo pri la Agrikultura Mastrumado en Varsovio de jaroj laboras pri apliko de plantoj en la purigado de aero en urboj, vastaj spacoj, ankaŭ en fermitaj  lokoj. En la lasta periodo ili okupiĝis pri aerfiltrilo baziĝanta sur elektitaj plantospecioj por „halitigi virusojn”. Dum laboratoriaj testoj ĝia efikeco kontraŭ viruso de gripo evidentiĝis 100-procenta. La viruso kaŭzanta COVID-19 estas simildimensia. Tiu aerfiltrilo kiel vizaĝmasko povus esti plurfoje uzita, estus malmultekosta kaj amika al la medio. Por ĝia efikado estas necesa lumo, por ke ne ĉesu la fotosinteza procezo. Sed sufiĉas minimuma kvanto de lumo, eĉ la ĉambra. En la mallumo la vizaĝmasko restas aktiva dum dek kelkaj horoj. La nova produkto povus servi ankaŭ kiel aerpuriga elemento en la fermitaj lokoj tiaj,  kiel hospitaloj, klinikoj, lernejoj aŭ laboratorioj. Ĉe la nuna etapo estas planitaj testoj kun polaj partneroj pri la efikado de la platdevena filtrilo en kontakto kun aktiva aŭ ne aktiva viruso SARS-CoV-2.

El la elsendo 21.04.2020. Legas Tomek – 1’20”


---

# E_elsendo el la 21.04.2020

**Published:** 2020-04-21

**URL:** https://pola-retradio.org/2020/04/e_elsendo-el-la-21-04-2020/

**Categories:** Elsendoj

**Audio:** https://pola-retradio.org/wp-content/uploads/2020/04/RetRadio_21.04.2020_mardo_956.mp3

Podkasto: Ludu en nova fenestro | Elŝutu

La 956-a E_elsendo el la 21.04.2019 ĉe www.pola-retradio.org

La hodiaŭa gasto de nia elsendo estas d-ro Marek Nahajowski kun kiu ni interparolas pri lia laŭvica KD, en kies libreto troviĝas denove la E-lingva priskribo (Canzony znane i nieznane), pri la lia lekcia laboro dum la kondiĉoj de la epidemiaj rigoroj kaj la ĝuo denove viziti arbarojn. Komence aŭdiĝas kronvirusa kroniko kaj la hodiaŭaj aktualaĵoj rilatas al la starpunkto de UN- Ĝenerala Sekretario rilate infanojn sekve de pandemio; ni prezentas starpunkton de Monda Sanorganzo pri manko de geflegistoj en la monda skalo. La sciencbultena temo rilatas al pola aerfiltrilo, povanta servi ankaŭ kiel buŝ- kaj nazprotekta vizaĝmasko. Muzike akompanas nin la grupo Bjalistokaj prezentaĵoj per la kanzono „Valso antaŭ la spegulo”. Krome aŭdiĝas en fragmentoj „Canzon prima” de Andrzej Jarzębski en la plenumo de Filatura di Musica. La elsendon akompanas foto de la grupo. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el nia elsendo. Niaj ĉepaĝaj rubrikoj enhavas cetere centojn da malpli novaj aŭdo-/legodokumentoj kun indiko de i.a. tempodaŭro. Hodiaŭ ili aldoniĝas en la rubrikoj „novaĵoj” kaj „sciencaj informoj”. Dank’ al ĉi tiu nia servo eblas efike altigi la aŭdokomprenon kaj parolkapablon. Uzu do ĝin mem kaj rekomendu al aliaj. La interparolo kun nia antaŭmikrofona gasto estas aŭdebla ankaŭ eksterelsende en la rubriko „Antaŭ la mikrofono”. Nia elsendo estas aŭdebla ankaŭ en jutubo ĉe la kanalo Espero2009; ĝi ebligas laŭplaĉe reguligi la parolrapidecon: https://www.youtube.com/results?q=pola+retradio&sp=CAI%253D


---

# Interparolo kun d-ro Marek Nahajowsk

**Published:** 2020-04-21

**URL:** https://pola-retradio.org/2020/04/interparolo-kun-d-ro-marek-nahajowsk/

**Categories:** Antaŭ la mikrofono

**Audio:** /wp-content/uploads/2020/04/bp_kun-Marek-Nahajowski_nova-KD-lekcioj-en-la-reto-denove-en-arbaron_1042.mp3, /wp-content/uploads/2020/04/bp_kun-Marek-Nahajowski_nova-KD-lekcioj-en-la-reto-denove-en-arbaron_1042.mp3?_=43

La hodiaŭa gasto de nia elsendo estas d-ro Marek Nahajowski kun kiu ni interparolas pri lia laŭvica KD, en kies libreto troviĝas denove la E-lingva priskribo (Canzony znane i nieznane), pri la lia lekcia laboro dum la kondiĉoj de la epidemiaj rigoroj kaj la ĝuo denove viziti arbarojn. El la elsendo 21.04.2020 – 10’42”


---

# Ĉiam pli da judoj kun polaj pasportoj

**Published:** 2020-04-24

**URL:** https://pola-retradio.org/2020/04/ciam-pli-da-judoj-kun-polaj-pasportoj/

**Categories:** Novaĵoj

**Audio:** /wp-content/uploads/2018/04/w_msz_Daura-kresko-de-interesigo-pri-polaj-pasportoj_0209.mp3, /wp-content/uploads/2018/04/w_msz_Daura-kresko-de-interesigo-pri-polaj-pasportoj_0209.mp3?_=44

Lastatempe deputito Marek Jaubiak el Kukiz 15 atentigis pri ĉiam pli da judoj ricevantaj la polajn pasportojn. Se en 2002 la konsulo de Pollando en Telavivo eldonis al civitanoj de Israelo 836 polajn pasportojn, en pliaj jaroj tiu nombro kreskis. En la jaro 2014 temis jam pri 2526 paportoj, kaj ekde la 2015-a jaro tiu nombro superas tri kaj duonan milojn da polaj pasportoj ĉiujare. Novaj polaj civitanoj el Israelo rajtas entrepreni en la Eŭropo Unio laboron kaj studojn, investi kaj gvidi merkatistan agadon sen limigoj. Plimulto de la petintoj ne kaŝas, ke ili ne interesiĝas pri alveno al Pollando,  sed esperas libere veturi, labori kaj studi en aliaj uniaj landoj. Plimultaj personoj klopodantaj akri polan civitanecon apartenas al la tria generacio (malpli al la dua generacio) de personoj, kiuj venis al Isrealo el Pollando. En iuj kazoj ili entute ne konas la polan lingvon. Leviĝis la demando, ĉu judoj el Isrealo, kies prauloj devenas el Pollando por akiri polan civitanecon ne devus plenumi la samajn kriteriojn, kiel poloj loĝantaj en Oriento. Ĉi-lastaj kaj aliaj  por ricevi la Ĉarton de Polo devas pruvi sian ligon kun poleco almenaŭ pere de la baza kono de la pola lingvo kiel la gepatra, devas koni kaj kultivi polajn tradiciojn kaj kutimojn. Temas do pri  egalaj ŝancoj por ĉiuj idoj de la polaj civitanoj,  al kiuj la pola ŝtato devas morale certigi la akiron de la pola civitaneco.

El la elsendo 24.04.2018. Legas Milada – 2’09”


---

# La plej bela Emaus-arbeto aŭ arbero de la vivo

**Published:** 2020-04-24

**URL:** https://pola-retradio.org/2020/04/la-plej-bela-emaus-arbeto-au-arbero-de-la-vivo/

**Categories:** Kulturkroniko

**Audio:** /wp-content/uploads/2020/04/kk_mj_Regiona-paska-tradicio_-Arbeto-de-Emaus_0152.mp3, /wp-content/uploads/2020/04/kk_mj_Regiona-paska-tradicio_-Arbeto-de-Emaus_0152.mp3?_=45

Ne ĉiuj lokaj kutimoj kaj tradicioj en Pollando estas ĝenerale konataj. Tian karakteron havas la tradicio de Emaus-arbeto aŭ arbeto de la vivo en la regiono de Krakovo – la suda Pollando. La konkurson por ĝia pretigo organizas de kelkaj jaroj la Historia Muzeo de ĉi tiu urbo. Konforme al konkursreguloj – modifitaj en la kronvirusa epidemio – ĉiuj povis hejme prilabori sian arbeton sendante elektronike la foton de la artaĵo. La Emaus-arbetoj aŭ la arbetoj de la vivo simbolas la postvintran vekiĝon de la naturo al la vivo. Iliaj tradiciaj elementoj estas verdaj folioj, birdoj, ovoj kaj nestoj. Por la nunjara konkurso venis 25 projektoj, kiuj estis prezentitaj en la fejsbuka profilo de la muzeo. La retan voĉdonadon partoprenis 3245 personoj. La Historia Muzeo de Krakovo organizas la konkurson ekde 2014 kultivante la malnovan tradicion. En la 19-a jarcento la arbetojn-ludilojn ornamitajn per lignaj folioj kaj birdetoj faris dum vintraj vesperoj la sezonlaborataj masonistoj el Krakovo kaj la ĉirkaŭlokoj vilaĝoj vendante siajn elfaraĵojn dumpaske  en Emaus, Rękawka. La arbetoj de Emaus, aŭ arbetoj de la vivo havis en la malnova tradicio specialan signifon kaj simbolan emfazon ligitan kun la vivo en la ĉirkaŭkrakovaj vilaĝoj. Ili signifis la postvintran revenon de la tuta naturo al la vivo, ligis ankaŭ al antaŭkristanaj printempaj kredoj, laŭ kiuj la animoj de la mortintoj – en la formo de birdoj – serĉas rifuĝejon en la branĉaro de la arboj.

El la elsendo 24.04.2020. Legas  Maciek – 1’52”


---

# Pliaj polaj kolektoj ĉe Google Arts & Culture

**Published:** 2020-04-24

**URL:** https://pola-retradio.org/2020/04/pliaj-polaj-kolektoj-ce-google-arts-culture/

**Categories:** Kulturkroniko

**Audio:** /wp-content/uploads/2020/04/kk_gk_-Ce-artplatformo-de-guglo-pliaj-polaj-artverkoj_0121.mp3, /wp-content/uploads/2020/04/kk_gk_-Ce-artplatformo-de-guglo-pliaj-polaj-artverkoj_0121.mp3?_=46

Ĉe la platfotmo Google Arts&Culture eblas virtuale rigardi pliajn polajn artverkojn. Temas pri verkoj el la krakova Muzeo de Czartoryski-Princoj. La ekspozicio estas titolita „Ne sole la Damo” – reference al tolaĵo de Leonardo da Vinci „Damo kun ermeno” troviĝanta en ĝiaj kolektoj. La ekspozicion malfermas la reproduktaĵo de portreto de Izabela princino Czartoryski, kies laboroj fundamentis la kolekton. Nia felietono dediĉita al ĝi kaj inaŭurita de ŝi kolekto aŭdiĝis en la elsendo el la 15-a de marto 2019. La disponigitaj nun verkoj el la kolekto de la krakova Muzeo de Czartoryski-Princoj ĉe Google Arts&Culture prezentas i.a.  membrojn de la princa familio,  membrojn de la reĝa Jagelona familio pentritajn de Lucas Cranach la Juna, ankaŭ  „Pejzaĝon kun mizerikorda Samaritano” de Rembrandt. La ekspozicio prezentas krome historiajn fotografaĵojn de la Gotika Domo kaj Sanktejo de Sibilla el la rezidejo en Puławy. Aktualaj fotoj rilatas al la nuna aspekto de la Palaco de Czartoryski-Princoj en Krakovo.

El la elsendo 24.04.2020. Legas  Gabi – 1’21”


---

# Koninda Polo: Józef Bem

**Published:** 2020-04-24

**URL:** https://pola-retradio.org/2020/04/koninda-polo-jozef-bem/

**Categories:** Felietonoj

**Audio:** /wp-content/uploads/2020/04/fel_bp_Koninda-polo_-Jozef-Bem_0852.mp3, /wp-content/uploads/2020/04/fel_bp_Koninda-polo_-Jozef-Bem_0852.mp3?_=47

„Ne ĉiam necesas diri tion, kion oni scias, sed ĉiam necesas scii, kion oni diras” – jen la vortoj de la heroo de nia hodiaŭa felietono, Józef Bem. Li estis pola generalo, stratego, verkisto kaj militista inĝeniero, antaŭkuriero de la produktado kaj aplikado de raketoj. Antaŭ 10 tagoj pasis la 226-a naskiĝdatreveno de ĉi tiu eksterordinara homo. Kiel arda patrioto Józef Bem batalis por suvereneco de la patrolando, sed samtempe helpis en alies liberigaj elanoj fariĝinte la nacia heroo de Pollando, Hungario kaj Turkio. Brilajn poemojn honore al li dediĉis Cyprian Kamil Norwid kaj Sándor Petőfi. Ĉi-lasta cetere diris: „Al Bem mi ŝuldas pli ol al mia patro. La patro donis al mi la vivon, Bem la honoron”. Józef Bem naskiĝis la 14-an de maro 1794 en Tarnów (la suda Pollando) en la burĝa familio. Kiel 15-jarulo li fariĝis – kun la aprobo de la gepatroj – armeano de la Varsovia Princolando komandita de princo Józef Poniatowski. Li diplomitiĝis tiuperiode en la Lernejo de Artilerio kaj Inĝeniero – studante matematikajn kaj geografiajn sciencojn kaj alpropriginte plurajn fremdajn lingvojn. Nur kiel 18-jarulo li fariĝis leŭtenanto kaj en ĉi tiu grado li partoprenis la kampanjon de Napoleono 1812. Li aparte distingiĝis dum la defendo de gdanska fortreso sieĝata de la kontraŭnapoleona koalicio, pro kio li ests distigita per kruco de la Honora Legio. Post la falo de Napoleono Józef Bem daŭrigis la soldatservadon en la armeo de la Pola Reĝolando. Tiuperiode li koncentriĝis krome pri la scienca laboro ligita kun la apliko de raketa artilerio, kaj lia turilata verko aperis en 1822. En ĝia sekvo en la pola armeo la sekvan jaron  aperis korpuso de raketistoj, aplikantaj ekskluzive la raketan armilaron.  Bem tiuperiode krome okupiĝis pri la vapormaŝinoj kaj iliaj aplikoj. Post kelka tempo pasigita civile Józef Bem denove famiĝis en la bataloj de la Novembra Insurekcio 1830. Dum ĝi li komendis la 4-an baterion de la ĉevalartilerio distingiĝante per aŭdacaj atakoj kontraŭ rusaj trupoj, kio mildigis la dimension de pli posta pola malvenko.  Pro siaj bravagoj li estis distingita per la Ora Kruco Virtuti Militari kaj avancis ĝis la grado de brigadgeneralo. La insurekcio finiĝis per malsukceso kaj Bem same,  kiel multaj insurgentoj elmigris. En Parizo, la ĉefa elmigrocentro post la falo de la insurekcio li ligiĝis kun la politika centro ĉirkaŭ princo Adam Jerzy Czartoryski. Bem aktiviĝis tiuperiode favore al elformiĝo de polaj legioj en Beligo kaj Portugalio. Sed krome li okupiĝis pri verkado. En aparta prilaboraĵo li faris pritakson de la novembra Insurekcio skrizante programon de pliaj sendependigaj bataloj. Samperiode li eldonis skizojn pri la historio de Pollando kaj de Francio. En la jaroj 1848-49 tra Eŭropo ruliĝis serio de revoluciaj naciliberigaj elanoj konata kiel Printempo de Popoloj. Ĝuste en ĉi tiu periodo Józef Bem fariĝis figuro konata en la tuta Eŭropo. Post la malsukceso organizi en Lvovo la Nacian Gvardion Józef Bem direktiĝis al la revolucia Vieno, kie li komandis la revoluciajn fortojn defendantajn la urbon kontraŭ la trupoj de Habsburgoj. Post ilia kapitulacio Bem forveturis al Hungario, kie Lajos Kossuth konfidis al li la armeokomandadon de la revoluciaj fortoj en Transilvanio. Tie Bem notis la plej gravajan batalsukcesojn en sia vivo. Li gajnis ne sole popularecon inter hungaroj, sed ankaŭ inter la kvereliĝintaj kun ili serboj kaj rumanoj forpuŝinte aŭstrojn el Transilvanio. Baldaŭ li akiris la kromnomon „Paĉjo Bem” fariĝante hungara nacia heoo kaj en la lasta fazo de la hungara insurekcio li estis nomumita la ĉefkomandanto de la hungara armeo. Hungaroj atribuis al li specialan kaj eksterordinaran distingon Granda Krucon de la ordeno de Sankta Stefano kun la Ordena Stelo kun diamanto elprenita el la krono de la unua reĝo de Hungario, Stefano la 1-a Sankta. En ĝia loko estis metita plaketo kun lia nomo. La hungara insurekcio falis, kiam la revoluciajn hungarajn fortojn atakis la multe plinombraj fortoj de Habsburgoj subtenitaj de rusoj. Bem kun restintaj hungaraj trupoj traiĝis al Turkio. Antaŭvidante rusan-turkan konflikton li antaŭsupozis, ke ĝi povus alkonduki al malvenko de la polaj aneksintoj kaj liberigo de la Pollando. Por faciligi al si la vojon al la turka armeo li formale konvertĝis je islamo. Kiel Murat Pasza kune kun grupo de polaj oficioj li prilaboris reoganizajn planojn de la turka armeo, elkonstruon de la ĉelimaj fortresoj, arsenalo. Rekone pro tiuj meritoj la otomana Porta nomumis lin generalo de la turka armao. Tamen sub la premo de Aŭstrio kaj Rusio maltrankvliĝantaj pro granda nombro de la akceptitaj enmigrantoj Turkio decidis ilin disloki. Józef Bem  estis direktita al Aleppo. Tie en 1850  kun la turkaj fortoj li strangolis la insurekcion de araboj. Diponante pri nur 1200 soldatoj kaj 16 kanonoj li venkis pli 30-milhomajn fortojn.  La defendo de la urbo konfirmis la milititan talenton de Bem kaj famigis lin en Turkio.  Tio estis samtempe lia lasta batalo.  Samjare Józef Bem estis trafita de malario kaj la 10-an de decembro en Aleppo mortis. Komence li estis entombigita en la loka muzulmana tombejo. En 1928 liaj korpaj restaĵoj revevenis al Pollando. Revenvoje la omaĝon al sia heroo organizis la registaroj de Turkio, Hungario kaj Pollando. I.a. sian nacian heroon omaĝis en Budapesto  kelkcent mil hungaroj. En la akompano de hungara reprezenta kompanio la ĉerko de generalo Józef Bem estis akompanita  ĝis la limo de Pollando. Tie liaj teraj restaĵoj eterne ripozas en Mauzoleo en la familia Tarnów.

El la elsendo 24.04.2020. Legas Barbara – 8’52”


---

# E_elsendo el la 24.04.2020

**Published:** 2020-04-24

**URL:** https://pola-retradio.org/2020/04/e_elsendo-el-la-24-04-2020/

**Categories:** Elsendoj

**Audio:** https://pola-retradio.org/wp-content/uploads/2020/04/RetRadio_24.04.2020_vendredo_957.mp3

Podkasto: Ludu en nova fenestro | Elŝutu

La 957-a E_elsendo el la 24.04.2020 ĉe www.pola-retradio.org

Nia felietono pri koninda Polo estas dediĉita al la heroo de la tri nacioj – pola, hungara, turka – Józef Bem. En ĝia fino aŭdiĝas fragmente muzikigita versio de la omaĝa al li poemo de Cyprian Kamil Norwid por la muziko de Czesław Niemen en la plenumo de Grzegorz Wilk. En la kulturtema kroniko ni informas pri polo distinigita en la konkurso World Press Photo, pri pliaj polaj ekspoziciaĵoj sur la arta guglo-platformo, pri regiona konkurso por la t.n. Emaus-arbeto. Muzike akompanas nin krome per fragmento de sia kanzono „Printempo” bulgara artisto/esperantisto, Miŝo Zdravev. La akompana interreta foto prezentas la maŭzoleon de generalo Józef Bem en Tarnów. Eksterelsende tradicie troviĝas en la unuopaj rubrikoj de nia paĝo paralele legeblaj kaj aŭdeblaj tekstoj el la hodiaŭa programo. Temas pri „kulturkronikaj informoj” kaj „felietonoj”. Ne hezitu uzi tiun ĉi servon mem kaj rekomendi al aliaj, kiel efikan manieron altigi la aŭdokomprenon kaj parolkapablon. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D . I.a. pere de ĝi vi povas rapidigi aŭ malrapidigi la parolrapidecon konforme al viaj bezonoj.


---

# Polo inter laŭreatoj de Word Press Photo

**Published:** 2020-04-24

**URL:** https://pola-retradio.org/2020/04/polo-inter-laureatoj-de-word-press-photo/

**Categories:** Kulturkroniko

**Audio:** /wp-content/uploads/2020/04/kk_mj_-Polo-inter-laureatoj-de-World-Press-Photo_0113.mp3, /wp-content/uploads/2020/04/kk_mj_-Polo-inter-laureatoj-de-World-Press-Photo_0113.mp3?_=48

Finiĝis la 63-a eldono de World Press Photo, prestiĝa fotokonkurso, en kiu estis premiitaj unuopaj fotoj kaj fotoraportaĵoj el 2019 en ok kategorioj. La venkintoj estis elektitaj el pli ol 4 mil fotografiistoj en 125 landoj. Kiel Foto de la Jaro estis agnoskita laboraĵo de Yasuyoshi Chiba el Japanio prezentanta manifestacion en Sudano. Kiel Fotoraportaĵo de la Jaro – pri situacio de junaj homoj en Alĝerio dum la lastaj jaroj – premiita estis franco Romain Laurendeau. Pola fotografiisto Tomek Kaczor akiris la unuan premion en la kategorio Portreto de la Jaro pro la foto „Vekiĝo”. La blanka-nigra foto prezenas junan armeninon suferantan la sindromon de rezignaciemo. Sidante en la rulseĝo kun fiksita al la buŝo sangoŝtopa instrumento ŝi rigardas la objektivon. Tiu foto el la rifuĝejo por eksterlandanoj en Podkowa Leśna apud Varsovio, kie ŝi estadis kun la familio,  aperis sur la kovrilpaĝo de la junia magazino de „Gazeta Wyborcza” Granda Formato.

El la elsendo 24.04.2020. Legas  Maciek – 1’13”


---

# Cerbostrukturo post kosmaj flugoj

**Published:** 2020-04-28

**URL:** https://pola-retradio.org/2020/04/cerbostrukturo-post-kosmaj-flugoj/

**Categories:** Sciencaj informoj

**Audio:** /wp-content/uploads/2020/04/sc_tm_Sanproblemoj-ligitaj-kun-longa-estado-en-la-kosmo_0121.mp3, /wp-content/uploads/2020/04/sc_tm_Sanproblemoj-ligitaj-kun-longa-estado-en-la-kosmo_0121.mp3?_=49

Estas sciate, ke astronaŭtoj revenantaj post longa kosma ekspedicio spertas problemojn kun vidkapablo. Ĉe la membroj de Internacia Kosma Stacio ofte estas diagnozita  ŝveliĝo de la opta nervo, retina sangoverŝiĝo aŭ aliaj strukturaj ŝanĝoj ene de la optoinstrumento. Tio estas sekvo de la mikrogravitado perturbanta la hidrostatikan ekvilibron en la organismo kondukante al kresko de interkrania hipertensio. Doktoro Larry A. Kramer kaj aliaj sciencistoj el la Radiologia Societo de la Norda Ameriko decidis pli profunde esplori la fenomenon. Baze de magneta resonanco ili konstatis, ke ŝanĝoj okazantaj pro longdaŭra estado en la kosmo estas pli grandaj ol supozite. Ĉe astronaŭtoj revenantaj el Internacia Kosma Stacio ili konfirmis i.a. la grandiĝon de la blanka substanco en la cerbo kaj de la cerbospina likvaĵo. Astronaŭtoj havis ankaŭ iom misformitan hipofizon, kiu iĝis malpli longa kaj malpli granda. Tiuj ŝanĝoj daŭris dum unu jaro post la reveno el la Kosmo, kio spozigas, ke ili havis daŭran karakteron. Sciencistoj nun esploras la manierojn kontraŭagi la mikrogravitadon.

El la elsendo 28.04.2020. Legas Tomek – 1’21”


---

# E_elsendo el la 28.04.2020

**Published:** 2020-04-28

**URL:** https://pola-retradio.org/2020/04/e_elsendo-el-la-28-04-2020/

**Categories:** Elsendoj

**Audio:** https://pola-retradio.org/wp-content/uploads/2020/04/RetRadio_28.04.2020_wt_958.mp3

Podkasto: Ludu en nova fenestro | Elŝutu

La 958-a E_elsendo el la 28.04.2019 ĉe www.pola-retradio.org

Ni memorigas el la arkivejo de la E-Redakcio de Pola Radio interparolon kun veterana hispana esperantisto Eduardo Larrouy López, forpasinta lastlunde en la aĝo de 107 jaroj. En la interparolo kun red. Barbara Pietrzak en 2004 okaze de la 6-a EEU-kongreso la 91-jaraĝa veterano rakontas pri sia esperantistiĝo, E-agado kaj la plej grava liaopinie tasko – disvastigi Esperanton. Post la kronvirusa kroniko niaj aktualaĵoj informas pri neceso de la ŝtatoj zorgi pri medicina sekureco, pri novaj profesioj de la nunaj infanoj kaj pri la 25-jariĝo de la varsovia metroo. La scienbultena temo traktas sanproblemojn de astronaŭtoj post longa estado en la kosmo. Muzike akompanas nin la grupo „Kaj Tiel Plu” per la fragmento de la kanzono „Adiaŭ birdeto mia”. La elsendon akompanas la interreta foto rilatanta al nia scienca temo prezentanta kosmonaŭton en sengravita realo. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el nia elsendo. Niaj ĉepaĝaj rubrikoj enhavas cetere centojn da malpli novaj aŭdo-/legodokumentoj kun indiko de i.a. tempodaŭro. Hodiaŭ ili aldoniĝas en la rubrikoj „novaĵoj” kaj „sciencaj informoj”. Dank’ al ĉi tiu nia servo eblas efike altigi la aŭdokomprenon kaj parolkapablon. Uzu do ĝin mem kaj rekomendu al aliaj. Nia arkiva interparolo kun nia antaŭmikrofona gasto estas aŭdebla ankaŭ eksterelsende en la rubriko „Antaŭ la mikrofono”. La elsendo estas aŭdebla ankaŭ en jutubo ĉe la kanalo Espero2009; ĝi ebligas laŭplaĉe reguligi la parolrapidecon: https://www.youtube.com/results?q=pola+retradio&sp=CAI%253D


---

# Interparolo kun Eduardo Larrouy López

**Published:** 2020-04-28

**URL:** https://pola-retradio.org/2020/04/interparolo-kun-eduardo-larrouy-lopez/

**Categories:** Antaŭ la mikrofono

**Audio:** /wp-content/uploads/2020/04/bp-el-2004_kun-Eduardo-Larrouy-Lopez-el-Hispanio_0830.mp3, /wp-content/uploads/2020/04/bp-el-2004_kun-Eduardo-Larrouy-Lopez-el-Hispanio_0830.mp3?_=50

Ni memorigas el la arkivejo de la E-Redakcio de Pola Radio interparolon kun veterana hispana esperantisto Eduardo Larrouy López , forpasinta lastlunde en la aĝo de 107 jaroj. En la interparolo kun red. Barbara Pietrzak en 2004 okaze de la 6-a EEU-kongreso la 91-jaraĝa veterano rakontas pri sia esperantistiĝo, E-agado kaj la plej grava liaopinie tasko – disvastigi Esperanton. El la elsendo 28.04.2020 – 8’30”


---

# E_elsendo el la 01.05.2020

**Published:** 2020-05-01

**URL:** https://pola-retradio.org/2020/05/e_elsendo-el-la-01-05-2020/

**Categories:** Elsendoj

**Audio:** https://pola-retradio.org/wp-content/uploads/2020/05/RetRadio_01.05.2020_vendredo_959.mp3

Podkasto: Ludu en nova fenestro | Elŝutu

La 959-a E_elsendo el la 01.05.2020 ĉe www.pola-retradio.org

En nia hodiaŭa elsendo ni prezentas la sonversion de la videomesaĝo, kiun okaze de la virtuala Malferma Tago prezentis la UEA-prezidanto, Duncan Charters. Krom mallonga komence kronvirusa kuriero ni proponas ampleksajn kulturkronikajn informojn. Ili koncernas laŭreatojn de la pola-germana premio, kiun patronecas Bogumił Linde (rigardu nian felietonon el la E-elsendo – 22.04.2016); la malfermotajn ekde la 4-a de majo polaj muzeoj, artgalerioj, bibliotekoj; finrekonstruadon de Poznański-palaco en Lodzo; la ŝovitan je aŭtuno ekspozicion de tolaĵoj de la pola baroka pentristo Szymon Czechowicz. En E-komunuma segmento ni informas krome pri la projekto de Esperanto-Gironde prilabori kolekton de kanzonoj de Georges Brassens tradukitajn en Esperanto. Muzike akompanas nin hodiaŭ per fragmento de sia kanzono Esperanto Desperado „Mi malamas militon” el la KD „Hotel Desperado” eldonita de Vinilkosmo. La akompana al la programinformo foto prezentas Draphalojn en Krakovo, kiuj ĝis la mezo de majo estos remalfermitaj por publiko. Eksterelsende tradicie troviĝas en la unuopaj rubrikoj de nia paĝo paralele legeblaj kaj aŭdeblaj tekstoj el la hodiaŭa programo. Temas pri „kulturkronikaj informoj”. Ne hezitu uzi tiun ĉi servon mem kaj rekomendi al aliaj kiel efikan manieron altigi la aŭdokomprenon kaj parolkapablon. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D . I.a. pere de ĝi vi povas rapidigi aŭ malrapidigi la parolrapidecon konforme al viaj bezonoj.


---

# Malfermataj muzeoj kaj kulturcentroj

**Published:** 2020-05-01

**URL:** https://pola-retradio.org/2020/05/malfermataj-muzeoj-kaj-kulturcentroj/

**Categories:** Kulturkroniko

**Audio:** /wp-content/uploads/2020/05/kk_bp_Muzeoj-kaj-kulturcentroj-i.a.-remalfermataj_0105.mp3, /wp-content/uploads/2020/05/kk_bp_Muzeoj-kaj-kulturcentroj-i.a.-remalfermataj_0105.mp3?_=51

Ekde la plej proksima lundo, la 4-an de majo denove povos refunkcii – fermitaj pro la kronvirusa epidemio – diversaj kulturinstitucioj kiel bibliotekoj, muzeoj kaj artgalerioj. La tuja reago venis de la Nacia Muzeo en Krakovo. Ties direktoro, profesoro Andrzej Szczerski informis, ke la filioj de la muzeo iom post iom estos disponigitaj al la publiko. Kiel la unuaj refunkcios ĝis la mezo de majo la krakovaj Draphaloj, en kiu troviĝas la Artgalerio de la Pola 19-jarcenta Arto.  Tio ligiĝas kun la neceso akiri necesajn dokumentojn pri la higienaj kondiĉoj nun validaj por ĉiu el  ili aparte. Sekve al la publiko estos disponigitaj la ĉefa muzea konstruaĵo, Domo de Mehoffer, Palaco de Czapski-familio, Pavilono de Józef Czapski kaj aliaj subalternaj al la Muzeo objektoj.

El la elsendo 01.05.2020. Legas  Barbara – 1’05”


---

# Restaŭrado de Poznański-placo en Lodzo daŭras

**Published:** 2020-05-01

**URL:** https://pola-retradio.org/2020/05/restaurado-de-poznanski-placo-en-lodzo-dauras/

**Categories:** Kulturkroniko

**Audio:** /wp-content/uploads/2020/05/kk_gk_Palaco-de-Poznanski-familio-finrenovigata_0116.mp3, /wp-content/uploads/2020/05/kk_gk_Palaco-de-Poznanski-familio-finrenovigata_0116.mp3?_=52

Por junio estas planitaj finlaboroj ligitaj kun la restaŭro de unu el la plej reprezentaj kaj valoraj konstruaĵoj de la urbo Lodzo (la centra Pollando). Temas pri palaco de Poznański-familio, en kies internoj daŭras finpretigaj laboroj kaj en la keloj kreiĝas multmedia ekspozicio „La Promesita Tero – hieraŭ kaj morgaŭ. Lodzo en Eŭropo. Eŭropo en Lodzo”. Ĝi konsistos el kvin segmentoj, kiuj rilatos al historio de la urbo ekde mezepoko ĝis la nuna tempo. Plej multa loko estos dediĉita al la lastaj 200 jaroj kaj evoluo de la industria Lodzo. La eksponaĵoj devenos el la kolektoj de la Lodza Muzeo. Ĝi  funkcios en la pola kaj angla lingvoj, estos adaptita por personoj neplenlertaj, inkluzive de surduloj. La integra parto de la ekspozicio estos kelkajara edukprogramo. La ekspozicio estos disponigita al la publiko post la fino de la kronvirusa epidemio. Nun komenciĝas renovigado de la parada ŝtuparo, laboroj en plurmedia salono kaj biblioteko. Oni renovigas la magazenajn ejojn, servontajn por porokazaj ekspozicioj.  Por aŭtuno estas planita inaŭguro de modernigita ĉirkaŭpalaca parko. Ĝia plantaro riĉiĝos je novaj herbejo kaj i.a. ĉirkaŭ 139 novaj plantaĵoj.

El la elsendo 01.05.2020. Legas  Gabi – 1’16”


---

# Aŭtune la pentroarto de Szymon Czechowicz en Krakovo

**Published:** 2020-05-01

**URL:** https://pola-retradio.org/2020/05/autune-la-pentroarto-de-szymon-czechowicz-en-krakovo/

**Categories:** Kulturkroniko

**Audio:** /wp-content/uploads/2020/05/kk_mj_Pentroarto-de-Czechowicz-en-Krakovo-autune_0133.mp3, /wp-content/uploads/2020/05/kk_mj_Pentroarto-de-Czechowicz-en-Krakovo-autune_0133.mp3?_=53

Pro la kronvirusa pandemio la Nacia Muzeo en Krakovo je aŭtuno ŝovas unu el la plej grandaj planitaj ekspozicioj, dediĉitaj al la kreado de la baroka pentristo Szymon Cechowicz.  Por ĝi estos pruntitaj pentraĵoj i.a el Italio, Usono, Litovio. Szymon Czechowicz naskiĝis en Krakovo en 1689. Lia arta mecenato estis Franciszek Maksymilian Ossoliński, kiu direktis lin studcele al Romo. Tie Czechowcz pasigis 20 jarojn. Kiel studento de la Akademio de sankta Luko en 1716 li akiris premion por studentoj. Jam kiel  matura pentristo li i.a. aŭtoris la tolaĵon „Sankta Jadwiga” por la preĝejo San Stanislao dei Polacchi. Li estis aktiva membro de pentristoj Virtuosi funkcianta ĉe la Panteono. Lia lasta pentraĵo realigita en Romo estis bildo de la Ĉielpreno de Maria por la  kolegia preĝejo en Kilece. Post la reveno al Varsosio Szymon Czechowicz realigis mendojn de la pola magnataro. Li estis ĉefe pentristo religia, prizorganta ankaŭ laŭ arta vidpunkto internojn de preĝejoj en multaj lokoj de la Pola Reĝolando. En la planata ekspozicio „Baroka genio – Szymon Czechowicz”  estos prezentitaj pli ol 200 liaj pentraĵoj i.a. el Pollando, Francio, Usono, Italio, Litovio.

El la elsendo 01.05.2020. Legas  Maciek – 1’33”


---

# Laŭreatoj de la pola-germana literatura premio

**Published:** 2020-05-01

**URL:** https://pola-retradio.org/2020/05/laureatoj-de-la-pola-germana-literatura-premio/

**Categories:** Kulturkroniko

**Audio:** /wp-content/uploads/2020/05/kk_mj_Laureatoj-de-la-pola-germana-premio-de-B.-Linde_0111.mp3, /wp-content/uploads/2020/05/kk_mj_Laureatoj-de-la-pola-germana-premio-de-B.-Linde_0111.mp3?_=54

La nunjaraj laŭreatoj de la pola-germana literatura premio, kies patrono estas Samuel Bogumił Linde fariĝis Dorota Masłowska kaj Dea Loher. La premio estas atribuata de la partneraj urboj Toruno kaj Getingo ekde 1996. La premiataj de ĝi estas artistoj, kies mesaĝoj kreas idealojn kaj valorojn ligante homojn, sociojn kaj naciojn en la komuna konversacio. Dorota Masłowska estas verkistino, felietonistino kaj aktorino. Dea Loher estas konata unuavice kiel aŭtorino de multaj teatraj spektakloj. La patrono de la premio, naskiĝinta en Toruń Samuel Bogumił Linde (1771-1847) estis lingvisto, bibliografo kaj pedagogo. Lia plej konata vero estas la 6-voluma „Vortaro de la pola lingvo” eldonita en la jaroj 1807-1814. Ni dediĉis al li nian felietonon pri koninda polo en la E-elsendo el la 22-a de aprilo 2016.

El la elsendo 01.05.2020. Legas  Maciek – 1’11”


---

# Leteroj al Kvaranteno

**Published:** 2020-05-05

**URL:** https://pola-retradio.org/2020/05/leteroj-al-kvaranteno/

**Categories:** Sciencaj informoj

**Audio:** /wp-content/uploads/2020/05/sc_tm_Leteroj-al-Kvaranteno_0122.mp3, /wp-content/uploads/2020/05/sc_tm_Leteroj-al-Kvaranteno_0122.mp3?_=55

Psikologoj el la Jagelona Universitato en Krakovo lanĉis iniciaton kun la nomo „Leteroj al Kvaranteno”. Kvaranteno en la pola lingvo povas esti komprenita kiel ina persona nomo. Kvaranteno celas helpi al personoj, kiujn aparte tuŝas, suferigas la socia izoliĝo. La ebleco surpaperigi aŭ elektronike priskribi siajn pensojn povas helpi al ili fronti negativajn sentojn, inkluzive de deprimo. Leterojn eblas sendi al speciala adreso subskribante ĝin per propra nomo, inicialoj, pseŭdonimo aŭ sendi anomime. Legas ilin ekspertoj el la Psikologia Instituto de la Jagelona Universitato. La reagaj respondoj je elektitaj ideoj, pripensoj aperas lunde kaj vendrede en la reto. En la reta paĝo de la instituto eblas trovi krome informojn kiel fronti streson, kie serĉi helpon, kion proponi al infanoj restadantaj hejme. Krome, ĉe la markilo kiel faras tion aliaj, troviĝas senpagaj retaj kursoj liveritaj de usonaj universitatoj: Brown, Harvard, Cornell, Princeton, Dartmouth, Yale, Columbia, kaj University of Pennsylvania. Por junaj esploristoj estis kreita speciala subpaĝo kun materialoj dediĉitaj al la gvidado de esploroj en la pandemia tempo.

El la elsendo 05.05.2020


---

# Bovinoj helpas proteki cikoniojn

**Published:** 2020-05-05

**URL:** https://pola-retradio.org/2020/05/bovinoj-helpas-proteki-cikoniojn/

**Categories:** Sciencaj informoj

**Audio:** /wp-content/uploads/2020/05/sc_gk_Kio-ligas-cikoniojn-kun-bovinoj_0146.mp3, /wp-content/uploads/2020/05/sc_gk_Kio-ligas-cikoniojn-kun-bovinoj_0146.mp3?_=56

Bovinoj sin paŝtantaj sur la verdaj herbejoj plibonigas la ĉaskapablojn de la blankaj cikonioj. Komunajn eplorojn pri tio gvidis esploristoj en la Pola Societo por la Protektado de Birdoj, la Univeristato en la brita Cambridge kaj la Naturscienca Universitato en Pollando. Iliaj esploroj klarigas, kial cikonioj preferas fragmentojn de herbejoj, paŝtejoj kaj lokoj, kie paŝtas sin bovinoj. Laŭ esploroj faritaj en la norda Pollando evidentiĝis, ke la blankaj cikonioj, kiuj ĉasis en la ĉeesto de paŝtantaj sin bovinoj havis preskaŭ 90-procentan sukceson. Kiam cikonioj ĉasis solece ilia sukceso estis nur 60-procenta. Krome la cikonioj ĉasantaj en la ĉeesto de bovinoj havis ne sole pli bonan ĉasrezulton, sed faris tion ankaŭ kun malpli granda fortostreĉo. Tio ligiĝis kun la malneceso venki grandajn distancojn. Tiujn rezultojn oni notis en la daŭro de la tuta tago. Aldone oni notis pozitivan interdependecon inter la kvanto de paŝtantaj sin bovinoj kaj cikoniaj ĉassukcesoj. La reenkondukaj programoj de la blanka cikonio en la okcidenta Eŭropo baziĝas sur la kromnutrado de la birdoj, kiuj sur specialaj platformoj ricevas fiŝojn aŭ kokidojn. La ĵus menciitaj esploroj elmontras, ke pli efike  estus revenigi la liberan sinpaŝtadon de bovinoj, kio estus samtempe solvo pli naturamika.

El la elsendo 05.05.2020. Legas Gabi – 1’46”


---

# Foliume tra la E-Gazetaro – 05.05.2020

**Published:** 2020-05-05

**URL:** https://pola-retradio.org/2020/05/foliume-tra-la-e-gazetaro-05-05-2020/

**Categories:** Felietonoj

**Audio:** /wp-content/uploads/2020/05/bp_Foliume-tra-la-E_Gazetaro_0744.mp3, /wp-content/uploads/2020/05/bp_Foliume-tra-la-E_Gazetaro_0744.mp3?_=57

Kronvirusa epidemio, pandemio aŭ koronvirusa epidemio, pandemio dominas kiel ĉefa temo en la nacilingvaj amaskomunikiloj tradiciaj kaj elektronikaj. Ankaŭ en nia hodiaŭa elsendo la temo ŝpiniĝis tra kronvirusa kroniko (kio evidentas), sed eĥis ankaŭ en pliaj aktualaĵoj kaj eĉ inter la sciencbultenaj temoj. Ĝi ĝenerale enzorigas esperantistojn alidatigantajn planitajn E-eventojn, vekas meminiciatemon fariĝi esplorantoj pri la pandemio,  ekspertoj kaj kompetentuloj ĉi-rilataj, pri kio eblas ekscii i.a. pere de fejsbuko. Se temas pri la E-gazetaro, almenaŭ pri titoloj, kiuj atingis nian redakcion jam la 6-an de aprilo venis „Kontakto”, kiu notis ĉe la paĝo „Epidemioj”  la informon de la Monda Sanorganizo pri eksplodo de la „epidemio pro la nova koronviruso” kaj altigo de ĝia riskonivelo al „tre alta” en la monda skalo. La redakcia noto limiĝis al iom supraĵa alrigardo al eventoj en Ĉinio sciigante, ke „la epidemio grave damaĝis la ĉinan – kaj skuis la tutmondan ekonomion”. La 15-an de aprilo atingis nin pdf-versio de la aprila „Novaĵoj Tamtamas”,  Internacia Gazeto de Jokohama Esperanto (Hama Rondo). La dupaĝa ĉi-foje eldonaĵo informas pri la rigoroj enkondukitaj en la gubernio Kanagaŭa, inkluzive de Johohamo, pro kio ĝia kunvenejo ne fukcias ĝis nedifinita dato. Ĝis la sekva numero, verŝajne junia la redakcio  por la distro de siaj legantoj proponis humoraĵon de Yanpetro Kavlan „Kiel vi fartas?” en kiu famaj pli aŭ malpli personoj respondas ĉi tiun demandon. Ne mirigas ja la respondo de Zamenhofo „neniam malesperante”, de Hamleto „farti aŭ ne farti, jen la demando” aŭ de Alberto Ejnŝtejno „Relative bone”. La redakcio de „Novaĵoj Tamtamas” instigas plilongigi la liston kaj havi bonan amuzon en la izoliĝotempo. Pri amuzo en la tempo de izoliĝo ni ne ekscias el la ĵus veninta laŭvica numero de „Kontakto”. Jam titola paĝo komprenigas, ke temas pri serioza afero prezentante profilan vizaĝon en masko kun la subsribo „pandemio kovim 19” kaj ĉefpaĝa atentigo pri intervjuo kun d-ro Christoph Klawe kaj kroma pri kvaranteno en Pekino. Sed tuj turninte la kovrilpaĝon la leganto  enprofundiĝas en la kortuŝajn konfesojn de la ĉefredaktoro Rogener Pavinski, kiu kundividas kun la leganto la spertojn de siaj tri lastaj semajnoj, kiujn li travivis kiel persono preskaŭ konvinkita esti infektita de Kovim-19. Solidare kun Rogener Pavinski ni kunesperas, ke ĉio pliboniĝos, kaj ke ne temis pri vera Kovim-19. Espereble la alvoko „Restu hejme karaj”  fronte al poioma liberigado de la sociaj rigoroj en multaj landoj – ne plu estos aktuala. La anoncita frontpaĝe de „Kontakto” interparolo kun d-ro Christoph Klawe fone de la pandemio donas al la leganto bonan eblecon konatiĝi kun la prezidanto de UMEA, Universala Medicina Esperanto-Asocio. Kun lia profesia kariero, esperantistiĝo. Kun aparta scivolemo mi legis liajn klarigojn pri diferencoj inter epidemio kaj pandemio, sed mi ne trovis iom precizajn informojn pri tio, kion laŭdifine ili signifas en la kunteksto de menciitaj de ni kaj ŝanĝitaj vortumoj. Aliflanke certe estas interese konatiĝi kun lia ekspliko, ke „multaj registaroj kaj la Monda Organizo pri Sano” havis pretajn „pandemio-planojn”, kiuj nun helpas kunordigi la laboron de sanfortoj en la trafitaj landoj”.  Kaj sendube valoras citi el tiuj liaj vortoj, kiuj ja konformas al konsiloj ricevataj en niaj propraj landoj. „Gravas ne teruriĝi per necertaj kaj nur onidiraj informoj, do estas bona konsilo  redukti la konsumon de tro diversaj informfontoj, kaj uzi nur kelkajn  fidindajn […] En izoliteco hejme pensu pri hobioj kaj memstaraj studoj, kiujn vi ĉiam planis sekvi, sed ne faris pro manko de tempo […].  La konstato de d-ro Klaw, ke „la koronvirusa krizo almenaŭ momente revivigas la komprenon, ke ĉiuj homoj vivas nur sur unu planedo” plene pravas. Liajn rezonadojn iel kompletigas la minifelietono de Istvan Ert „Tiel la mondo…. enĉambras”, kiu prave  ĉi-kuntekste rekomendas interesan literaturaĵon  „Vojaĝo ĉirkaŭ mia ĉambro de Xavier de Maistre en E-traduko de Gonçalo Neves. Sed laŭ mi plej gravas lia finvorta konsilo por la izoliĝotempo – „amikiĝi kun la objektoj kun kiuj ni devas trudate kunekzisti. Amikiĝi kun niaj sindemandoj kaj nostalgioj. Amikiĝi kun ni mem”. Kaj ankoraŭ kroma kontribuo en la lasta „Kontakto” kun kovim-19 en la fono, prefere kun kvaranteno en Pekino, de Rafael Zerbeto, kiu optimisme konstatas tion, kion multaj el ni sentas nur nun, eĉ se ne komplete. „Ĉi-foje mi spektas pli grandiozan renaskiĝon – deklaras Rafaelo alude al printempo, lia ŝatata sezono – veturiloj iom post iom reaperas sur la stratoj, infanoj revenas al placoj por ludi, la urbo fariĝas pli brueama, kelkaj parkoj denove refunkacias. Pekino renaskiĝas en printempo”, konstatas la aŭtoro de ĉi tiu raporto. Parafraze dirante, bondezirante –  ĉiuj urboj, ĉiuj landoj trafitaj de la kronvirusa pandemio renaskiĝu en printempo 2020.

El la elsendo 05.05.2020. Legas Barbara – 7’44”


---

# E_elsendo el la 05.05.2020

**Published:** 2020-05-05

**URL:** https://pola-retradio.org/2020/05/e_elsendo-el-la-05-05-2020/

**Categories:** Elsendoj

**Audio:** https://pola-retradio.org/wp-content/uploads/2020/05/RetRadio_05.05.2020_mardo_960.mp3

Podkasto: Ludu en nova fenestro | Elŝutu

La 960-a E_elsendo el la 05.05.2020 ĉe www.pola-retradio.org

En nia felietono “Foliume tra la E-Gazetaro” ni donas la atenton al du lastaj numeroj de „Kontakto” kaj al la aprila numero de „Novaĵoj Tamtamas” el la japana Jokohamo en la kunteksto de la kronvirusa pandemio. Post mallonga kronvirusa kroniko niaj aktualaĵoj informas pri ŝparitaĵoj de poloj kaj pri la donitaĵoj rilate al konsumado de alkoholaĵoj en Pollando fine de 2019. La sciencbultenaj temoj traktas la mesaĝservon al „Kvaranteno” por mildigi la sekvojn de socia izoliĝo kaj apartan dependecon inter cikonioj kaj bovinoj. Muzike akompanas nin Kajto per fragmentoj de siaj kanzonoj „Trinkkanto” kaj „Mi serĉas la Sunon” el ĝia KD „La universala arbo”. La elsendon akompanas la interreta foto rilatanta al la scienca temo pri efikoj de sinpaŝtado de cikonioj kun bovinoj. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el nia elsendo. Niaj ĉepaĝaj rubrikoj enhavas cetere centojn da malpli novaj aŭdo-/legodokumentoj kun indiko de i.a. tempodaŭro. Hodiaŭ ili aldoniĝas en la rubrikoj „novaĵoj” , „sciencaj informoj” kaj „felietonoj”. Dank’ al ĉi tiu nia servo eblas efike altigi la aŭdokomprenon kaj parolkapablon. Uzu do ĝin mem kaj rekomendu al aliaj. Nia arkiva interparolo kun nia antaŭmikrofona gasto estas aŭdebla ankaŭ eksterelsende en la rubriko „Antaŭ la mikrofono”. La elsendo estas aŭdebla ankaŭ en jutubo ĉe la kanalo Espero2009; ĝi ebligas laŭplaĉe reguligi la parolrapidecon: https://www.youtube.com/results?q=pola+retradio&sp=CAI%253D


---

# E_elsendo el la 08.05.2020

**Published:** 2020-05-08

**URL:** https://pola-retradio.org/2020/05/e_elsendo-el-la-08-05-2020/

**Categories:** Elsendoj

**Audio:** https://pola-retradio.org/wp-content/uploads/2020/05/RetRadio_08.05.2020_pt_961.mp3

Podkasto: Ludu en nova fenestro | Elŝutu

La 961-a E_elsendo el la 08.05.2020 ĉe www.pola-retradio.org

Unuavice, ni transdonas niajn elkorajn kodolencojn al la vaste konata en Esperantujo pola esperantisto, Roman Dobrzyński pro la forpaso – post longa malsano – de lia edzino Erika. Ili aŭdiĝas komence de nia E-komunuma segmento. Komence de la programo ni referencas al la pasanta hodiaŭ 75-a datreveno de la finiĝo de la 2-a mondmilito kaj ĉi-rilata deklaro de la ministerioj de la centr- kaj orienteŭropaj landoj. Aŭdiĝas sekve nia kronvirusa kroniko. La kulturkronikaj aktualaĵoj rilatas al la vizitcela refunkciigo de la Reĝa Kastelo en Varsovio, al polaj arkeologiaj laboroj sur Kipro kaj al la nunjara eldono de la inaŭgurataj en majo Chopin-recitaloj en la varsovia Łazienki-parko. En nia felietono pri koninda Pollando ni proksimigas la plej malnovan kristanan konstruaĵon en Pollando, la masonitan Rotondon de s-ta Nikolao el la 11-a jarcento en Cieszyn. La E-komunumaj informoj rilatas al kunlaboro de UEA kaj UN kaj Aŭskultejo de Stano Marček ĉe la Biblioteko de GEA en Aalen. Muzike akompanas la E-lingva versio de „Rezistos mi” el la jutuba kanalo de Pangea Eldonejo kaj la kanto „Diru al mi” en la plenumo de Stano Marček. La interreta foto akompananta nian programinformon prezentas la traktitan en la felietono rotondon de S-ta Nikolao en Cieszyn. Eksterelsende tradicie troviĝas en la unuopaj rubrikoj de nia paĝo paralele legeblaj kaj aŭdeblaj tekstoj el la hodiaŭa programo. Temas pri „kulturkronikaj informoj” kaj „felietonoj”. Ne hezitu uzi tiun ĉi servon mem kaj rekomendi al aliaj kiel efikan manieron altigi la aŭdokomprenon kaj parolkapablon. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D . I.a. pere de ĝi vi povas rapidigi aŭ malrapidigi la parolrapidecon konforme al viaj bezonoj.


---

# La tradiciaj Chopin-koncertoj en Łazienki-parko

**Published:** 2020-05-08

**URL:** https://pola-retradio.org/2020/05/la-tradiciaj-chopin-koncertoj-en-lazienki-parko/

**Categories:** Kulturkroniko

**Audio:** /wp-content/uploads/2020/05/kk_mj_Majaj-Chopin-koncertoj-el-Lazienki-parko_0117.mp3, /wp-content/uploads/2020/05/kk_mj_Majaj-Chopin-koncertoj-el-Lazienki-parko_0117.mp3?_=58

La inaŭgurataj en majo subĉielaj recitaloj de Chopin-muziko en la varsovia Łazienki-parko piede de lia monumento estis organizataj ekde 1959. Nunjare la pianistoj ne aperos subĉiele, sed prezentiĝos al la publiko realtempe, kvankam eletronikavoje. Iliaj koncertoj okazos en la Malnova klasikstila parka Oranĝerio kreiĝinta en la 80-aj jaroj de la 18-a jarcento laŭ la projekto de Dominik Merlini.  La zorgeme kunmetitaj koncertaj programoj, la beleco de la internoj kaj eksterordinara akustiko estos la kromaj atutoj de la nunjaraj renkontiĝoj kun la muziko de Frederiko Chopin. La inaŭgura koncerto okazos dimanĉe la 17-an  majo tagmeze. Koncertos Karol Radzionowicz, elstara pola pianisto konata el la mondaj muzikscenejoj. Liaj surbendigoj de Chopin-komponaĵoj ektroviĝis en la orbita stacio en la Kosmo kaj estis aŭdigitaj dum la kosma misio „Endeavour” en februaro 2010, okaze de la 200-a naskiĝdatreveno de la genia komponisto. La transmision eblos sekvi pere de fejsbuko, jutubo kaj interreta paĝo de la arta agentejo Estrada. Jen retadresoj ne laŭtlegitaj: https://www.facebook.com/koncertychopinowskie / http://koncerty-chopinowskie.pl / http://estrada.com.pl

El la elsendo 08.05.2020. Legas Maciek – 1’17”


---

# Kunlaboro de polaj sciencistoj sur Kipro

**Published:** 2020-05-08

**URL:** https://pola-retradio.org/2020/05/kunlaboro-de-polaj-sciencistoj-sur-kipro/

**Categories:** Kulturkroniko

**Audio:** /wp-content/uploads/2020/05/kk_gk_Polaj-Arkeologoj-sur-Kipro_0119.mp3, /wp-content/uploads/2020/05/kk_gk_Polaj-Arkeologoj-sur-Kipro_0119.mp3?_=59

La polaj arkeologiaj esploroj iniciatitaj de profesoro Kazimierz Michałowski en Nea Pafos sur Cipro daŭras jam pli ol 50 jarojn. Ĝis nun polaj sciencistoj  el la krakova Jagelona Universitato kaj la Varsovia Universistato gvidis ilin aparte. Ekde nun la esploroj estos daŭrigitaj en reciproka kunlaboro. I.a. sciencistoj el la varsovia kaj krakova centroj alterne klopodos pri la financado de la estontaj esploroj. La laboroj klopodos rekrei la urban panormon de Nea Pafos kaj difini, kia estis en ĝi pozicio kaj signifo de la konstruaĵoj en la rezideja Malutena kaj en la publika spaco de agoro. La antikva Nea Pafos estas unu el la plej gravaj arkeologiaj esplorlokoj sur Kipro. Dank’ al registro sur Unesko-listo  kreiĝis tie arkeologia parko, loko kun speciala statuso. Dank’ al la ĝisnunaj esploroj de la polaj sciencistoj ŝanĝiĝis la ekzistanta en publikaĵoj bildo de la komenco kaj evoluo de la urbo kreiĝinta fine aŭ komence de la 3-a jarcento antaŭ nia erao.

El la elsendo 08.05.2020. Legas Gabi – 1’19”


---

# La Reĝa Kastelo en Varsovio refunkciis

**Published:** 2020-05-08

**URL:** https://pola-retradio.org/2020/05/la-rega-kastelo-en-varsovio-refunkciis/

**Categories:** Kulturkroniko

**Audio:** /wp-content/uploads/2020/05/kk_bp_La-varsocia-Rega-Kastelo-refunkciis-por-la-publiko_056.mp3, /wp-content/uploads/2020/05/kk_bp_La-varsocia-Rega-Kastelo-refunkciis-por-la-publiko_056.mp3?_=60

La lastan lundon per malfermo de la Horloĝa Pordo restarigis sian funkciadon la varsovia Reĝa Kastelo. En la unua etapo validas la nova vizititinero. Difinata, kiel la Reĝa Vizititinero ĝi ĉirkaŭprenas i.a. Salonon de Canaletto, la Iaman Audiencoĉambron, Dormo- kaj Vestoĉambrojn de la Reĝo, Kabineton de la Reĝo, la Tronan, Kavalian, Grandan Salonegojn kaj Salonegon de la Konsilio. La Kastela Muzeo funkcias ekde lundo ĝis vendredo, ekskluzive por individuaj vizitantoj. Dum ĝia malfermo la vizitantoj povas butikumi en nova muzea vendejo. Ekde la 4-a de majo eblas viziti ankaŭ la Katelajn Ĝardenojn.

El la elsendo 08.05.2020. Legas  Barbara – 0’56”


---

# Koninda Pollando: Rotondo de s-ta Nikolao en Cieszyn

**Published:** 2020-05-08

**URL:** https://pola-retradio.org/2020/05/koninda-pollando-rotondo-de-s-ta-nikolao-en-cieszyn/

**Categories:** Felietonoj

**Audio:** /wp-content/uploads/2020/05/fel_bp_Koninda-Pollando_La-rotondo-de-S-ta-Nikolao-en-Cieszyn_0652.mp3, /wp-content/uploads/2020/05/fel_bp_Koninda-Pollando_La-rotondo-de-S-ta-Nikolao-en-Cieszyn_0652.mp3?_=61

En 2013-a jaro la Kastela Altaĵo en Cieszyn, la suda Pollando,   ektroviĝis en la listo de  7 mirlokoj en Pollando, pri kio ni informis siatempe en niaj elsendoj. Temas pri negranda altaĵo en la centro de la nuntempa urbo, kiu fariĝis la ĝermo de la loka setliĝado jam lime de la 4-a kaj 5-a jarcentoj pro sia natura fortresa karaktero. Kiam fine de la 8-a jarcento la moraviaj trupoj detruis la originan Cieszyn (nun Chotebuż – Chotěbuz en Ĉeĥio) slavoj rekonstruis la burgon ĝuste sur la Kastela Altaĵo. Sed ne pri la altaĵo aŭ la urbo mem mi volas hodiaŭ paroli, sed pri la troviĝanta sur ĝi la plej malnova konstruaĵo de la kristana kulturo en Pollando, la Rotondo de s-ta Nikolao.  Ĝia bildo ĉiutage estas palpata de milionoj da poloj sur la 20-zlota monbileto. Eblas ĝin trovi krome sur la kolektista duzlota monero cirkuligita de la Pola Nacia Banko en 2005 kadre de la serio pri la Historiaj Urboj en Pollando. La rotondo de la s-ta Nikolao estis elkonstruita en la unua jarcentkvarono de la 11-a jarcento kaj estas unu el la plej malnovaj konstruaĵoj sur la cirkla plano en Pollando.  Tiun formon havas la navo dum absido estas duoncirkla kaj de la orienta flanko estas ligita per tri ŝtupoj. En la okcidenta parto de la navo troviĝas galerio subtenita de tri kolonoj destinta por la burgestro. Ĝi estis rekte ligita kun lia ligna rezidejo, poste kun la princa kastelo.  La elkonsturon de la masonita gotika kastelo oni atribuas al la unua princo de Cieszyn, Mieszko. Modernigon kaj plukonstruon daŭrigis en la 14-a jarcento liaj filo Kazimiro la 1-a kaj la nepo Przemysław la 1-a Noszak. La kastelo kiel administra centro transdaŭris en bona stato ĝis la 30-jara milito (1618-1648). Detruita de la svedaj trupoj ne estis plu rekonstruita. Sed antaŭ ol estis elkonstruita la gotika kastelo la rontondo jam rolis ĝuste kiel kapelo de la burga ligna kastelo, samtempe kiel ĝia unusola masonita konstruaĵo ĝi servis plej verŝajne ankaŭ kiel la plej grava defendopunkto kaj rifuĝejo kaze de la militinvado. Ĝi taŭgis por tio bonege, ĉar pro siaj dikaj muroj kaj sveltaj etfenestroj eblis gvidi efikan defendon. Kiam en la dua duono de la 13-a jarcento la defendofunkcion transprenis la elkonstruita kelkdek metrojn for, sed ankaŭ sur la Kastela Altaĵo Turo de la Definitiva Defendo dum kelkaj jarcentoj la rolo de  la rotondo limiĝis al la kastela kapelo kaj paroĥa preĝejo. Valoras noti, ke ĉe ĝi troviĝas ankaŭ la plej malnova tombejo de Cieszyn, kiel la sepultoloko de lokaj gravuloj kaj iliaj fammilianoj, kavaliroj. Ĝis hodiaŭ oni trovas la rilatajn spurojn dum la adaj arkeologiaj esploroj. En la fontdokumentoj la rotondo la unuan fojon estis menciita en la 1223 jaro, kiel kapelo de s-ta Nikolao ĉiujare paganta dekonaĵan renton favore al la klostro de Norbertaninoj en la loko Rybnik. En 1290 post la kreiĝo de Cieszyn-princolando kaj elkonstruo de la masonita gotika kastelo la rotondo ŝanĝis sian karakteron kaj aspekton. En la fino de la 15-a jarcento ambaŭ konstruaĵojn damaĝis incendio, sed se temas pri la rotondo la damaĝoj koncernis plej verŝajne nur tegmenton kaj internan ekipaĵaron. En la periodo, kiam en la Princolando de Cieszyn la reganta konfesio estis luteranismo la funkcion de princaj kapelanoj zorgantaj pri la kapelo plenumis evangeliaj pastoroj kaj predikanoj dungataj de la princoj. Post la formorto de la dinastio de sileziaj Piast-oj en 1653 la rotondo perdis sian karakteron kaj la laŭvicaj administrantoj – Habsburgoj – ne plu multe zorgis pri ĝi. La 18-jarcentaj fontoj mencias sole ĝian malnovecon,  lignan altaron kaj liturgian arĝentan kalikon. Diervoj estis celebrataj tie nur du fojojn jare dum la tago de la patrono s-ta Nikolao kaj en la tago de s-ta Vaclavo. En la mezo de la 19-a jarcento la rotondon, kiu jam pli frue sinkis en la grundon oni superŝutis ĝis duono. La supra parto ricevis brikan ĉirkaŭmuron, la fenestroj estis grandigitaj. En  interno estis metita novgotika ligna altaro kun la bildo de sankta Vaclavo. Nur dum la 2-a mondmilito germanaj arkeologoj komencis rekonstruajn laborojn, sekve de kiuj estis revenigita origina, romanika formo de la rotondo. Tiuj laboroj estis finitaj en la jaroj 1947-1955. Ekde la 90-a jaroj de la pasinta jarcento denove, sed nur unufoje jare en la tago de la s-ta patrono Nikolao, la 6-an de decembro, oni celebras – en la historia konstruaĵo – diservojn. Aldonendas, ke nun la rotondo de sankta Nikolao en Cieszyn troviĝas ĉe la romia itinero kondukanta tra Pollando, ĉar la plej malnovaj setlospuroj sur la Kastela Altaĵo devenas el la romia epoko, el la 5-a jarcento antaŭ nia erao.

El la elsendo 08.05.2020. Legas Barbara – 6’52”


---

# Proprecoj de kupro kaj kronviruso

**Published:** 2020-05-12

**URL:** https://pola-retradio.org/2020/05/proprecoj-de-kupro-kaj-kronviruso/

**Categories:** Sciencaj informoj

**Audio:** /wp-content/uploads/2020/05/sc_tm_kupro-kiel-kontraubakteria-kaj-kontrauvirusa-rimedo_0133.mp3, /wp-content/uploads/2020/05/sc_tm_kupro-kiel-kontraubakteria-kaj-kontrauvirusa-rimedo_0133.mp3?_=62

La apliko de kupro por la kuracaj celoj estis konata jam en la antikva Egipto, sed nun oni malkovras tion denove. Sciencistoj el la usona Purdue University en Indianao konstatis, ke kiel kroma armilo kontraŭ COVID-19 povas iugrade  roli ĝuste ĉi tiu metalo. Analizante la konduton de bakterioj sur diversaj surfacoj ili  malkovris eksterordinarajn proprecojn de kupro. Nome en rekta kontakto ĝi mortigas bakteriojn liberigante jonojn, kiuj disŝiras ilian ĉelmembranon. Kaze de viruso kupro detruas ĝian DNA kaj RNA. Se la viruso sur plasta surfaco povas transdaŭri ĝis 72 horoj sur la kupra ĝi restas aktiva nur  kvar horojn.  La glata surfeco de kupro ne liveras multajn konektopunktojn inter la metalo kaj mikroorganismo tial la traiĝado de jonoj el la kupro al bakterio postulis tioman tempon. Tiun rezulton eblis plibonigi dank’ al nova lasera prilaboro de la metalsurfaco, en kies sekvo ĝi perdas sian glatecon. Tiucele en nanoskalo oni gravuris la metalsurfacon tiel vastigante ĝian spacon.  Tio ebligis grandigi la kvanton de la traiĝantaj jonoj.  Dum testoj la traktita tiel kuprosurfaco dum apenaŭ 40 minutoj tutece eliminis tiajn bakteriojn kiel E.coli aŭ Staphylococcus aureus.

El la elsendo 12.05.2020. Legas Tomek – 1’33”


---

# E_elsendo el la 12.05.2020

**Published:** 2020-05-12

**URL:** https://pola-retradio.org/2020/05/e_elsendo-el-la-12-05-2020/

**Categories:** Elsendoj

**Audio:** https://pola-retradio.org/wp-content/uploads/2020/05/RetRadio_12.05.2020_mardo_962.mp3

Podkasto: Ludu en nova fenestro | Elŝutu

La 962-a E_elsendo el la 12.05.2019 ĉe www.pola-retradio.org

En la nunsemajna literatura segmento ni prezentas la 94-an fragmenton de la romano de Henryk Sienkiewicz „Quo Vadis” en la E-traduko de Lidia Zamnhof. La elsendon komencas mallonga kronvirusa kroniko, post kiu sekvas informoj pri kunlabora kontrakto inter la pola elektronika nuboperatoro kaj Microsoft kaj pri pliaj polaj proponoj por la listo de Unesko pri la monda kulturheredaĵo. La sciencbultena temo traktas apartajn proprecojn de kupro aplikeblajn en la kuracado, interesajn ankaŭ laŭ la vidpunkto de la kronvirusa epidemio. Muzike akompanas nin hodiaŭ Andrzej Tomecki. La interreta foto apudanta la programinformon rilatas al la pola tradcio de falkodresado, kiun Pollando kune kun aliaj ŝtatoj proponis por Unesko-listo de la monda kulturheredaĵo En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el nia elsendo. Niaj ĉepaĝaj rubrikoj enhavas cetere centojn da malpli novaj aŭdo-/legodokumentoj kun la indiko de i.a. tempodaŭro. Hodiaŭ ili aldoniĝas en la rubrikoj „novaĵoj” kaj „sciencaj informoj”. Dank’ al ĉi tiu nia servo eblas efike altigi la aŭdokomprenon kaj parolkapablon. Uzu do ĝin mem kaj rekomendu al aliaj. La elsendo estas aŭdebla ankaŭ en jutubo ĉe la kanalo Espero2009; ĝi ebligas laŭplaĉe reguligi la parolrapidecon: https://www.youtube.com/results?q=pola+retradio&sp=CAI%253D


---

# E_elsendo el la 15.05.2020

**Published:** 2020-05-15

**URL:** https://pola-retradio.org/2020/05/e_elsendo-el-la-15-05-2020/

**Categories:** Elsendoj

**Audio:** https://pola-retradio.org/wp-content/uploads/2020/05/RetRadio_15.05.2020_vendredo_963.mp3

Podkasto: Ludu en nova fenestro | Elŝutu

La 963-a E_elsendo el la 15.05.2020 ĉe www.pola-retradio.org

Nia nunsemajna felietono estas dediĉita al la figuro de Władysław Turowicz, polo kaj samtempe la nacia heroo de Pakistano, la kunestablinto de la Pakistanaj Aerfortoj. Nia kronvirusa kroniko informas i.a. pri pliaj mildigoj de kronvirusaj rigoroj en Pollando. Sekvas ĝin abundaj kulturkronikaj informoj pri la kultura oferto de Poznano por la pandemia tempo, pri tri historiaj tolaĵoj revenintaj al la restaŭrata kastelo en Książ (la sudokcidenta Pollando), pri retrovitaj romiepokaj moneroj en la orienta Pollando. La E-komunumaj informoj rilatas al kelklingva fotoalbumo (ankaŭ E-lingva) pri Oomoto de Bill Roberts, pri la rete okazonta IMEK de esperantistaj medicinistoj. Muzike ni memorigas la kanton de Anjo Amika „Trovis mi Patrujon” kaj de JoMo „Sur la mar’, devenantan el la KD „JoMo friponas” eldonita de Vinilkosmo. La interreta foto akompananta nian programinformon prezentas romiajn monerojn hazarde retrovitajn sur farmista kampo. Eksterelsende tradicie troviĝas en la unuopaj rubrikoj de nia paĝo paralele legeblaj kaj aŭdeblaj tekstoj el la hodiaŭa programo. Temas pri „kulturkronikaj informoj” kaj „felietonoj”. Ne hezitu uzi tiun ĉi servon mem kaj rekomendi al aliaj kiel efikan manieron altigi la aŭdokomprenon kaj parolkapablon. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D . I.a. pere de ĝi vi povas rapidigi aŭ malrapidigi la parolrapidecon konforme al viaj bezonoj.


---

# Kulturoferto de Poznano por la tempo de pandemio

**Published:** 2020-05-15

**URL:** https://pola-retradio.org/2020/05/kulturoferto-de-poznano-por-la-tempo-de-pandemio/

**Categories:** Kulturkroniko

**Audio:** /wp-content/uploads/2020/05/kk_mj_Kultura-oferto-de-Poznano-por-la-pandemiperiodo_054.mp3, /wp-content/uploads/2020/05/kk_mj_Kultura-oferto-de-Poznano-por-la-pandemiperiodo_054.mp3?_=63

Dank’ al la kampanjo „#kultura na wynos” – „Kulturo kunportebla” poznanaj kulturinstitucioj ebligas rigardi filmojn, aŭskulti koncertojn, viziti ekspoziciojn. Ekzemple en la Kulturcentro Zamek kadre de la virtula vizito eblas konatiĝi kun la ekspozicio, pri kiu ni jam informis en niaj elsendoj, „Nekonata impresionismo: Manet, Pissaro kaj iliaj nuntempuloj”. Alia disponigita ekspozicio estas titolita „Frida Kahlo kaj Diego Rivera. Pola kunteksto”. La jutuba kanalo de la Kulturcentro Zamek proponas  raportojn pri literaturaj renkontiĝoj aŭ aŭskulti recitatajn pooeziaĵojn en la plenumo de ties aŭtoroj el la festivalo „Poznano de Poetoj”. La Palaca Kinejo de la centro en sia socia portalo disponigis filmojn premiitajn dum la festivalo OFF CINEMA.

El la elsendo 15.05.2020. Legas Maciek – 0’54”


---

# Trezoro de antaŭ 2 mil jaroj

**Published:** 2020-05-15

**URL:** https://pola-retradio.org/2020/05/trezoro-de-antau-2-mil-jaroj/

**Categories:** Kulturkroniko

**Audio:** /wp-content/uploads/2020/05/kk_mj_Romiaj-moneroj-en-orienta-Pollando_0134.mp3, /wp-content/uploads/2020/05/kk_mj_Romiaj-moneroj-en-orienta-Pollando_0134.mp3?_=64

Preskaŭ du mil arĝentajn monerojn el la romia epko retrovis neatendite serĉanto de la bestkornaro en la sudorienta Pollando. Laŭ arkeologoj ĉirkaŭ 5,5-kilograma trezoro apartenas al la plej grandaj en nia lando, la plej granda en Lublin- regiono. Pri la trovaĵo informis la direktoro de Muzeo en Hrubieszów, al kiu la moneroj estis transdonitaj en marto. Pliaj  esploroj de arkeologoj kaj volontuloj sur la kultivata grundo, sur kiu la trezoro estis retrovita ebligis malkovri 137 pliajn monerojn. Laŭ la direktoro de la muzeo Bartłomiej Bartecki ĉiuj momenoj origine troviĝis en unu ujo – ligna kesto aŭ leda sako, kiuj dum jaroj putriĝis kaj la moneroj – pro la uzo de agrikultraj maŝinoj disŝutiĝis sur la surfaco de 100 metroj. La plej malnovaj denaroj prezentas la bildon de la cezaro Nerwa,  la malpli fruaj la cezaron Septimo Severo. La valoro de la trovaĵo eglas al pli-malpli sesjara soldatpago de romia legiano en tiu periodo meze enspezanta 300 denarojn jare. Nun la monerojn analizos ekspertoj el la Varsovia Universitato. Tio postulos ĉirkaŭ unu jaron. La muzeo en Hrubieszów deziras tamen baldaŭ, almenaŭ limigite, prezenti la trovaĵon publike. Pro la kronviirusa pandemio en la plej proksima periodo estos prilaborita virtuala ekspozicio.

El la elsendo 15.05.2020. Legas Maciek – 1’34”


---

# Tri tolaĵoj el la iama princa kolekto denove en Książ

**Published:** 2020-05-15

**URL:** https://pola-retradio.org/2020/05/tri-tolajoj-el-la-iama-princa-kolekto-denove-en-ksiaz/

**Categories:** Kulturkroniko

**Audio:** /wp-content/uploads/2020/05/kk_gk_Tri-historiaj-tolajoj-denove-en-Ksiaz_0117.mp3, /wp-content/uploads/2020/05/kk_gk_Tri-historiaj-tolajoj-denove-en-Ksiaz_0117.mp3?_=65

Tri tolaĵoj el la iama princa kolekto de la familio Hochberg von Pless post pli ol 80 jaroj revenis al la kastelo Książ en Wałbrzych (la sudokcidenta Pollando). Deponis ilin en la kastelo la nepo de la princino Daisy, Bolko von Pless. Ili revenos al la rekonstruataj apartamentoj de la princino.  Temas pri la portreto de grafo Bolko von Hochber kun blanka ŝafhundo kaj du pejzaĝoj de Wałbrzych-montoj. La kastelo Książ apartenas al la plej grandaj turismaj atrakciaĵoj de la Malsupra Silezio. Ĝia historio radikas en la 13-a jarcento, kiam laŭ iniciato de princo Bolko la 1-a Severa kreiĝis la unuaj konstruaĵoj de la fortreso. La kastelo apartenis al Piast-dinastiaj princoj ĝis la fino de la 14-a jarcento. Fine de la 15-a jarcento por mallonge ĝi fariĝis proporaĵo de Vladislavo Jagelonido. Poste ĝia posedanto estis la familio Hochberg, ĝis kiam la kastelon en 1941 konfiskis germanoj. En la kastelo de kelka tempo  daŭras diversetapaj restaŭristaj laboroj.

El la elsendo 15.05.2020. Legas Gabi – 1’17”


---

# Koninda polo: Władysław Turowicz

**Published:** 2020-05-15

**URL:** https://pola-retradio.org/2020/05/koninda-polo-wladyslaw-turowicz/

**Categories:** Felietonoj

**Audio:** /wp-content/uploads/2020/05/fel_bp_Koninda-polo_Wladyslaw-Turowicz.mp3, /wp-content/uploads/2020/05/fel_bp_Koninda-polo_Wladyslaw-Turowicz.mp3?_=66

“Kaj lumradio, kiun Suno etos

Sur la susuran martavolon petolante

Ne dronas, sed kiel ĉielarko eriĝante

en la ĉielon, de kie ĝi venis, revenos…”

Tiu ĉi citaĵo el Adam Mickiewicz troviĝas sur la tomboŝtono de nia hodiaŭa heroo en Karaczi, la mortinta antaŭ 40 jaroj polo, la kreinto de la Pakistanaj Aerfortoj. La 2-a mondmilito, kiu finiĝis antaŭ 75 jaroj signifis ne nur venkon super la germana faŝismo, sed –  kiel evidentiĝis – havis gravajn sekvojn por multaj popoloj en la tuta mondo. Pri tiuj en la centra kaj orienta Eŭropo ni parolis plej ofte. Sed, kiam la 2-a modmilito finiĝis, en alia mondoparto akcelis la malkomponiĝo de la Brita Hindio. En la sekvo de tiu procezo kreiĝis la sendependa Pakistano kaj Hinda Unio. Tio ne okazis sen sangoverŝo kaj pogromoj. Oni diras pri 500 mil viktimoj, pri dek kelkaj milionoj devigitaj fuĝi forlasante siajn hejmojn. La traktatoj ne klarigis multajn esencajn demandojn, kiel ekzemple la limformiĝon kun Hinda Unio kaj Ĉinio. Pakistananoj urĝe bezonis formi siajn ŝtatstrukturojn, nepre bezonis proprajn militfortojn, ĉar defendo kontraŭ multe pli  multnombraj najbaroj kaj minaco de pliaj konfliktoj ŝajnis neeviteblaj. Samtempe defendo de la vasta teritorio ne estis ebla sen moderna aviado, pri kiu Pakistano ne disponis. En 1947 al Britio venis pakistana delegacio, kies tasko estis trovi spertoplenajn, fidindajn pilotojn, kiuj povus helpi en kreo de la Reĝaj Pakistanaj Aerfortoj. La Britaj Aerfortoj, RAF post la milito verdire estis en febla stato, tamen en Britio troviĝis polaj pilotoj, famiĝintaj pro la heroeco kaj sukcesoj en la batalo defende por Britio en 1941. RAF rekomendis ĝuste ilin. Tiel do sub la gvido de juna oficiro Władysław Turowicz trideko da polaj pilotoj kaj tenikistoj ekflugis al Karaczi. Kiu estis Właysław Turowicz ? Li naskĝis en 1908 en la loko Zubir en Siberio en la pola familio ekzilita de caro ĝis la rusa-ĉina limo. Tie lia patro, alte taksata kontinenta konstruinĝeniero, ricevis laboron ĉe la projektado de fervojo. Kiam post la 1-a mondmilito Pollando regajnis la suverenecon la tuta familio decidis reveni al la patrolando, kiun ili atingis en 1922. Juna Władysław fasciniĝinta pri aviado kaj aviadteknologioj komencis inĝenieriajn studojn en la prestiĝa fakultado pri aviado de la Varsovia Politekniko, samtempe membriĝante en la Varsovia Aeroklubo. En ĝi li konatiĝis kun sia estonta edzino, glisilpiloto Zofia Szczecińska, sed la eksplodo de la 2-a mondmilito portempe malebligis iliajn geedziĝajn planojn. Władysław Turowicz estis mobilizita al la Polaj Aviadfortoj kiel rezerva oficiro-inĝeniero. Post la atako de Germanio kontraŭ Pollandon li estis retirita al Rumanio. Tie retrovis lin Zofia, kiu  – ankaŭ mobilizita de la Pola Armeaj Fortoj servis en Rumanio kiel kuriero. Rapide jam en novembro 1939 ili geedziĝis kaj komune daŭrigis konspirlaboron. Pliaj militsortoj kondukis ilin al Francio, sekve al Britio. Tie ili trafis al RAF, la Aerfortoj de Britio, kiu estis vera bastiono de polaj aviadistoj. Władysław komencis laboron kiel kontrolinspektoro pri la teknika stato de aviadiloj, ankaŭ koncerne kraŝakcidentojn. Tio estis – kvankam ne spektakleca  tamen – multe respondeca laboro, ebliganta tamen kolekti multajn gravajn spertojn, kiujn li povis utiligi estonte en Pakistano. Tiu pakistana vivepizodo komenciĝis en la aviadilo portanta lin kun 30-o da aliaj polaj pilotoj por trijara kontrakto en Pakistano,  dum kiu li dividis siajn sciojn kaj kapablojn en la Reĝaj Aerfortoj de ĉi tiu lando. Turowicz establis teknikajn institutojn en Karaczi, instruis kaj altigis la rangon de la Akademio de la pakistanaj aerfortoj, kie li laboris kiel ĉefsciencisto.  Li kiel ĉiam povis kalkuli je helpo de sia edzino Zofia, civila piloto instrukcianta por la bezonoj de Pakistano glisilpilotojn kaj paraŝutistojn, inkluzive de virinoj. Rapide la talentoj de Turowicz ne sole kiel instrukiciisto, sed ankaŭ inĝeniero estis aprecitaj. Multiĝis avancoj kaj distingoj. I.a. en 1960 li fariĝis Air Commodore, anstataŭanto de la komandanto de la Aviada Stabo de la Pakistanaj Aerfortoj. Famiĝinte kiel „defendanto de Lahore” en la dua batalo konkere por Kaŝmiro li estis avancita ĝis la grado de generalo. Post la militista emeriuro Turowcz ne ĉesis aktivi. En 1967 li fariĝis la komandanto de la Komisiono por la Esploroj de la Kosmo kaj supera Atmosfero (SUPARCO), la landa kosma aganetejo de Pakistano. Tie li gvidis preparojn al la raketa kaj kosma programoj edukante palestinajn astronaŭtojn proksime kunlaborante kun Abdus Salam, pakistana teoria fizikisto, pli posta Nobel-premiito. Ambaŭ laboris pri evoluigo de la pakistana nuklea programo. Antaŭ sia morto Turowicz komencis konstruprojekton de la pakistana satelito, sed la fruktojn de ĉi tiu labro li ne ĝisatendis. Li mortis pro aŭtomobila akcento en januaro 1980.  Li estis entombigita en la kristana tombejo en Karaczi. 12-jarojn poste ekapudis lin la edzino, Zofia.

El la elsendo 15.05.2020. Legas Barbara – 7’44”


---

# Eksterordinaraj naĝistaj naĝiloj

**Published:** 2020-05-19

**URL:** https://pola-retradio.org/2020/05/eksterordinaraj-nagistaj-nagiloj/

**Categories:** Sciencaj informoj

**Audio:** /wp-content/uploads/2020/05/sc_tm_Kontraubakteriaj-kaj-kontraumikozaj-nagiloj_0112.mp3, /wp-content/uploads/2020/05/sc_tm_Kontraubakteriaj-kaj-kontraumikozaj-nagiloj_0112.mp3?_=67

Kvankam sur la merkato ne mankas naĝistaj naĝiloj, tamen ĝis nun mankis tiuj, kiuj estus amikaj por la homa haŭto kaj samtempe protektus kontraŭ bakterioj kaj mikozoj. Tiun breĉon plenigas naĝistaj naĝiloj projektitaj de la polaj sciencistoj el la Universitato de Katowice kaj el tiu-ĉi urba Akademio de la Fizika Aktivado jam patentumitaj en Pollando kaj la Eŭropa Unio. Ili estas tre leĝeraj, produktitaj el konraŭbakteriaj kaj kontraŭmikozaj materialoj, sekuraj por piedartikoj kaj genuoj. La polaj naĝiloj estas elastaj, dank’ al kio en malpli signifa gradio ili ŝarĝas piedartikojn, do povas esti uzataj de personoj suferintaj la ĉi-koncernajn lezojn. Ili taŭgas krome en la rekapabligado de vertebraro kaj firmigado de la profundaj muskoloj. Dank’ al konforma profilumo ili grandigas  rapidecon kaj efikecon de la naĝado laŭ diversaj stiloj. Pro siaj kontraŭbakteriaj kaj kontraŭmikozaj proprecoj ili povas havi apartan signifon en publikaj basenoj kaj en luejoj de naĝistaj akcesoraĵoj.

El la elsendo 19.05.2020. Legas Tomek – 1’12”


---

# E_elsendo el la 19.05.2020

**Published:** 2020-05-19

**URL:** https://pola-retradio.org/2020/05/e_elsendo-el-la-19-05-2020/

**Categories:** Elsendoj

**Audio:** https://pola-retradio.org/wp-content/uploads/2020/05/RetRadio_19.05.2020_wt_964.mp3

Podkasto: Ludu en nova fenestro | Elŝutu

La 964-a E_elsendo el la 19.05.2019 ĉe www.pola-retradio.org

Antaŭ unu semajno la jubileon de 10-jariĝo solenis la E-libraro en Bjalistoko. Tio estas la okazo ne sole por gratuli al la bjalistokaj esperantistoj, sed ankaŭ por gastigi antaŭ nia mikrofono Ela Karczewska, kiu ekde la komenco zorgas pri ĝiaj kolektoj. En la komenco aŭdiĝas mallonga kronvirusa kroniko, post kiu sekvas aktualaĵoj. Ni informas pri la lastaj formalaĵoj por elkonstruo de la gaskondukilo Baltic Pipe, pri nova promenejo tra la arbobranĉaro apud Poznano kaj pri unu el la plej belaj en Eŭropo tegmentaj parkoj, kiu troviĝas en Varsovio. La sciencbultena temo riltas al polaj kontraŭbakteriaj kaj kontraŭmikozaj naĝiloj. Muzike ni prezentas la kanzonon „Pli da fort’”en la plenumo de Bjalistokaj Prezentaĵoj. La interreta foto apudanta la programinformon prezentas fragmenton de la surtegmenta parko en Varsovio sur la konstruaĵo de la Universitata Biblioteko. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el nia elsendo. Niaj ĉepaĝaj rubrikoj enhavas cetere centojn da malpli novaj aŭdo-/legodokumentoj kun la indiko de i.a. tempodaŭro. Hodiaŭ ili aldoniĝas en la rubrikoj „novaĵoj” kaj „sciencaj informoj”. Dank’ al ĉi tiu nia servo eblas efike altigi la aŭdokomprenon kaj parolkapablon. Uzu do ĝin mem kaj rekomendu al aliaj. Eksterelsende en la rubriko „Antaŭ la mikrofono” troviĝas eksterelsende interparolo kun nia antaŭmikrofona gasto. La elsendo estas aŭdebla ankaŭ en jutubo ĉe la kanalo Espero2009; ĝi ebligas laŭplaĉe reguligi la parolrapidecon: https://www.youtube.com/results?q=pola+retradio&sp=CAI%253D


---

# Ela Karczewska pri la E-libraro en Bjalistoko

**Published:** 2020-05-19

**URL:** https://pola-retradio.org/2020/05/ela-karczewska-pri-la-e-libraro-en-bjalistoko/

**Categories:** Antaŭ la mikrofono

**Audio:** /wp-content/uploads/2020/05/bp-kun-Ela-Karczewska_10-jarigo-de-E-libraro_1217.mp3, /wp-content/uploads/2020/05/bp-kun-Ela-Karczewska_10-jarigo-de-E-libraro_1217.mp3?_=68

Antaŭ unu semajno la jubileon de 10-jariĝo solenis la E-libraro en Bjalistoko. Tio estas la okazo ne sole por gratuli al la bjalistokaj esperantistoj, sed ankaŭ por gastigi antaŭ nia mikrofono Ela Karczewska , kiu ekde la komenco zorgas pri ĝiaj kolektoj. El la elsendo 19.05.2020 – 12’17”


---

# E_elsendo el la 22.05.2020

**Published:** 2020-05-22

**URL:** https://pola-retradio.org/2020/05/e_elsendo-el-la-22-05-2020/

**Categories:** Elsendoj

**Audio:** https://pola-retradio.org/wp-content/uploads/2020/05/RetRadio_22.05.2020_vendredo_965.mp3

Podkasto: Ludu en nova fenestro | Elŝutu

La 965-a E_elsendo el la 22.05.2020 ĉe www.pola-retradio.org

Hodiaŭ ni proponas enrigardi kaj trafoliumi kun ni kelkajn E-gazetojn. Temas pri la 2-aj numeroj de „Esperantolehti” kaj „La Revuo Orienta”, pri la nunjara kajero de TAKE, dediĉita al arkitekturo, pri la 56-a numero de la bita bulteno el Vieno „La Bulteno”. En la komenco de la programo ni prezentas kronvirusan kronikon. La kulturrilataj informoj koncernas la statistikaĵojn pri la vizitoj en muzeoj en 2019 kaj rekonstruon de palaco en la loko Sztynort. La E-komunuma segmento prezentas la novan estraron de Hodler-instituto kaj informas pri la korealingva versio de la dramo de Julian Modest „Ni vivos”. Muzike ni prezentas fragmente la kanzonon „Violbukedo” en la plenumo de Attila Schimmer. La interreta foto akompananta nian programinformon prezentas detalon el la iama aspekto de la palaco en Sztynort, nun restaŭrata. Eksterelsende tradicie troviĝas en la unuopaj rubrikoj de nia paĝo paralele legeblaj kaj aŭdeblaj tekstoj el la hodiaŭa programo. Temas pri „kulturkronikaj informoj” kaj „felietonoj”. Ne hezitu uzi tiun ĉi servon mem kaj rekomendi al aliaj kiel efikan manieron altigi la aŭdokomprenon kaj parolkapablon. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D . I.a. pere de ĝi vi povas rapidigi aŭ malrapidigi la parolrapidecon konforme al viaj bezonoj.


---

# Palaco en Sztynort rekonstruata

**Published:** 2020-05-22

**URL:** https://pola-retradio.org/2020/05/palaco-en-sztynort-rekonstruata/

**Categories:** Kulturkroniko

**Audio:** /wp-content/uploads/2020/05/kk_mj_Palaco-en-Mazurio-rekonstruata_0101.mp3, /wp-content/uploads/2020/05/kk_mj_Palaco-en-Mazurio-rekonstruata_0101.mp3?_=69

Sztynort, vilaĝo en la Mazuria Lagoregiono estas konata al miloj da navigantoj, kiel la plej granda lagohaveno en ĉi tiu regiono. Por historiŝatantoj temas pri loko grava ankaŭ pro tio, ke en la loka 17-jarcenta  palaco rezidis ĝis la fino de la 2-a mondmilito unu el la plej eminentaj prusaj gentoj, Lehndorff. El ĉi tiu familio deriviĝis i.a. unu el la varmiaj episkopoj, multaj ĝiaj membroj servis en la armeo kaj diplomataro same ĉe la pola kiel ankaŭ germana flankoj. De kelka tempo en la palaco kaj ĉirkaŭ ĝi daŭras renovigaj laboroj, pri kiuj zorgas Pola-Germana Fondaĵo Protektanta Kulturhavaĵojn.  La deziro de la fondaĵo estas loki en ĝi estonte  la muzeon de la orientprusa nobelaro. Parto de la hotelo estos transformita en hotelon. Nun daŭras renovigado de la tea pavilono, parka kapelo kaj iama grenejo.

El la elsendo 22.05.2020. Legas Maciek – 1’01”


---

# Poloj ŝatas muzeojn

**Published:** 2020-05-22

**URL:** https://pola-retradio.org/2020/05/poloj-satas-muzeojn/

**Categories:** Kulturkroniko

**Audio:** /wp-content/uploads/2020/05/kk_mj_Poloj-satas-muzeojn_054.mp3, /wp-content/uploads/2020/05/kk_mj_Poloj-satas-muzeojn_054.mp3?_=70

Pasintjare 1,6 milionoj da personoj vizitis polajn muzeojn. Temas pri 9-procenta kresko kompare al 2018. Je mil loĝantoj kalkuliĝis 1082 vizitantoj. Sole dum la Nokto de Muzeoj oni notis 798, 7 mil vizitantojn. Laŭ statistikoj de la Ĉefa Statistika Oficejo en 2019 en Pollando funkciis 959 muzeoj kaj ties filioj, je unu kaj duona procentoj pli ol 2018. La polaj muzeoj prezentis en 2019 2700 konstatajn ekspoziciojn kaj organizis 5 mil portempajn en la lando, inkluzive de 100 eksterlande. Plej multo, pli ol 77 procentoj apartenis al la publika sektoro.

El la elsendo 22.05.2020. Legas Maciek – 0’54”


---

# Foliume tra la E-Gazetaro – 22.05.2020

**Published:** 2020-05-22

**URL:** https://pola-retradio.org/2020/05/foliume-tra-la-e-gazetaro-22-05-2020/

**Categories:** Felietonoj

**Audio:** /wp-content/uploads/2020/05/fel_bp_El-la-E-Gazetaro_0830.mp3, /wp-content/uploads/2020/05/fel_bp_El-la-E-Gazetaro_0830.mp3?_=71

La kronvirusaj kuntekstoj evidente ne estas efemeraj en la E-Gazetaro. La pandemio daŭras, eĉ se en multaj landoj la rigoroj estas mildigataj. Esperoj pri tio regis en momento, kiam „Esperantolehti” – ”Esperanta Finnlando” estis pretigata – sed decidoj devis esti faritaj. Optimismige do sonas la teksto sub la vortoj de la prezidanto komence de la 2-a nunjara numero:

„PANDEMIO: Distanco inter la homoj. Tio ĉesos.

Solidareco inter la homoj. Tio daŭros”.

Tuomo Grundström rilatigas sin ne sole en la mesaĝo titolita  „Nia provizora stato” al la situacio en Finnlando, sed ankaŭ al la prokratsitaj aŭ nuligitaj E-aranĝoj.  Tiu situacio ne trafis la nunjarajn Vintrajn Tagojn, por kiu evento oni ne venis multnombre, sed povis okazi novaj elektoj. Al la tuta estraro de AEF kun la reelektita prezidanto Tuomo Grundström ĉefloke, ni gratulas. Kun intereso mi tamen notas, ke en AEF-estraro  estas respondeculo i.a. pro kontaktoj al Pollando.  Kiel ni ekscias aldone, la vintraj tagoj estis la okazo por kunfandiĝo de E-Ligo de Finnlandaj Instruistoj kun AEF. En la kunteksto de la kronvirusa realo apartan emfazon ricevas paĝoj kun salutoj de membroj. Jen per la fotoj – tiu de elalbuma eta Aida Uber, kaj Ewa kun la hundo Tarmo fone de insulara urbo Pargas. Jen per miniraportoj. Jukka kaj Terhi L. el Tampere – priskribas kvarantenan apartiĝon – en kiu unuflanke mankas vizitoj en biblioteko kaj realaj diservoj, sed aliflanke „tre rapide evidentiĝis, ke promeni aŭ marŝi ekstere estas necese por restarigi siajn korpajn fortojn”. Kristina konfesas tion, kio ja estas propra por ni ĉiuj en diversaj landoj „Estas multo, kion mi povus fari hejme, ekzemple purigadon, sed tio estas teda”. Jorma Akomäki, ne kaŝante, ke nun en la fermita flegejo la rulseĝo iomete katenas lin, tamen reliefigas la legoeblecojn kaj babiladon kun samdomanoj, kiuj – kiel li sprite atentigas – ne ĉiuj estas memormalsanuloj. En alipaĝa kontribuo la sama aŭtoro ankoraŭfoje referencas al la medikamento por sendormaj noktoj, kiuj liakaze fariĝis libroj. Kaj tiukuntekste li mencias la lernolibron de la pola lingvo por britoj el la periodo de la 2-a mondmilito, trezoro – atentigas Jorma – kun ĝustaj respondoj por multegaj taskoj kaj ekzercoj, kiu havas ĉ. 500 paĝojn. Du apartaj materialoj en la 2-a numero de „Esperantolahti” ligiĝas kun kontaktoj kun afrikanoj. La unua estas la sinprezento de Fadhili Enzo Martin, esperantisto kiu en sia letero unuflanke emfazas, ke intereso pri Esperanto en multlingva kontinento estas grandparte junularmovado, aliflanke  prezentas sin mem kaj la vivrealon, kiu devigis lin eskapi al  Burundo. Pri siaj kontaktoj kun afrikanoj vivantaj en Finnlando interese rakontas Börje Eriksson. En lia „Tri jaroj el la vivo esperante” leganto trovas krome filozofieman rezonadon en la kunteksto de kronviruso kaj repripenso de certaj valoroj. Mi citu mallonge: „Nun la nebalanco en la mondo estis reliefigita. La vorto Solidareco ŝajnas taŭga ĝenerale, se oni volas reveni al la eksa monda ordo. La nova praktiko de UEA apliki siajn prezojn laŭ la pagokapablo de diversaj landoj estas bonvena. Ni havas bonegan ilon je nia dispono, nian internacian lingvon, kiu celas esti universale taŭga. Uzi ĝin por pliaj servoj al la homoj en ĉiuj mondopartoj donos al ĝi pli grandan sencon”. Kaj laste, sed ne balaste tre plaĉis al mi rakonto pri la vera historio de leono en la finna blazono, kun atentigo, ke pli banale skribas pri ĝi vikpedio. Mi kontrolis. Efektive ! La 2-an numeron de „La Revuo Orienta” ornamas belega foto kun abunde neĝkovrita arbo, kiun mi ne rigardas atendante veran varman pintempon kun malŝato, kontraŭe kun nostaligo, ke ĉi vintre mankis neĝo kaj frosto. Ene de la numero evidentiĝas, kiu „kulpas pri ĉi tiu” foto. Tion klarigas ĝia aŭtorino Aleksandra Wanatuki mallonge prezentante sin mem kaj sian vojon al serioza okupiĝo pri la fotografado. La redakcio informas, ke ŝiaj fotoj ornamos la revukovrilon ĉiun duan monaton. Ni atendas ! En la 2-a numero de la organo de Japana E-Instituto prezentas sin Josef Ǩriž el Ĉeĥio, plurlingvulo kiu post kvarmonata lingvolernado povis legi la tutan romanon. Kiel aparte interesan en ĉi tiu numero de „La Revuo Orienta” mi trovas raporton de KIMURA Goro Christoph pri surpapera simpozio okaze de la 100-jariĝo de JEI, kiu okazis sub la tegmenta titolo „La rolo de lingvoj fronte al defioj  de la tergloba epoko”. Ĉiuj interesiĝantoj pri faka apliko de Esperanto kun intereso bonvenigis la nunjaran kajeron de Tutmonda Asocio de Konstruistoj Esperantistaj dediĉitan al la tegmenta temo „Arkitkturo”. Oni trovas en ĝi artikolojn i.a. pri antikvaj fenestroj en Ĉinio, pri harmonio kaj proporcio en arkitekturo, pri ĉerpentajoj  el diversaj urboj. Aparta artikoleto estas dediĉita al Ludoviko Zaleski-Zamenhof kiel fakulo pri betono. Rilate la ĉerpentaĵojn el diversaj urboj unu el la kontribuoj rilatas al ŝtala ĉerpentaĵo en Vieno. Tio estu por  mi la okazo por danke konfirmi la ricevadon de la elektronikaj numeroj de „La Bulteno”, dulingva magazino aperanta en Vieno kun la tekstoj de Renate kaj Walter Klag. Ĝia lasta numero estas grandpaĝe dediĉita al la 2-miljara historio de Vieno „Vindobona estis urbo”. Pliaj informoj rilatas al renaskiĝo de la monunuo stelo kaj i.a. al la rolo en ĝia estiĝo de Julia Isbrücker. Cetere por niaj aŭskultantoj povas esti interesa la informo, ke en nia E-komunumo ekzistas faka Esperanto-Numismatika Asocio, kiu aperigas „Esperantan Numismatikon” . Tiom foliuminte kaj enrigardinte la lastatempe venintajn al la Redakcio E-gazetojn.

El la elsendo 22.05.2020. Legas Barbara – 8’30”


---

# Pandemio kaj la monda komerco

**Published:** 2020-05-26

**URL:** https://pola-retradio.org/2020/05/pandemio-kaj-la-monda-komerco/

**Categories:** Novaĵoj

**Audio:** https://pola-retradio.org/wp-content/uploads/2020/05/w_mj_La-pandemio-kaj-la-monda-mastrumado_0116.mp3, https://pola-retradio.org/wp-content/uploads/2020/05/w_mj_La-pandemio-kaj-la-monda-mastrumado_0116.mp3?_=72

Ekspertoj el la Pola Ekonomika Instituto asertas, ke la pandemio grave influos la mondan komercon kaj la formon de la globskalaj liverĉenoj. Malkreskos spezoj, la komerco reakiros regionan karakteron,  kreskos protektismo kaj la rolo de Ĉinio malkreskos. Oni atentigas, ke Covid-19 senmaskigis la malfortaĵojn de la aktuala modelo, en kiu internaciaj korporacioj signifan parton de la plej laborrbaj produktoetapoj lokis en Ĉinio. La problemoj ligitaj kun certigo de liveroj de duonproduktoj el ĉinaj fabrikoj devigas ilin nun serĉi novajn solvojn. Inter ili estos diseriĝo de liverĉenoj, kio plibonigos sekurecon,  transmeto de pli granda parto de la produktado en la proksimecon de la lando, en kiu troviĝas la firmaa sidejo. Tio koncernas aparte strategiajn branĉojn, al kiuj lastatempe oni kalkulas produktadon de medikamentoj. Aparte subiĝema je la postpandemiaj ŝanĝoj estos produktado de komputiloj, elektroniko kaj optikaj elfaraĵoj, de elektraj aranĝaĵoj, motorizo kaj farmacio.

El la elsendo 26.05.2020. Legas Maciek – 1’16”


---

# Koralaj rifoj pli imunaj je altaj temperaturoj

**Published:** 2020-05-26

**URL:** https://pola-retradio.org/2020/05/koralaj-rifoj-pli-imunaj-je-altaj-temperaturoj/

**Categories:** Sciencaj informoj

**Audio:** https://pola-retradio.org/wp-content/uploads/2020/05/sc_tm_Por-savi-australiajn-Koralajn-Rifojn_0104.mp3, https://pola-retradio.org/wp-content/uploads/2020/05/sc_tm_Por-savi-australiajn-Koralajn-Rifojn_0104.mp3?_=73

La aŭstralia scienca agentejo CSIRO informis, ke oni sukcesis grandigi la imunecon de koralaj rifoj je altaj temperaturoj. La kreskanta temperaturo de la mara akvo kaŭzas, ke ili perdas la etajn glonojn, kiuj simbioze vivas en ili. Sekve de tio koraloj blankiĝas kaj estas subnutritaj.  La kolektivo de doktoro Patrick Buerger el CSIRO kreis en laboratorio mikroalgojn, kiuj toleras altajn temperaturojn. Komence de la nuna jaro en la Granda Korala Rifo en Aŭstralio okazis amasa blankĝo de koraloj, la tria dum la lastaj tri jaroj. Du similaj kazoj estis notitaj en 2016 kaj 2017. Du trionoj de la Granda Korala Rifo, la plej granda ĉi-speca sistemo en la mondo estis difektitaj. La aŭtoroj de la malkovro esperas, ke la malkovro protektos la koralajn rifojn minacitajn de formorto. La rezistaj je varmo simbiozaj glonoj aldone pli bone frontas fotosintezon.

El la elsendo 26.05.2020. Legas Tomek – 1’04”


---

# Silikona rubando monitoras cerbon kaze de lezo

**Published:** 2020-05-26

**URL:** https://pola-retradio.org/2020/05/silikona-rubando-monitoras-cerbon-kaze-de-lezo/

**Categories:** Sciencaj informoj

**Audio:** https://pola-retradio.org/wp-content/uploads/2020/05/sc_tm_Silikona-kaprubando-registranta-la-kaplezojn_0-52.mp3, https://pola-retradio.org/wp-content/uploads/2020/05/sc_tm_Silikona-kaprubando-registranta-la-kaplezojn_0-52.mp3?_=74

Ĝis nun oni malmulte esploris, kio okazas kun kortekso dum la kaplezo. Plej ofte tamen temas pri serioza akcidento. Aktuale polaj sciencistoj el la Vroclava Politekniko, en la suda Pollando,  laboras pri malpeza silikona rubado por la kapo, kiun oni povas surmeti ekzemple dum la sportaj ekzercoj. Ĝi ebligas monitori la cerbon kaze de lezo. Sed ne temas sole pri la sekvado kiel kreiĝas lezoj kaj misfunkciado de cerbo kaze de kontraŭpuŝiĝo aŭ falo. Ĝi povas helpi en laboroj pri rimedoj protektantaj la kapon, ekzemple dum la testado de kaskoj. La vroclavaj sciencistoj  testis jam sian silikonan rubandon i.a. helpe de volontuloj praktikantaj diversajn sportbranĉojn,  kiel ekzemple la usonan piedpilkon.

El la elsendo 26.05.2020. Legas Tomek – 0’52”


---

# E_elsendo el la 26.05.2020

**Published:** 2020-05-26

**URL:** https://pola-retradio.org/2020/05/e_elsendo-el-la-26-05-2020-2/

**Categories:** Elsendoj

**Audio:** https://pola-retradio.org/wp-content/uploads/2020/05/RetRadio_26.05.2020_mardo_966.mp3

Podkasto: Ludu en nova fenestro | Elŝutu

La 966-a E_elsendo el la 26.05.2019 ĉe www.pola-retradio.org

UEA anoncis organizon de kelkmonata reta Monda Festivalo, kadre de kiu estas planita virtuala Kongreso en la periodo, en kiu estis okazonta la 105-a UK en Montrealo. Ĝi estis revokita. Samtempe la E-komunumo evidente i.a. pro la kronvirusa pandemio virtualiĝas. Ni memorigas aliflanke el nia arkivejo intervjuon kun d-ro Ulrich Lins de antaŭ 15 jaroj, kiam ni solenis la 100-jariĝon de la unua E-kongreso en Bulonjo ĉe Maro, la kongreso, kiu fundamentis la kreiĝon de la reala E-komunumo. En la komenco aŭdiĝas mallonga kronvirusa kroniko, post kiu sekvas aktualaĵoj. Ni informas i.a. pri la situacio de la monda ekonomio en la pandemia kunteksto. La sciencbultenaj temoj rilatas i.a. al nova maniero savi la koralajn rifojn kaj al silikona rubando de polaj sciencistoj kontrolanta la kaplezojn. En Pollando hodiaŭ ni solenas Tagon de Patrino. Muzike do ni prezentas fragmenton de la kanzono „Dum kiu vivas via patrino” de Ĵomart kaj Nataŝa. La interreta foto apudanta la programinformon bildigas Grandan Aŭstralian Rifon, reference al unu el la sciencrubrikaj temoj. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el nia elsendo. Niaj ĉepaĝaj rubrikoj enhavas cetere centojn da malpli novaj aŭdo-/legodokumentoj kun la indiko de i.a. tempodaŭro. Hodiaŭ ili aldoniĝas en la rubrikoj „novaĵoj” kaj „sciencaj informoj”. Dank’ al ĉi tiu  servo eblas efike altigi la aŭdokomprenon kaj parolkapablon. Uzu do ĝin mem kaj rekomendu al aliaj. La elsendo estas aŭdebla ankaŭ en jutubo ĉe la kanalo Espero2009; ĝi ebligas laŭplaĉe reguligi la parolrapidecon: https://www.youtube.com/results?q=pola+retradio&sp=CAI%253D


---

# E_elsendo el la 29.05.2020

**Published:** 2020-05-29

**URL:** https://pola-retradio.org/2020/05/e_elsendo-el-la-29-05-2020-2/

**Categories:** Elsendoj

**Audio:** https://pola-retradio.org/wp-content/uploads/2020/05/RetRadio_29.05.2020_vendredo_967.mp3

Podkasto: Ludu en nova fenestro | Elŝutu

La 967-a E_elsendo el la 29.05.2020 ĉe www.pola-retradio.org

Nian hodiaŭan elsendon komencas kronvirusaj informoj i.a. pri la komenciĝonta sabate  lasta etapo de la forigado de la pandemiaj rigoroj en Pollando. La kulturtema kroniko prezentas novan subĉielan ekspozicion ĉe la parka barilo de la varsovia Łazienki el la kolektoj de la krakova Czartoryski-muzeo. Ni informas pri nova ekspozicio de  japanaj artistoj en la krakova Manggha-muzeo. En la E-komunuma segmento ni informas pri la forpasoj, kiuj en la ĵusaj tagoj trafis niajn vicojn. Temas pri brita aktivulo, ĉefdelegito de UEA Hilary Bill Chapman kaj Victor Sadler el Britio/Nederlando, eksa direktoro de UEA, redaktoro de „Esperanto”, lingvisto. Ni prezentas detalojn de la literatura konkurso de Bjalistoka E-Societo nunjare dediĉita al la pandemio. En la fino ni proponas renkontiĝon en Leterkesto. Muzike aŭdiĝas fragmente la E-versio de la meksika kanzono „Je via unua foj’ en la plenumo de Ĉente (Vicente Valdés Bejarano). La interreta foto akompananta nian programinformon prezentas verkon de japana artisto Araki el la krakova ekspozicio „Rande de ombro” funkcianta en Manggha-muzeo. Eksterelsende tradicie troviĝas en la unuopaj rubrikoj de nia paĝo paralele legeblaj kaj aŭdeblaj tekstoj el la hodiaŭa programo. Temas pri „kulturkronikaj informoj”. Ne hezitu uzi tiun ĉi servon mem kaj rekomendi al aliaj kiel efikan manieron altigi la aŭdokomprenon kaj parolkapablon. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D . I.a. pere de ĝi vi povas rapidigi aŭ malrapidigi la parolrapidecon konforme al viaj bezonoj.


---

# Nova ekspozicio en la muzeo Manggha

**Published:** 2020-05-29

**URL:** https://pola-retradio.org/2020/05/nova-ekspozicio-en-la-muzeo-manggha/

**Categories:** Kulturkroniko

**Audio:** /wp-content/uploads/2020/05/kk_gk_Nova-ekspozicio-en-la-krakova-Manggha_0114.mp3, /wp-content/uploads/2020/05/kk_gk_Nova-ekspozicio-en-la-krakova-Manggha_0114.mp3?_=1

Verkojn de du nuntempaj japanaj artistoj – fotografisto Nobuyoshi Araki kaj ceramikisto  Shiro Tsujimura  eblas rigardi en la krakova Muzeo Manggha. Ambaŭ artistojn ligas laboremo, senkompromisemo kaj sendependeco. Araki distanciĝas disde firmaj reguloj. Kreante propran arton li rompas certajn principojn i.a. moralajn en siaj erotikaj fotografaĵoj. Tsujimura referencante al tradiciaj japanaj teknikoj produkti ceramikaĵojn kreas aŭtorajn skulptistajn formojn. La ekspozicio estas titolita „Rande de ombro”. Ĝia aranĝo referencas al la grava en la japana estetiko principo, ke valoraj objektoj rigardataj en plena lumo perdas je sia valoro, fariĝante ordinaraj kaj banalaj. Ne la lumo, sed la ombro kaj duonlumo elstarigas misteran belon. La ekspozicio daŭros ĝis oktobro. Dume ĝi estas vizitiebla nur individue.

El la elsendo 29.05.2020. Legas Gabi – 1’14”


---

# Reproduktitaj verkoj en publika spaco

**Published:** 2020-05-29

**URL:** https://pola-retradio.org/2020/05/reproduktitaj-verkoj-en-publika-spaco/

**Categories:** Kulturkroniko

**Audio:** /wp-content/uploads/2020/05/kk_gk_Reproduktaoj-de-famaj-artverkoj-en-la-publika-spaco_0104.mp3, /wp-content/uploads/2020/05/kk_gk_Reproduktaoj-de-famaj-artverkoj-en-la-publika-spaco_0104.mp3?_=2

Reproduktaĵojn de 18 plej gravaj verkoj el la kolekto de la krakova Muzeo de Czartoryski-princoj – inkluzive de Damo kun ermeno, Panoramo kun mizerikorda Samaritano kaj murtapiŝo Ora Pluvo – eblas rigardi en la varsovia publika spaco. Tio estas verkoj el la kolekto de princino Izabela Czartoryski. Ili estas aktuale prezentataj sur la barilo de Łazienki-parko,  kaj ekde la 31-a de majo  ĝis la mezo de julio eblos rigardi ilin en la parko Agrikola. Aliflanke ekde fino de majo en Krakovo, de kie venis la reproduktaĵoj,  estos prezentata ekspozicio anoncanta novan sezonon de la reĝa Łazienki-Parko, la somera rezidejo de la reĝo Stanislao Augusto Poniatowski. Sur la placo antaŭ la krakova Nacia Muzeo estos rigardeblaj restaŭritaj  konstruaĵoj, kolekto de eŭropaj artverkoj kaj florantaj ĝardenoj.

El la elsendo 29.05.2020. Legas Gabi – 1’04”


---

# Diamanta vajco ebligis enrigardi la Terkernon

**Published:** 2020-06-02

**URL:** https://pola-retradio.org/2020/06/diamanta-vajco-ebligis-enrigardi-la-terkernon/

**Categories:** Sciencaj informoj

**Audio:** https://pola-retradio.org/wp-content/uploads/2020/06/sc_tm_Diamanta-vajco-helpis-esplori-la-terkernon_0211.mp3, https://pola-retradio.org/wp-content/uploads/2020/06/sc_tm_Diamanta-vajco-helpis-esplori-la-terkernon_0211.mp3?_=3

Nia scio pri la terkerno, kiu troviĝas en la profundo ekde 3 mil kilometrojn sub la terkrusto devenas el la observado de la sismaj ondoj, kiuj trapenetris la terkruston. La proprecoj de la terkerno estas esplorataj ankaŭ baze de teoriaj prikalkuloj kaj komputila modelado, ankaŭ dank’ al subigado de materialoj al ekstremaj temperaturoj kaj premo. Dank’ al tio estas sciate, ke la kerno konsistas el du partoj. Interna, firma – konsistanta ĉefe el fero kaj nikelo kaj ekstera, en kiu dominas likva fero. Nun japanaj sciencistoj sub la gvido de Yasuhiro Kuwayama el la Tokia Universitato rekreis laboratorie la ekstremajn kondiĉojn regantajn en la ekstera parto de la terkerno. Por atingi grandegajn premon kaj temperaturon estis aplikita altgrade specialigita diamanta vajco. Tiu tekniko ebligas teorian, nelimigitan en la tempo okazigadon de eksperimentoj. Ĝis nun oni sukcesis atingi kondiĉojn regantajn en la tera kerno nur dum kelkaj mikrosekundoj. Japanoj helpe de diamanta vajco subigis provaĵon de likva fero al premo de 116 GPa (gigapaskaloj), kaj sekve helpe de lasero varmigis ĝin ĝis la temperaturo de 4350 kelvinoj. Se tiu temperaturo plej verŝajne estas reala en la terkerno, la menciita premo estas iom malpli alta en la supra parto de la ekstera kerno ol atendite. Post la komparo de la rezultoj de la eksperimento kun la observodonitaĵoj Kuwayama kaj lia kolektivo komparis la termdinamikajn proprecojn de sia ferprovaĵo kun niaj  scioj pri la ekstera kerno. Estis konkludite, ke ĝi estas je 7,5 procentoj malpli densa ol likva fero. Tio signifas, ke troviĝas en ĝi multaj aliaj neidentigitaj ĝis nun elementoj. Materialo en la ekstera kerno fluas je 4 procentoj pli facile ol likva fero.

El la elsendo 02.06.2020. Legas Tomek – 2’11”


---

# Kreskas la nombro de azianoj laborantaj en Pollando

**Published:** 2020-06-02

**URL:** https://pola-retradio.org/2020/06/kreskas-la-nombro-de-azianoj-laborantaj-en-pollando/

**Categories:** Novaĵoj

**Audio:** https://pola-retradio.org/wp-content/uploads/2020/06/w_mj_Eksterlandaj-laboristoj-el-Azio-en-Pollando_042.mp3, https://pola-retradio.org/wp-content/uploads/2020/06/w_mj_Eksterlandaj-laboristoj-el-Azio-en-Pollando_042.mp3?_=4

Je 18 procentoj kreskis la nombro de laborpermesoj eldonataj por civitanoj el la aziaj landoj. En 2019 tio estis  69 mil aziaj civitanoj pli ol en 2018. Plej multajn laborpermesojn ricevis nepalanoj pli ol 9 mil kaj civitanaj de Hinda Unio, 8 mil. Sur la listo troviĝas ankaŭ 7400 kartveloj. Tiuj donitaĵoj paliĝas kompare al la nombro de ukrainanoj ricevintaj pasintjare la laborpermeson  en Pollando. En 2019 la laborpermeson ricevis 330 mil ukrainanoj, tio estas je 38 procentoj pli ol unu jaron pli frue.

El la elsendo 02.06.2020. Legas Maciek – 0’42”


---

# E_elsendo el la 02.06.2020

**Published:** 2020-06-02

**URL:** https://pola-retradio.org/2020/06/e_elsendo-el-la-02-06-2020/

**Categories:** Elsendoj

**Audio:** https://pola-retradio.org/wp-content/uploads/2020/06/RetRadio_02.06.2020_mardo_968.mp3

Podkasto: Ludu en nova fenestro | Elŝutu

La 968-a E_elsendo el la 02.06.2019 ĉe www.pola-retradio.org

Hodiaŭ denove ni proponas pasigi kun ni kelkan tempon kun la E-literaturo. Ni prezentas la 95-an fragmenton de la romano de Henryk Sienkiewicz „Quo Vadis” en la E-traduko de Lidia Zamenhof. Nia aktualaĵo post mallonga kronvirusa kroniko koncernas eksterlandajn laboristojn en Pollando el Azio. La nunsemajna sciencbultena temo estas dediĉita al la esploroj de japanaj sciencistoj pri la terkerno. Al ĝi referencas ankaŭ la interreta foto apudanta nian programinformon. Muzike ni memorigas la kanzonon de „La Porkoj” „Jen”, devenantan el la KD „Ŝako”, kiun eldonis Vinilkosmo. En unuopaj rubrikoj de nia paĝo eblas senĉese konsulti la paralele legeblajn kaj aŭdeblajn tekstojn el nia elsendo. Niaj ĉepaĝaj rubrikoj enhavas cetere centojn da malpli novaj aŭdo-/legodokumentoj kun la indiko de i.a. tempodaŭro. Hodiaŭ ili aldoniĝas en la rubrikoj „novaĵoj” kaj „sciencaj informoj”. Dank’ al ĉi tiu nia servo eblas efike altigi la aŭdokomprenon kaj parolkapablon. Uzu do ĝin mem kaj rekomendu al aliaj. La elsendo estas aŭdebla ankaŭ en jutubo ĉe la kanalo Espero2009; ĝi ebligas laŭplaĉe reguligi la parolrapidecon: https://www.youtube.com/results?q=pola+retradio&sp=CAI%253D


---

# E_elsendo el la 05.06.2020

**Published:** 2020-06-05

**URL:** https://pola-retradio.org/2020/06/e_elsendo-el-la-05-06-2020/

**Categories:** Elsendoj

**Audio:** https://pola-retradio.org/wp-content/uploads/2020/06/RetRadio_05.06.2020_pt_969.mp3

Podkasto: Ludu en nova fenestro | Elŝutu

La 969-a E_elsendo el la 05.06.2020 ĉe www.pola-retradio.org

Nian hodiaŭan felietonon pri koninda polo ni dediĉas al la 19-jarcenta pola inĝeniero Stanisław Janicki, kiu i.a. meritiĝis por la elkonstruo de la Sueza Kanalo. En la kulturtema kroniko ni informas pri altigo de la rango de la urba muzeo en Lublin al la Nacia kaj pri  nova ekspozicio en la krakova Wawel-kastelo. La E-komunuma informo rilatas al la planata de UEA virtuala evento MondaFest’, kadre de kiu okazos Virtuala Kongreso. Pli amplekse  en la GK Nr-o 875 ( https://uea.org/aktuale/komunikoj/2020 ). En la fina Leterkesto ni prezentas la poemon de Victor Sadler „Spuroj de nia diasporo”. Muzike aŭdiĝas hodiaŭ fragmente la kanto „Florplenaj vojoj” de Maragan’. Ĝi devenas el la KD „Kiu semas venton” eldonita de Vinilkosmo. La interreta foto akompananta nian programinformon prezentas unu el la eksponaĵoj de la ekspozicio „Trezoroj el la epoko de Piast-dinastio” en Wawel-kastelo en Krakovo. Eksterelsende tradicie troviĝas en la unuopaj rubrikoj de nia paĝo paralele legeblaj kaj aŭskulteblaj tekstoj el la hodiaŭa programo. Temas pri „kulturkronikaj informoj” kaj „felietonoj”. Ne hezitu uzi tiun ĉi servon mem kaj rekomendi al aliaj kiel efikan manieron altigi la aŭdokomprenon kaj parolkapablon. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D . I.a. pere de ĝi vi povas rapidigi aŭ malrapidigi la parolrapidecon konforme al viaj bezonoj.


---

# Koninda polo: inĝeniero Stanisław Janicki

**Published:** 2020-06-05

**URL:** https://pola-retradio.org/2020/06/koninda-polo-ingeniero-stanislaw-janicki/

**Categories:** Felietonoj

**Audio:** /wp-content/uploads/2020/06/fel_bp_Koninda-polo_ing.-Stanislaw-Janicki_0701.mp3, /wp-content/uploads/2020/06/fel_bp_Koninda-polo_ing.-Stanislaw-Janicki_0701.mp3?_=5

Kvankam pri la elkonstruo de ligo inter la Ruĝa Maro kaj Meditereaneo  revis jam antikvaj regantoj la Sueza Kanalo en la formo konata hodiaŭ kreiĝis nur en la 19-a jarcento. Ĝia konstruado okazis  en la jaroj 1859-1869. Pri la graveco de la kanalo en la epoko atestas la fakto, ke la inaŭguron de la 163-kilometra akvovojo ĉeestis i.a. la imperiestro Francisko Jozefo Habsburg kaj imperiestrino Eugenia el Francio. Ekzistas multaj anekdotoj ligitaj kun la konstruo de la kanalo, sed  verŝajne eĉ poloj ne konscias, ke por ĝia elkonstruo laboris ankaŭ polaj specialistoj pri la konstruarto. Inter ili aparte meritiĝis la varsovia inĝeniero Stanisław Janicki, kiu estas la heroo de nia hodiaŭa felietono. La naskiĝinta en 1836 en Varsovio Stanisław Janicki post junaĝa praktiko en la Maŝinfabriko de la Societo de Vapornavigado ĉe la varsovia Solec studis en la inĝenieria fako de la hanovra politekniko (1854-56). Post la studoj en Germanio li komencis laboron en la pariza fabriko de lokomotivoj kaj feraj konstruaĵoj. Tie li i.a. okupiĝis pri la pretigo de la elementoj por la varsovia Kierbedź-ponto, la unua ŝtala ponto en Varsovio konstruata en la jaroj 1859-1864. Preskaŭ rekte el Varsovio Janicki veturis al Egipto. Tie ekde 1859 li intime kunlaboris kun Ferdinand de Lesseps, kiu gvidis la konstruadon de la Sueza Kanalo ligonta la basenon de Meditereaneo tra la Ruĝa Maro kun la Hinda Oceano. Janicki administris laborojn ĉe la norda segmento de la kanalo inter Port Said kaj Ismailia. Rekone pro la meritoj la franca imperiestrino Eugenia distingis lin per la Granda Kruco de la Ordeno de la Honora Legio. Sed la konindaj laboroj de Stanisław Janicki ne limiĝis al la Sueza Kanalo. En 1870 li establis kun inĝenieroj Cottard  kaj Champouillon entreprenon de la publikaj laboroj kaj en ĝia nomo li faris multajn vojaĝojn al diversaj landoj de la mondo. Dum sia vizito en Britio  en 1871 li sukcesis pretigi al realigo sian ideon de flosanta doko, por kiu li ricevis la britan patentateston, la sekvan jaron en Usono la usonan. Stanisław Janicki aŭtoris ankaŭ la projekton de la mara kanalo en Peterburgo kaj de la akvodukto en Odessa. La aŭstra registaro komisiis al li la gvidadon de la havenaj laboroj en Fiume (la nuna Rijeka), post kio Janicki akceptis proponon de la rusaj aŭtoritatoj finkonstrui la kanalizon de la rivero Moskva. La  laboroj okazis sur la distanco de 170 kilometroj inter Moskvo kaj Kolomno, kie en la ĉefa riverfluejo li aplikis i.a. moviĝeblajn hidroteknikajn riverbarilojn, kanalojn  kaj kluzojn. Por ŝiptirado la unuan fojon en Rusio Janicki aplikis la francan tirsistemon de ŝipoj helpe de ŝtala ŝnuro metita sur la riverfundo. Post la fino de ĉi tiuj laboro Janicki dum kelkaj jaroj estis la direktoro de la vapornavigado laŭe de Moskva-rivero. En la daŭro de sia profesia kariero Janicki laboris en la karbobaseno de Donecko kontribuinte al evoluo de la tieaj minejoj. Li estis ankaŭ unu el la fondintoj de la Societo de la Ferercaj Minejoj en la loko Krzywy Róg. Baze de multjaraj studoj kaj inĝenieria praktiko Stanisław Janicki prilaboris propran teorion pri  rivertransporto. Liaj du artikoloj pri la plibonigo de la rivernavigado estis publikigitaj en 1882 en la rusa, franca, germana kaj pola lingvoj. Ili aperis en 1879 pole en la pola periodajo „Teknika Revuo” kaj kiel aparta libro en la germana. La publikaĵo kaptis la atenton de la tiama hidrologia medio en la tuta mondo. Ĝia anglalingva versio aperis en Usono financita de la tiea registaro.En 1883 Stanisław Janicki revenis al Varsovio.  Li okupiĝis pri la bonfara kaj eldona agadoj, iniciatinte i.a. specializajn polajn revuojn „Sano” kaj „Inĝenierio kaj Konstruado”. Li ne ĉesis la profesian aktivadon i.a. laborante en la komitato por la urbokanalizo. Li favoris projektojn de la kanalizaj kanaloj de la brita inĝeniero Joseph Lindley, samtempe persvadinte al li kelkajn planmodifojn, kiuj konsideris konojn de polaj teknikistoj. Lia ampleksa polemiko pri tiu temo aperis en 1885 en „Pola Gazeto”. Du jarojn poste denove venis laborproponoj el eksterlando. En 1887 franca konsorcio proponis al Janicki transprenon de laboroj ĉe la konstruado de la Panama Kanalo, kion li tamen rifuzis. Pro la sanstato Janicki malakceptis mallonge antaŭ sia morto kroman proponon. Ĝi venis de la greka registaro proponinta al Janicki administri laborojn ĉe la Korinta  Kanalo. Aldonendas, ke en Varsovio Stanisław Janicki  aktivis ankaŭ en la religia vivo estante en la jaroj 1884, 1885 prezidanto de la evangeliareformita sinodo. Stanisław Janicki mortis en 1888 kaj eterne ripozas en la varsovia Evangelia-Aŭgsbura Tombejo.

El la elsendo 05.06.2020. Legas Barbara – 7’01”


---

# La reĝa trezorejo kaj armilejo en Krakovo refunkciigta

**Published:** 2020-06-05

**URL:** https://pola-retradio.org/2020/06/la-rega-trezorejo-kaj-armilejo-en-krakovo-refunkciigta/

**Categories:** Kulturkroniko

**Audio:** /wp-content/uploads/2020/06/kk_mj_Lau-la-spuroj-de-Piast-dinastia-mezepoka-arto_0153.mp3, /wp-content/uploads/2020/06/kk_mj_Lau-la-spuroj-de-Piast-dinastia-mezepoka-arto_0153.mp3?_=6

La reĝa trezorejo kaj armilejo en Wawel-kastelo denove malfermiĝis por la publiko. Ĝis la 28-a de junio eblas rigardi tie la artverkojn de la mezepoka arto. En la ekspozicio „Reveno al la trezoroj” la vizitantoj povas rigardi la liturgiajn instrumentojn fonditajn de reĝo Kazimiro la Granda, la lasta el la pola Piast-dinastio. Temas pri kalikoj el Trzemeszno, Stopnica kaj Kalisz kaj pri relikvujo de s-ta Maria Magdalena. La krakovajn juvelojn en trezorejo  akompanos memoraĵoj ligitaj kun s-ta Kinga, kiuj konserviĝis en la klarisanina klostro en la loko Stary Sącz. Inter ili estas fajne prilaborita kulereto el agato aŭ jaspiso, gemo kun la romia imperiestrino Julia Domna kaj ringo konsiderata kiel fianĉringo de Kinga. Inter la artverkoj de la mezepoka arto troviĝas ankaŭ la plej malnova pola ora kaliko el la mezo de la 11-a jarcento, kiu i.a. estis deponita en Wawel el la benedikatana abatejo en Tyniec kaj du malgrandaj, similaspektaj arĝentaj ujoj el la duaj duonoj de la 11-a kaj 12-a jarcentoj, retrovitaj dum la esploroj de la fundamentoj de la kolegiato en la loko Tum. Aliaj superbaj romanikaj kalikoj kaj pateno estis luprenitaj el la Arkidioceza Muzeo en Gniezno, el kolegiato en Kalisz kaj el la varsovia Nacia Muzeo. La vizitantoj povos admiri ankaŭ la plej valorajn trezorojn el Środa Śląska – oran virinan kronon ornamitan per perloj kaj ornaman bukon kun kameo por bukumi veston. La nunaj vizitoj povas okazi nur laŭ indikita itinero kun konservo de rigoroj moviĝi en la fermita spaco.

El la elsendo 05.06.2020. Legas Maciek – 1’53”


---

# La Muzeo de Lublin altigota al la rango de la Nacia Muzeo

**Published:** 2020-06-05

**URL:** https://pola-retradio.org/2020/06/la-muzeo-de-lublin-altigota-al-la-rango-de-la-nacia-muzeo/

**Categories:** Kulturkroniko

**Audio:** /wp-content/uploads/2020/06/kk_mj_La-muzeo-en-Lublin-akiros-la-rangon-de-la-Nacia_0111.mp3, /wp-content/uploads/2020/06/kk_mj_La-muzeo-en-Lublin-akiros-la-rangon-de-la-Nacia_0111.mp3?_=7

La Muzeo de Lublin (la orienta Pollando) estos altigita al la rango de la Nacia Muzeo. Ĝia parto estos Muzeo de la Orientaj Teriotorioj de la Iama Respubliko nun kreata kaj lokita en la urbocentro en la iama palaco de Lubomirski-familio. La misio de la Nacia Lublina Muzeo estos i.a. protektado de la historiaj kaj artaj valoroj de la pola kaj monda kulturoj, aparte de la heredaĵo de la Orientaj Teriotorioj de la Iama Respubliko. La Muzeo de Lublin estis establita en 1906 kaj ĝi estis unu el la plej grandaj muzeoj en la orienta Pollando. Ekde 1957 ĝia ĉefa sidejo estas la Lublina Kastelo kun la unika en la eŭropa skalo Kapelo de la Triunuo. La muzeo kolektis ĝis nun preskaŭ 173 mil objektojn el diversaj artbranĉoj. Ili estas ekspoziciataj en la ĉefa sidejo de la muzeo, en kvar ĝiaj filioj en Lublin mem kaj en eksteraj filioj en la lokoj Kraśnik kaj Nałęczów.

El la elsendo 05.06.2020. Legas Maciek – 1’11”


---

# Kion fari kun farmaciaj vezikpakoj?

**Published:** 2020-06-09

**URL:** https://pola-retradio.org/2020/06/kion-fari-kun-farmaciaj-vezikpakoj/

**Categories:** Sciencaj informoj

**Audio:** /wp-content/uploads/2020/06/sc_tm_Pola-metodo-recikli-farmaciajn-vezikpakojn_0143.mp3, /wp-content/uploads/2020/06/sc_tm_Pola-metodo-recikli-farmaciajn-vezikpakojn_0143.mp3?_=8

Vezikpakoj kalkuliĝas al la plej signifaj plastaj forfalaĵoj en la farmacia industrio. Ili entenas inter 75 kaj 85 procentoj da plasto, ĉefe polivinilklorido (PCV) kaj inter 15-25 procentoj da aluminia folio. Dank’ al kemiistoj el la Lodza Universitato (la centra Pollando) el unu tuno da forfalaĵoj de la farmaciaj vezikpakoj eblos reakiri ĉirkaŭ 200 kilogramojn  da aluminio kaj ĉirkaŭ 800 kilogramojn da PCV. La teknologio de la lodzaj sciencistoj konsisitas en segregado de vezikpakoj laŭ PCV-koloro. Sekve en muelita stato (de ekzemple duona milimetro) ili estas metataj en specialan ujon prialboritan de la lodzaj sciencistoj, al kiu estas aldonata likva separa substanco. En la sekva kirliĝoetapo la komponaĵoj de vezikpakoj estas separitaj. La supra tavolo enhavas PCV-on, la malsupra aluminion. Dume la farmacia leĝaro ne reguligas la problemon de reciklado de farmaciaj pakumoj. La patentumata nun solvo de la lodzaj sciencistoj estas ne nur ekonomia, sed ankaŭ ekologia. Aluminio estas metalo kun vasta aplikeblo en la industrio. La  akiro de ĝia unu kilogramo el  metalrubo postulas unu dekonon de energio, kiun postulus ĝia akiro el erco. Unu kilogramo de PCV el forfalaĵoj  postulas unu trionon de energio, kiun oni bezonus por produkti ĝin el novaj produktoj. La regajnita tiuvoje plasto taŭgas por  hejmuzaj aranĝaĵoj kaj konstruado.

El la elsendo 09.06.2020. Legas Tomek – 1’43”


---

# Nova grafena sondo por koroperacioj

**Published:** 2020-06-09

**URL:** https://pola-retradio.org/2020/06/nova-grafena-sondo-por-koroperacioj/

**Categories:** Sciencaj informoj

**Audio:** /wp-content/uploads/2020/06/sc_tm_Grafena-korsondilo_0135.mp3, /wp-content/uploads/2020/06/sc_tm_Grafena-korsondilo_0135.mp3?_=9

Ĝis nun kardiokirurgoj opraciante pacienton por apliki by-pass ne disponis pri optimuma ebleco monitori laboron de la pulsanta koro ĉe signifa parto de pacientoj en kritika momento. Tiun problemon solvas novuma sondo prilaborita de la ekonta firmao Heart Sense sub la gvido de d-ro Grzegorz Suwalski. Ĝi kapablas deĉifri la signalon de EKG rekte de sur la korsurfaco. Helpas en tio maldika kaj elasta sondo, kiu peras signalon fortan kaj stabilan garantiantan, ke EKG-monitorado estas optimuma. Pri  ĝia teknika arkitekturo laboris kolektivo de inĝenieroj specialistiĝantaj pri elektronika presteknologio, ĉar la aranĝaĵo devis esti ekstreme leĝera, elasta kaj neinvada, kongrua kun ĉiuspeca kardiologia monitoro. Ĝi devis krome esti strikte alĝustigita al la surfaco de la batanta koro kaj senerare peri EKG-signalon. Ĉiuj 30 prototipoj de la sondo Heart Sense estis subigitaj al 6 ekzamenoj „ex-vivo”, al du serioj de ekzamenoj sur la modelo de la batanta koro de animalo kaj al esploroj pri imuneco je la gamma-radiado, necesa por sterilizo. La elektrodo povas esti plurfoje almetita al koro kaj forprenita de ĝi sen la risko damaĝi koron aŭ elektrodon. Dank’ al apliko de grafena tavolo EKG-signalo estas pura, forta kaj stabila, plene diagnozebla. La sondo estas patentumata.

El la elsendo 09.06.2020. Legas Tomek – 1’35”


---

# E_elsendo el la 09.06.2020

**Published:** 2020-06-09

**URL:** https://pola-retradio.org/2020/06/e_elsendo-el-la-09-06-2020/

**Categories:** Elsendoj

**Audio:** https://pola-retradio.org/wp-content/uploads/2020/06/RetRadio_09.06.2020_mardo_970.mp3, https://www.vinilkosmo-mp3.com/en/song-traditional-progressive/kajto-115/8-la-universala-arbo.html

Podkasto: Ludu en nova fenestro | Elŝutu

La 970-a E_elsendo el la 09.06.2019 ĉe www.pola-retradio.org

Relative multan lokon en nia elsendo ni dediĉas al la lasta bita albumo de Kajto „La Universala Arbo” el kiu ni citas kelkajn el entute 14 kantoj de la albumo. Por aĉeti ĝin sufiĉas konsulti la butikon de Vinilkosmo – https://www.vinilkosmo-mp3.com/en/song-traditional-progressive/kajto-115/8-la-universala-arbo.html En la komencaj aktualaĵoj – post mallonga kronvirusa kroniko – ni informas pri la traŭmataj reagoj de infanoj je ekologiaj minacoj kaj pri pliaj paŝoj por reenkonduki abelojn en arbarojn. La scienca bulteno proponas du temojn, kiuj ligiĝas kun  laboroj de polaj sciencistoj. Temas pri reciklado de farmaciaj vezikpakoj kaj pri fajna grafena korsondilo necesa por kirurgiaj korintervenoj. La akompana al programinformo interreta foto koncernas sciencan temon pri reciklado de farmaciaj vezikpakoj. En unuopaj rubrikoj de nia paĝo eblas senĉese konsulti la paralele legeblajn kaj aŭdeblajn tekstojn el nia elsendo. Niaj ĉepaĝaj rubrikoj enhavas cetere centojn da malpli novaj aŭdo-/legodokumentoj kun la indiko de i.a. tempodaŭro. Hodiaŭ ili aldoniĝas en la rubrikoj „novaĵoj” kaj „sciencaj informoj”. Dank’ al ĉi tiu nia servo eblas efike altigi la aŭdokomprenon kaj parolkapablon. Uzu do ĝin mem kaj rekomendu al aliaj. La elsendo estas aŭdebla ankaŭ en jutubo ĉe la kanalo Espero2009; ĝi ebligas laŭplaĉe reguligi la parolrapidecon: https://www.youtube.com/results?q=pola+retradio&sp=CAI%253D


---

# Pola bredado de la pursangaj arabaj ĉevaloj

**Published:** 2020-06-12

**URL:** https://pola-retradio.org/2020/06/pola-bredado-de-la-pursangaj-arabaj-cevaloj/

**Categories:** Felietonoj

**Audio:** /wp-content/uploads/2020/06/fel_bp_cevalbredado-en-Pollando_0724.mp3, /wp-content/uploads/2020/06/fel_bp_cevalbredado-en-Pollando_0724.mp3?_=10

Sen troa troigo eblas diri, ke la historio de ĉevaloj kaj ĉevalrajdado en Pollando estas impona. Dum jarcentoj niaj najbaroj kutimis aserti, ke sen ĉevalo polo estas kiel korpo sen animo, ke polo naskiĝas kaj mortas surĉevale.  Efektive ĉevaloj de pratempo akompanis polojn en farmista laboro, en arbara profundo, dum vojaĝoj, dum la sendependigaj bataloj. Hodiaŭ mi tamen volas turni vian atenton gesinjoroj al la ĉevalbredado en Pollando. La unua dokumento pri la 16-jarcenta bredanto de la pursangaj ĉevaloj koncernas reĝon Sigismundon Aŭguston, kies ĉevalbredejo troviĝis en la loko Knyszyn en la bjalistoka regiono (la nordorienta Pollando). La mencioj el la 16-a/17-a jarcentoj ne ebligas difini ĝian skalon. Alia dokumento pri tio, ke al Pollando estis venigataj originalaj arabrasaj ĉevaloj estas raporto de princo Roman Sanguszko pri ekspedicio al Arabio. La ekspediciojn al dezertaj arabaj regionoj gvidis pliaj generacioj de Sanguszko-familio kaj de aliaj magnataj gentoj. La arabrasaj ĉevaloj en la pola bredado komence de la 19-a jarcento dominis. Estis organizataj ekspedicioj al beduenaj triboj, komercistoj venigadis ĉevalojn el Istambulo aŭ Odessa. Elstaran rangon atingis la ĉevalbredejoj de la magnataj familioj Branicki, Sanguszko, Rzewuski, Dzieduszycki. Ĉi-lasta famiĝis pro la venigo de 7 virĉevaloj kaj 3 ĉevalaj femaloj. Ĉi-lastaj distingiĝis per aparta nobelco servante kiel elstaraj generaj reproduktantinoj. Iliaj idoj en 1920 trafis al la ĉevalbredejo en Janów Podlaski. Iliaj sekvaj plurgeneracioj idoj liveris amason da valoraj ĉevalidoj. Ilia genera materialo daŭre estas spurebla en polaj bredejoj. La ŝtata ĉevalbredejo en Janów Podlaski (en la regiono de Lublin, la orienta Pollando) estis establita en 1817. Ekde la komenco oni bredis tie pursangajn arabajn ĉevalojn kaj duonpursangajn angoarabojn, kiuj  estis vendataj al diversaj eŭropaj landoj. En la 30-aj/40-aj jaroj de la 19-a jarcento Janów Podlaski fariĝis grava ĉevalbreda centro sur la polaj teritorioj. Krom la bredejo funkciis tie veterinara lernejo, kaj ĉevalrajda lernejo.  Oni kolektis pokalojn, medalojn kaj aliajn distingojn. En 1885 estis konstruigita stalo por 85 ĉevaloj. Oni aĉetis multajn pursangajn arabajn kaj anglajn ĉevalojn. Komence de la 20-a jarcento Janów fieris pri sia propra ĉevalo kun tre bela karakteriozo.  Ĉion konsumis la 1-a mondmilito. Sed jam en aprilo 1919 al malplenaj kaj detruitaj staloj estis venigitaj pursangaj arabaj femaloj. En la intermilita periodo la duonsangpuraj virĉevaloj en Janów Podlaski servis al amasa bredadao de ĉevaloj por kavalerio. Ilin oni vendadis i.a. al Usono. La disfloron de la bredejo ĉesigis la 2-a mondmilito.  Dum la militagadoj en 1939 80 procentoj de ĉevaloj de Janów pereis. El la ceteraj la pola personaro dungita de la germana okupaciitno sukcesis restarigi en Janów la ĉevalbredadon. Daŭre oni bredas ĉi tie pursangajn arabajn kaj duonsangpuraj angla-arabajn ĉevalojn. La denova disfloro de Janów kiel ĉevalpredejo datiĝas al la finaj 50-aj jaroj de la pasinta jarcento. Meritiĝis ĉi-rilate aparte ĝia direktoro Andrzej Krzyształowicz ligita kun la ĉevalbredejo ekde decembro 1939. Li okupiĝis pri ĉevaloj forveturigataj de germanoj, li organizis aŭtune de 1969 la unuan aukcion de la pursangaj arabaj ĉevaloj. Ekde tiam oni vendis eksterlanden unu mil arabsangajn ĉevalojn. Al apartaj financaj sukcesoj apartenis vendo de virĉevalo El Paso kontraŭ unu miliono da dolaroj. Kvin jarojn poste oni akiris unu kaj duonan milionon da dolaroj  kontraŭ la femalo Penicylina. En 2015 pro la vendo de la femalo Pepita oni akiris unu milionon 400 mil dolarojn. Aktuale  en Pollando vivas 600 mil ĉevaloj, inter kiuj 60 procentoj kalkuliĝas al tiel nomataj malvarmsangaj. Similaj kvantoj da ĉevaloj estas en Germanio kaj Rumanio, je duono malpli en Francio, Italio kaj Hispanio. Pollado konsiderante la kvanton de ĉevaloj je 100 hektaroj havas bonan pozicion,se temas pri la eksporto de ĉevaloj kaj de la ĉevala viando, kiu en Pollano estas apenaŭ konsumata. En la lastaj jaroj krekis interesiĝo pri la uzo de ĉevaloj por ripozigaj kaj sportaj celoj. 98 procentoj de ĉevaloj apartenas nun al privataj posedantoj. Estas do organizataj kun la uzo kaj partopreno de ĉevaloj diversspecaj turismaj evenoj, ĉevalaj sledveturadoj, feriadoj kun ĉevaloj. Grandan popularecon  ĝuas ĉevalaj vetkuroj. Sed daŭre ĉevaloj servas en farmejoj kiel tirbestoj, en agrokturismo kiel atrakciaĵo por ripozantoj kaj en hipoterapio ĉevaloj havas ne subtakseblan raolon por infanoj kaj neplenlertuloj.

El la elsendo 12.06.2020. Legas Barbara – 7’24”


---

# Tri festivaloj en Sopot

**Published:** 2020-06-12

**URL:** https://pola-retradio.org/2020/06/tri-festivaloj-en-sopot/

**Categories:** Kulturkroniko

**Audio:** /wp-content/uploads/2020/06/kk_mj_Tri-festivaloj-en-Sopot_0130.mp3, /wp-content/uploads/2020/06/kk_mj_Tri-festivaloj-en-Sopot_0130.mp3?_=11

Ĉi-somere en Sopot (la norda Pollando) okazos tri festivaloj. NDI Sopot Classic, Literatura Sopot kaj Sopot Jazz Festival. La 9-a Literatura Festivalo okazos inter la 20-a kaj 23-a de aŭgusto. Dum ĝi eblos profundiĝi en la literaturon kaj kulturon de Kanado. Tio estas unu el malmultaj literaturaj eventoj okazantaj nunjare en Pollando; multaj festivaloj pro la pandemio ŝanĝis sian eldonformulon al la reta. La inviton por la festivalo akceptis rekontitaj kanadaj aŭtoroj: Patrick de Witt, Michael Crummey, Madeliene Thien, David Szalay kaj Esi Eduygan. Estas planitaj debatoj i.a. pri la rolo de amaskomunikiloj en la nuntempa mondo. Estas planita diskuto pri la indiĝenaj loĝantoj de Kanado. La festivalaj eventoj estos realtempe prezentitaj rete. La 10-a festivalo NDI Sopot Classic estas planita por la 26-a de julio ĝis la 1-an de aŭgusto. La du unuaj koncertoj estos dediĉitaj al la muziko de Ĉeĥio kaj Pollando. La tria koncerto estos dediĉita al la operverkoj. La nunjara Sopot Jazz Festival okazos dum la lasta semajnfino de aŭgusto. Pri ĝia eldono daŭras laboroj sub la gvido de Marcin Wasilewski, unu el la plej elstaraj nun polaj ĵazpianistoj.

El la elsendo 12.06.2020. Legas Maciek – 1’30”


---

# La Pentrista ciklo de Tytus Brzozowski

**Published:** 2020-06-12

**URL:** https://pola-retradio.org/2020/06/la-pentrista-ciklo-de-tytus-brzozowski/

**Categories:** Kulturkroniko

**Audio:** /wp-content/uploads/2020/06/kk_mj_Tytus-Brzozowski-kaj-lia-projekto_0126.mp3, /wp-content/uploads/2020/06/kk_mj_Tytus-Brzozowski-kaj-lia-projekto_0126.mp3?_=12

La pola arkitekto kaj akvarelisto Tytus Brzozowski kreas ciklon de 13 pentraĵoj bildigontaj la spurojn de poleco en famaj urboj de la mondo. La projekto kreiĝas kunlabore kun la Nacia Instituto POLONICA. La unua pentraĵo prezentas la panoramon de Ĉikago reliefigante la grandurban karakteron de la usona metropolo. La artisto lokis en ĝi la sidejon de la Pola Muzeo en Usono, Kopernik-centron, la kontrol-turon kiu portas la nomon de Roman Puciński, monumenton de Kościszko, la preĝejojn de la s-ta Mikaelo Arkianĝelo, de la s-ta Triuuno kaj de la s-ta Stanislao Kostka, krome instalaĵon de Magdalena Abakanowicz. Tytus Brzostowski estas diplomito de la arkitektura fakultato de la Varsovia Politekniko, kiu studis kaj praktikis en Finnlando. Li aŭtoras bildojn, fabeleskajn viziojn de urboj kaj urbajn murpentraĵojn. Li verkis krome libron, en kiu – simile kiel en siaj bildoj – li rakontas pri magia, plena de fantaziaj eventoj, urbo. Temas pri delonge ne ekzistanaj, riĉe dekoritaj brikdomoj kaj konstruaĵoj lokitaj en nekutima kadro. La artiston inspiras ĉefe Varsovio kaj ĝia eksterordinara historio.

El la elsendo 12.06.2020. Legas Maciek – 1’26”


---

# E_elsendo el la 12.06.2020

**Published:** 2020-06-12

**URL:** https://pola-retradio.org/2020/06/e_elsendo-el-la-12-06-2020/

**Categories:** Elsendoj

**Audio:** https://pola-retradio.org/wp-content/uploads/2020/06/RetRadio_12.06.2020_vendredo_971.mp3

Podkasto: Ludu en nova fenestro | Elŝutu

La 971-a E_elsendo el la 12.06.2020 ĉe www.pola-retradio.org

Nian vendredan felietonon pri koninda Pollando ni dediĉas al la ĉevalbredado en Pollando. En la kulturtema kroniko ni informas pri interesa pentrista projekto de pola arkitekto kaj akvarelistoTytus Brzozowski, pri tri festivaloj planitaj por somero en la urbo Sopot. La E-komunuma informo rilatas al la 5-a Interlingvistika Simpozio en Poznano, kiu okazos ĉi-aŭtune, sed nur rete. Fine aŭdiĝas Leterkesto. Muzike ni prezentas fragmente kanton de Mikaelo Bronŝtejn el la disko „Iom da bono”. La interreta foto akompananta nian programinformon prezentas unu el la ĉevaloj el la ĉevalbredejo en Janów Podlaski. Eksterelsende tradicie troviĝas en la unuopaj rubrikoj de nia paĝo paralele legeblaj kaj aŭdeblaj tekstoj el la hodiaŭa programo. Temas pri „kulturkronikaj informoj” kaj „felietonoj”. Ne hezitu uzi tiun ĉi servon mem kaj rekomendi al aliaj kiel efikan manieron altigi la aŭdokomprenon kaj parolkapablon. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D . I.a. pere de ĝi vi povas rapidigi aŭ malrapidigi la parolrapidecon konforme al viaj bezonoj.


---

# Israelaj planoj aneksi la palestinajn teritoriojn

**Published:** 2020-06-16

**URL:** https://pola-retradio.org/2020/06/israelaj-planoj-aneksi-la-palestinajn-teritoriojn/

**Categories:** Novaĵoj

**Audio:** https://pola-retradio.org/wp-content/uploads/2020/10/w_bp_Germana-politikisto-pri-la-israelaj-planoj-aneksi-palestinajn-teritoriojn_047.mp3, https://pola-retradio.org/wp-content/uploads/2020/10/w_bp_Germana-politikisto-pri-la-israelaj-planoj-aneksi-palestinajn-teritoriojn_047.mp3?_=13

La estro de la  germana diplomataro Heiko Maas post la renkontiĝo kun la iraela ministro por la eksterlandaj aferoj esprimis esprimis „serioznan maltrankvilon” de la berlinaj aŭotitatoj lige kun la planita de Israelo anekso de la palestinaj teritorioj ĉe la Okcidenta Bordo kaj avertis la isrealajn aŭtoritatojn kontraŭ ĉi tiun paŝon. La germana diplomatao substrekis, ke la deklarita de Benjamin Netanjahu anekso de preskaŭ unu triono de la palestinaj teritorioj signifus perforton de la normoj de la internacia leĝaro. Maas ne precizigis, kiel Germanio reagus kaze de anekto.

El la elsendo 16.06.2020. Legas Barbara – 0’47”


---

# Akordiĝantaj cerboj de du proksimaj personoj

**Published:** 2020-06-16

**URL:** https://pola-retradio.org/2020/06/akordigantaj-cerboj-de-du-proksimaj-personoj/

**Categories:** Sciencaj informoj

**Audio:** /wp-content/uploads/2020/06/sc_tm_Akordigantaj-cerboj-de-du-proksimaj-personoj_0129.mp3, /wp-content/uploads/2020/06/sc_tm_Akordigantaj-cerboj-de-du-proksimaj-personoj_0129.mp3?_=14

Kolektivo el la Universitato Aalto kaj PET-centro en la finna Turku prilaboris metodon de samtempa skanado de la cerboj de du personoj helpe de magneta resonanco. Tio ebligis observi la reagon de la cerboj en interrilatado kun aliaj homoj. La finnaj sciencistoj skanis cerbojn de 10 paroj. Ĉiu el ili pasigis en skanilo 45 minutojn en proksima fizika kontakto laŭ la rekomendo de esploristoj frapante reciproke per la fingro siajn buŝojn. Dum la skanado de iliaj cerboj  evidentiĝis, ke la homaj cerboj laŭvorte sinkronigis. La ligita kun tio mensa imitado de la movoj de la partnera persono verŝajne konsisitigas la plej fundamentan mekanismon de sociaj interagoj. Laŭ profesoino Rita Hari dum interparolo aŭ solvado de iu problemo la cerbofunkcioj de homoj kunligiĝas. Tamen ni eblas kompreni la okazantajn en la reala tempo bazajn sociajn interreagojn, se samtempe  oni ne skanas la cerbofunkciojn de ambaŭ engaĝitaj personoj. Kiel ŝi klarigis sian eksperimenton en „Frontiers in Psychiatry” tio estas bonega komenco de esploroj pri maturaj interagoj. Homoj reagas ne sole je eksteraj impulsoj, sed de unu sekundo al la alia, akordigas sian konduton al tio, kion ili atendas.

El la elsendo 16.06.2020. Legas Tomek – 1’29”


---

# Bjalistoka Onkologia Centro kun eŭropa kvalitatesto

**Published:** 2020-06-16

**URL:** https://pola-retradio.org/2020/06/bjalistoka-onkologia-centro-kun-europa-kvalitatesto/

**Categories:** Sciencaj informoj

**Audio:** /wp-content/uploads/2020/06/sc_tm_Kvalitatesto-por-la-bjalistoka-Onkologia-Centro_0111.mp3, /wp-content/uploads/2020/06/sc_tm_Kvalitatesto-por-la-bjalistoka-Onkologia-Centro_0111.mp3?_=15

La Onkologia Centro en la Universitata Klinika Hospitalo de Bjalistoko ricevis la konfirmateston de la Eŭropa Societo de Onkologia Ginekologio. Per ĝi oni deklaras, ke la centro atingis altan kuracan kvaliton de la progresinta ovarikancero. Ĝi estas la unua en Pollando kaj la 25-a en Eŭropo centro kun ĉi tiu atesto. La bjalistoka centro kuracas ne sole ovarikanceron, sed ĉiujn ginekologiajn tumorojn. Antaŭ la atribuo de la konfirmatesto oni taksis la aplikatajn en la centro kuracteknikojn kaj la vastecon de la okazigataj operacioj. Tio havas ŝlosilan signifon, por la transvivo de paciento suferanta la onkologian malsanon, ĉar la progresinta kancero ligiĝas kun la neceso operacii ankaŭ aliajn organojn en la ventra kavo. Ĉiujare en la bjalistoka Onkologia Centro estas kuracataj ĉirkaŭ 75 pacientinoj el la tuta lando suferantaj ovarikanceron. En ĉirkaŭ 50 kazoj temas pri progresinta malsano.

El la elsendo 16.06.2020. Legas Tomek – 1’11”


---

# E_elsendo el la 16.06.2020

**Published:** 2020-06-16

**URL:** https://pola-retradio.org/2020/06/e_elsendo-el-la-16-06-2020/

**Categories:** Elsendoj

**Audio:** https://pola-retradio.org/wp-content/uploads/2020/06/RetRadio_16.06.2020_mardo_972.mp3

Podkasto: Ludu en nova fenestro | Elŝutu

La 972-a E_elsendo el la 16.06.2019 ĉe www.pola-retradio.org

Antaŭ nia mikrofono gastas hodiaŭ Jannick Huet kaj nia interparolo rilatas i.a. al la funkciado kaj aktivadoj de unu el la plej famaj E-centroj, Kastelo Greziljono en Francio ( http://gresillon.org/ ) En la komencaj aktualaĵoj – post mallonga kronvirusa kroniko – ni prezentas la starpunkton de la germana estro de diplomataro rilate al la israelaj planoj aneksi la palestinajn teritoriojn ĉe la Okcidenta Bordo. En la nunsemajna scienca bulteno ni prezentas du temojn: pri la kvalitatesto por la Onkologia Centro en Bjalistoko kaj pri tio, kiel la cerboj de du proksimaj personoj akordiĝas. La akompana al programinformo interreta foto prezentas faman E-kastelon, la kastelon Greziljono. En unuopaj rubrikoj de nia paĝo eblas senĉese konsulti la paralele legeblajn kaj aŭdeblajn tekstojn el nia elsendo. Niaj ĉepaĝaj rubrikoj enhavas cetere centojn da malpli novaj aŭdo-/legodokumentoj kun la indiko de i.a. tempodaŭro. Hodiaŭ ili aldoniĝas en la rubrikoj „novaĵoj” kaj „sciencaj informoj”. Dank’ al ĉi tiu nia servo eblas efike altigi la aŭdokomprenon kaj parolkapablon. Uzu do ĝin mem kaj rekomendu al aliaj. La interparolo kun nia antaŭmikrofona gasto aŭdiĝas aparte en la rubriko „Antaŭ la mikrofono”. La elsendo estas aŭdebla ankaŭ en jutubo ĉe la kanalo Espero2009; ĝi ebligas laŭplaĉe reguligi la parolrapidecon: https://www.youtube.com/results?q=pola+retradio&sp=CAI%253D


---

# Jannick Huet pri Kastelo Greziljono

**Published:** 2020-06-16

**URL:** https://pola-retradio.org/2020/06/jannick-huet-pri-kastelo-greziljono/

**Categories:** Antaŭ la mikrofono

**Audio:** /wp-content/uploads/2020/06/bp_kun-Jannick-Huet_Kastelo-Grezijono_1521.mp3, /wp-content/uploads/2020/06/bp_kun-Jannick-Huet_Kastelo-Grezijono_1521.mp3?_=16

Antaŭ nia mikrofono gastas hodiaŭ Jannick Huet kaj nia interparolo rilatas i.a. al la funkciado kaj aktivadoj de unu el la plej famaj E-centroj, Kastelo Greziljono en Francio ( http://gresillon.org/ ) . El la elsendo 16.06.2020 – 15’21”


---

# Sinanoncoj por la Nacia Legado 2020

**Published:** 2020-06-20

**URL:** https://pola-retradio.org/2020/06/sinanoncoj-por-la-nacia-legado-2020/

**Categories:** Kulturkroniko

**Audio:** /wp-content/uploads/2020/06/kk_mj_Aligperiodo-por-la-Nacia-Legado-2020_0117.mp3, /wp-content/uploads/2020/06/kk_mj_Aligperiodo-por-la-Nacia-Legado-2020_0117.mp3?_=17

Ekde la 10-a de junio eblas jam sin anonci por la partopreno en la Nacia Legado 2020, en kies 9-a eldono oni koncentriĝos pri la dramo de Juliusz Słowacki „Balladyna”. La finalo okazos sabate, la 5-an de septembro. Sian partoprenon povas anonci lernejoj, bibliotekoj, kulturcentroj kaj ĉiuj aliaj institucioj, kiuj deziras organizi la komunan legadon. La anoncoformularo troviĝas ĉe la reta paĝo de la pola prezidento. „Balladyna” estas elstara verko de la pola romantiko kreiĝinta en 1834 kaj 5 jarojn poste eldonita en Parizo dum diskutoj pri la kaŭzoj de la malvenko de la Novembra Insurekcio 1830 kaj debatoj pri la komuna historio kaj estonta sorto de la nacio. La historio de du fratinoj – Balladyna kaj Alina, fone de fabeleska historipriskribo, fariĝis siatempe tre populara inspirinte komponistojn, pentristojn, skulptistojn. Ĝiaj pluraj enscenigoj ĉiam ĝuis grandan interesiĝon. Verŝajne ankaŭ ĉi-jare inter la eksterlandaj partoprenantoj de la Nacia Legado ne mankos esperantistoj.

El la elsendo 20.06.2020. Legas Maciek – 1’17”


---

# E_elsendo el la 20.06.2020

**Published:** 2020-06-20

**URL:** https://pola-retradio.org/2020/06/e_elsendo-el-la-20-06-2020/

**Categories:** Elsendoj

**Audio:** https://pola-retradio.org/wp-content/uploads/2020/06/RetRadio_20.06.2020_pt_973.mp3

Podkasto: Ludu en nova fenestro | Elŝutu

La 973-a E_elsendo el la 20.06.2020 ĉe www.pola-retradio.org

La komencon de nia elsendo ni dediĉas al la okazinta sabate en la reto inaŭguro de la Monda Festivalo de Esperanto, MondaFest’ 2020. En nia elsendo ni citas sole la alparolon de UEA-prezidanto Duncan Charters. La referencaj ligoj estas ĉe fejsbuko kaj en jutubo ĉe la kanalo de UEAviva; Jen la respektivaj adresoj: https://www.facebook.com/watch/live/?v=273379227409594&ref=watch_permalink ; https://www.youtube.com/channel/UC61hf6hBHvsA7NcR-vmE1nw En la daŭro de la elsendo ni prezentas kronvirusan kronikon kaj kulturkronikan informon pri la komenciĝanta aliĝado al la konkurso „La nacia legado” https://www.prezydent.pl/kancelaria/narodowe-czytanie/narodowe-czytanie-2020/uczestnicy-akcji/zgloszenie.html . Nia vendreda felietono pri koninda polo estas dediĉita al pola pentristo, kiu forlasis karieron fariĝinte monaĥo, Adam Chmielowski. Muzike ni ĉerpas el la programo de MondaFest’ 2020 aŭdigante en la elsendo la himnon, kiun kantas Amira el Koreio. La interreta foto akompananta nian programinformon prezentas la heroon de nia felietono, fratulon Albert Chmielowski kun orfo. Eksterelsende tradicie troviĝas en la unuopaj rubrikoj de nia paĝo paralele legeblaj kaj aŭdeblaj tekstoj el la hodiaŭa programo. Temas pri „kulturkronikaj informoj” kaj „felietonoj”. Ne hezitu uzi tiun ĉi servon mem kaj rekomendi al aliaj kiel efikan manieron altigi la aŭdokomprenon kaj parolkapablon. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D . I.a. pere de ĝi vi povas rapidigi aŭ malrapidigi la parolrapidecon konforme al viaj bezonoj.


---

# Koninda Polo: Adam Chmielowski

**Published:** 2020-06-20

**URL:** https://pola-retradio.org/2020/06/koninda-polo-adam-chmielowski/

**Categories:** Felietonoj

**Audio:** /wp-content/uploads/2020/06/fel_bp_Koninda-polo-s-ta-Albert-Chmielowski_0731.mp3, /wp-content/uploads/2020/06/fel_bp_Koninda-polo-s-ta-Albert-Chmielowski_0731.mp3?_=18

Nia hodiaŭa heroo, Adam Chmielowski naskiĝis antaŭ 175 jaroj kaj ĉe la ĝenerala publiko estas konata, kiel iu pentristo, kiu lasis la pentradon en la plena disfloro de sia talento kaj famo, kiu rezignis pri sia ĝistiama vivo por dediĉi sin al homoj plej mizeraj. Adam Chmielowski naskiĝis la 20-an de aŭgusto 1845 en la nobela familio, kiel la plej aĝa de la gefrataro. Perdinte la patron kiel 8-jara knabo ekde 1855 – laŭ la decido de la patrino – li lernis en la kadeta korpuso en Sankt Peterburgo.  Post la trijara periodo la familio enzorgita pri lia rusigo revenigis lin hejmen. Adam Chmielowski daŭrigis la lernadon en Varsovio kaj en Puławy. Tie surprizis lin la eksplodo de la januara insurekcio 1863, al kiu tiam 18-jaraĝa Adam  aliĝis. Vundita en la bataloj li perdis kruron kaj fariĝis rusa ostaĝo. Liberigita dank’ al la klopodoj de la patrino li tamen devis forlasis la landon. Li direktiĝis al  Parizo, kie en 1864 li komencis pentristajn studojn, daŭrigante ilin en Gento kaj en la Belarta Akademio en Munkeno. En ĉi-lasta urbo li ligiĝis kun la rondo de la pola arta kolonio amikiĝite kun tiom famaj tiuepoke polaj pentristoj, kiel fratoj  Maksymilian kaj Aleksander Gierymski, Józef Chełmońki kaj Józef Brandt. En la medio ĉirkaŭ Brandt li estis agnoskita aŭtoritatulo koncerne la artteorion. Lia opnikrea influo rilatis same al la iama arto, kiel ankaŭ al aktualaj artaj tendencoj. En 1874 Adam Chmielowski revenis al la lando. Komence al Krakovo, sekve al Varsovio, en kiu kune kun kelkaj aliaj famaj pentristoj – i.a. Stanisław Witkiewicz kaj Józef Chełmoński establis sian pentristan atelieron en la Eŭropa Hotelo. La artistoj rapide ektroviĝis en la rondo de la art-literatura salonego de fama – poste famiĝinta ankaŭ en Usono – aktorino Helena Modrzejewsa. En ilia ateliero gastis Henryk Sienkiewicz kaj Antoni Sygetyński, komponisto kaj artkritikisto, pledanto por la realisma pentrista fluo. Tie Adam Chmielowski atingis la krean maturecon pentrante, diskutante kaj pasigante tempon inter la amikoj. En la arto de Adam Chmielowski aparte frapas lia kolortalento, elstara sentemo je kolornuancoj. Siajn verkojn li prezentis en multaj ekspozicioj de la krakova Societo de la Amikoj de la Belartoj kaj en la varsovia Zachęta.  En 1876 el sub lia plumo en la periodaĵo „Ateneum” aperis artikolo koncerne artestetikon „Pri la esenco de la arto”. En ĝi li skizis la ĉefajn tezojn de sia estetiko kun novplatona referenco, kiu identigis la Belon kun la mistika elemento. En la arto de Chmielowski la objektiva observado de la naturo kaj de la  historia realo estis superita de  la panteisma filozofio, kredo pri la spirita dimensio de la videbla kaj tuŝebla realo. En liaj pentraĵoj aperis ĉiam pli ofte religiaj veftoj. En la 80-aj jaroj Adam Chmielowski kreis  sian faman pentraĵon „Ecce Homo”, kiu fariĝis cezuro en lia vivo metinte antaŭ li la demandon, ĉu li sekvas ĝustan vivovojon? En la daŭro de kelkaj jaroj Adam Chmielowski de artisto evoluis en sia vivovojo al monako. Komence ligita  kun jezuitoj, definitive sian vivon li ligis kun la tria ordeno de la s-ta Francisko komencinte la apostolan laboron inter kamparanoj. Reveninte al Krakovo en 1884 li funkciigis la pentristan atelieron, en kiu li plene dediĉis sin al senhejmuloj kaj marĝenuloj. Tri jarojn poste li surmetis la monakan franciskanan robon kaj kiel fratulo Albert li donis komencon al nova monaka familio de Albertanoj kaj Albertaninoj. Dediĉinte sin plene al la servo de la sociaj povruloj li iom post iom rezignis pri la pentrado. Lia tuta zorgo kaj engaĝiĝo ligiĝis kun la  fondado de protektodomoj por orfoj, kripuloj, maljunuloj kaj nekuraceblaj malsanuloj, funkciigado de sociaj manĝejoj. Vivante same kiel liaj protektatoj per la propra vivo li instruis, ke „necesas esti bona kiel pano, de kiu ĉiu povas fortranĉi pecon kaj manĝi, se estas malsata”. Kiel homo de eksterordinara talento, impresiĝema artisto Adam Chmielowski dum jaroj serĉis ĉiam pli maturajn dimensiojn de Bono kaj Vero. Tiujn ĉi li trovis en la plej mizera  homo. Fratulo Adam Chmielowski mortis en 1916. En 1938 en la krakova Belarta Societo okazis la retrospekta ekspozicio de liaj verkoj kaj samjare la pola prezidento distingis lin  postmorte per la Granda Rubando de la Ordeno Polona Restutita  pro la elsteraj meritoj en sendependiga agado kaj en la socia laboro. Pliaj ekspozicioj de liaj tolaĵoj okazis en 1939, 1984, 1995. En la tempo de la 2-a mondmilito lia vivoverko inspiris junan junan Karol Wojtyła verki la teatraĵon „Frato de nia Dio”. La fratulo Albert Chmielowski en  1989 estis proklamita sanktulo de la Romkatolika Eklezio.

El la elsendo 20.06.2020. Legas Barbara – 7’31”


---

# Porekologia sinteno de poloj

**Published:** 2020-06-23

**URL:** https://pola-retradio.org/2020/06/porekologia-sinteno-de-poloj/

**Categories:** Novaĵoj

**Audio:** /wp-content/uploads/2020/06/w_mj_Porekologiaj-sintenoj-de-poloj_0147.mp3, /wp-content/uploads/2020/06/w_mj_Porekologiaj-sintenoj-de-poloj_0147.mp3?_=19

La porekologiajn sintenojn de poloj oni ekzamenis antaŭneloge laŭ la komisio de BIG InfoMonitor. Eĉ 82 procentoj de poloj konscias pri la ekologiaj problemoj kaj 44 procentoj envivigas la porekologiajn rekomendojn. Inter klimatkonscia parto de la socio dominas personoj en la aĝo 35+ kaj pli aĝaj, kiuj en la ĉiutaga vivo zorgas pri la sorto de la planedo. Por 65 procentoj de la enketitoj la medioprotektado estas „nepra”, kaj ĉiu kvina taksas ĝin grava. La plej grandan atenton donas al ĝi personoj pli ol 45-jaraĝaj. En la enketo plej ofte (73-procente) estis menciita la neceso de segredado de la forfalaĵoj. 58 procentoj de la respondintoj deklaris la uzon de ekologiaj sakoj (materialaj), 44 procentoj zorgas pri la neforĵetado de manĝaĵoj kaj ĉiu kvara limigas la kvanton de uzata akvo. Unu triono de la enketitoj deklars, ke ilia porekologia sinteno ebligas al ili ŝpari, por 30 procentoj la porekologia sinteno kostas nenion. Tamen 17 procentoj de la respondintoj deklaris kreskon de siaj elspezoj. La enketo elmontris krome, ke kompare kun aliaj eŭropaj landoj la produktado de la forfalaĵoj en Pollando ne estas granda. Temas pri 315 kilogramoj je persono, dum la meza eŭropa indico egalas al 487 kilogramoj. Aliflanke en iuj ŝtatoj la nivelo de la reciklado de la forfaloĵoj estas preskaŭ 100-procenta, ĉe ni nur 30-procenta.

El la elsendo 23.06.2020. Legas Maciek – 1’47”


---

# La parolstrukturoj en la cerbo pli malnovaj ol supozite

**Published:** 2020-06-23

**URL:** https://pola-retradio.org/2020/06/la-parolstrukturoj-en-la-cerbo-pli-malnovaj-ol-supozite/

**Categories:** Sciencaj informoj

**Audio:** /wp-content/uploads/2020/06/sc_tm_Homaj-cerbaj-parolstrukturoj-pli-malnovaj-ol-supozite_0130.mp3, /wp-content/uploads/2020/06/sc_tm_Homaj-cerbaj-parolstrukturoj-pli-malnovaj-ol-supozite_0130.mp3?_=20

Ĝis nun estis asertite, ke la cerbostrukturoj, kiuj ebligis la evoluon de parolo aperis antaŭ 5 milionoj da jaroj. Nun internacia sciencista kolektivo konsistanta el eŭropaj kaj usonaj esploristoj konkludis, ke la komencon de tiuj strukturoj necesas serĉi almenaŭ 20 milionojn da jaroj pli frue. Sciencistaj kolektivoj el Eŭropo kaj Usono esploris baze de cerboskanaĵoj kaj analizo de  lokoj responecaj pro aŭdokapablo la rilatajn strukturojn en la cerboj de homo, ĉimpanzo kaj rezuso.  Ili malkovris fragmenton de strukturo, kiu ligas la aŭdokortekson kun la regionoj de frunta lobo, respondecaj pro la alifarado de parolo, trajtoj karakterizaj nur por la homoj. Ĉe aliaj primatoj tiu strukturo nur sugestas la evoluan bazon por kognaj kapabloj ligitaj kun aŭdokapablo kaj por komunikado pere de voĉo. Pri siaj konkludoj ili informis publike. Ilia artikolo donas novan prilumon al eksterordinara transformiĝo de la parolstrukturo, konstatita ekskluzive ĉe la homoj.  Nome la maldekstra flanko de tiu strukturo ĉe la homoj estas pli evoluinta, kaj ĝia dekstra flanko karakteriziĝas per forta malsimetrio, malsame ol ĉe la primatoj. Ĝuste tiu ĉi strukturo ludas principan rolon en la parolevoluo.

El la elsendo 23.06.2020. Legas Tomek – 1’30”


---

# Interparolo kun Fernando Maia pri  Monda Festivalo 2020

**Published:** 2020-06-23

**URL:** https://pola-retradio.org/2020/06/interparolo-kun-fernando-maia-pri-monda-festivalo-2020/

**Categories:** Antaŭ la mikrofono

**Audio:** /wp-content/uploads/2020/06/bp-kun-Fernando-Maia_MondaFest2020_1311.mp3, /wp-content/uploads/2020/06/bp-kun-Fernando-Maia_MondaFest2020_1311.mp3?_=21

Lastsabate okazis rete la Inaŭguro de la evento MondaFest 2020, Monda Festivalo de Esperanto. Pri ĝi – ne sole pri la inaŭguro, sed ankaŭ la tuta ideo kaj koncepto ni interparolas kun nia hodiaŭa gasto, la vicprezidanto de UEA, Fernando Maia . El la elsendo 23.06.2020 – 13’11”


---

# E_elsendo el la 23.06.2020

**Published:** 2020-06-23

**URL:** https://pola-retradio.org/2020/06/e_elsendo-el-la-23-06-2020/

**Categories:** Elsendoj

**Audio:** https://pola-retradio.org/wp-content/uploads/2020/06/RetRadio_23.06.2020_wt_974.mp3

Podkasto: Ludu en nova fenestro | Elŝutu

La 974-a E_elsendo el la 23.06.2019 ĉe www.pola-retradio.org

Lastsabate okazis rete la Inaŭguro de la evento MondaFest’ 2020, Monda Festivalo de Esperanto. Pri ĝi – ne sole pri la inaŭguro, sed ankaŭ pri la tuta ideo kaj koncepto ni interparolas kun nia hodiaŭa gasto,  la vicprezidanto de UEA, Ferdinando Maia. Post la komenca kronvirusa kroniko nia aktualaĵo rilatas al porekologia sinteno de poloj, kiun ni prezentas baze de la rilata opinisondado. La scienca temo malkovras fakton, ke la homa cerba parolstrukturo estas multe malpli nova ol supozite. Hodiaŭ en nia programo ni citas el la muzika parto de la inaŭgurita sabate MondaFest’ 2020, el la koncerto de Manno Montanna. La akompananta programinformon foto rilatas al aktualaĵo pri sinteno de poloj al ekologiaj defioj. En unuopaj rubrikoj de nia paĝo eblas senĉese konsulti la paralele legeblajn kaj aŭdeblajn tekstojn el nia elsendo. Niaj ĉepaĝaj rubrikoj enhavas cetere centojn da malpli novaj aŭdo-/legodokumentoj kun la indiko de i.a. tempodaŭro. Hodiaŭ ili aldoniĝas en la rubrikoj „novaĵoj” kaj „sciencaj informoj”. Dank’ al ĉi tiu nia servo eblas efike altigi la aŭdokomprenon kaj parolkapablon. Uzu do ĝin mem kaj rekomendu al aliaj. La interparolo kun Ferdinando Maia aŭdiĝas aparte en la rubriko „Antaŭ la mikrofono”. La elsendo estas aŭdebla ankaŭ en jutubo ĉe la kanalo Espero2009; ĝi ebligas laŭplaĉe reguligi la parolrapidecon: https://www.youtube.com/results?q=pola+retradio&sp=CAI%253D


---

# Ladies’ Jazz Festival

**Published:** 2020-06-26

**URL:** https://pola-retradio.org/2020/06/ladies-jazz-festival/

**Categories:** Kulturkroniko

**Audio:** /wp-content/uploads/2020/06/kk_gk_Ladies-Jazz-Festival_050.mp3, /wp-content/uploads/2020/06/kk_gk_Ladies-Jazz-Festival_050.mp3?_=22

Ekde sabato, la 19-a de junio dum la tuta semajno daŭras la 16-a eldono de la Ladies’ Jazz Festival. Polaj ĵazkantistinoj i.a. Dorota Miśkiewicz, Iza Kowalewska, Urszula Dudziak, Hanna Banaszak, Irka Zapolska prezentiĝas en Gdynia fizike (la norda Pollando). La eksterlandaj partoprenantoj de la festivalo partoprenas la koncertojn rete. Temas pri la usona ĵazkantistino Stacey  Kent, la usona kanzonistino Wendy Lands, nederlanda saksofonistino Candy Dulfer, brazila kantistino Eliane Elias kaj usona ĵazkantistino kaj pianistino Beth Hart. La brita kanzonistino Tanita Tikaram  spite planojn prezentiĝos en la venontaja eldono de la festivalo.

El la elsendo 26.06.2020. Legas Gabi – 0’50”


---

# Unikaj servicelementoj en la Reĝa Manufakturo

**Published:** 2020-06-26

**URL:** https://pola-retradio.org/2020/06/unikaj-servicelementoj-en-la-rega-manufakturo/

**Categories:** Kulturkroniko

**Audio:** /wp-content/uploads/2020/06/kk_tm_Elementoj-el-la-sultana-servico-en-la-Rega-Kastelo_0131.mp3, /wp-content/uploads/2020/06/kk_tm_Elementoj-el-la-sultana-servico-en-la-Rega-Kastelo_0131.mp3?_=23

La unua ekspozicio en la varsovia Reĝa Kastelo post la pandemia interrompo prezentas unikajn sultanajn servicelementojn produktitajn en la Reĝa Fajenca Manufakturo en Belvedero en la jaroj 1770-1780.  La eksterordinaran pladaron reĝo Aŭgusto Stanislao Poniatowski donacis al la turka sultano Abdul Hamid la 1-a pere de la vizitanta Varsovion turka diplomato Numan-bey. La unuopaj elmentoj de la reprezenta pladaro  enhavas oran dediĉsurskribon. La dua ekzemplero de la pompa pladaro, sen la dediĉaj vortoj estis uzata en la varsovia  Reĝa Kastelo.  La pladaro estis dekorita per pentristaj bildoj en la stilo de la japana porcelano Imari. Temas pri stilizitaj krizantemoj, papilioj kaj birdoj kun la florvazo en la centro de la teleroj kaj pladoj. La ovalaj pladoj estas kadritaj per reliefaj lacertaj formoj kaj la vazteniloj havas formon de tritonoj. El inter 280 pladoj al la palaco Topkapi en Istabulo estis venigitaj 160. Ĝis nun, inkluzive tiujn, kiuj apartenis al la reĝo, konserviĝis ĉirkaŭ 90  en diversaj privataj kaj muzeaj objetoj en Eŭropo kaj Usono. Plej multaj konserviĝis en Topkapi. En Pollando temas pri nur 19 servicelementoj, inkluzive de 8 en la varsovia Reĝa Kastelo.

El la elsendo 26.06.2020. Legas Tomek – 1’31”


---

# Koninda Pollando: Baranów Sandomierski kaj ĝia kastelo

**Published:** 2020-06-26

**URL:** https://pola-retradio.org/2020/06/koninda-pollando-baranow-sandomierski-kaj-gia-kastelo/

**Categories:** Felietonoj

**Audio:** /wp-content/uploads/2020/06/fel_bp_Koninda-Pollando_Baranow-Sandomierski_0547.mp3, /wp-content/uploads/2020/06/fel_bp_Koninda-Pollando_Baranow-Sandomierski_0547.mp3?_=24

Ĉi-semajne ni invitas vin gesinjoroj al Baranów Sandomierski en la sud-orienta Pollando. La unua mencio pri ĝi devenas el 1135 dum la regado de reĝo Bolesław Krzywousty (kurbobuŝa). La urbajn rajtojn Baranów ricevis en 1354 de reĝo Kazimiro la Granda. La urbo evoluis dank’ al la grenkomerco, fine de la 16-a jarcento evoluis tie la metioj – aparte la drapproduktado, felprilaborado kaj ŝuista arto. Komence de la 17-a jarcento  Baranów fariĝis unu el la ĉefaj centroj de kalvinismo en la la regiono. La 17-jarcentaj svedaj invadoj komencis la iom-post-iom progresantan falon. Baranów fariĝinte ĉelima urbo perdis la ekonomian kaj komercan bazon. Profundigis ĉion ĉi la 18-jarcentaj dispartigoj de Pollando. Malgraviĝis komerco kaj metioj, la urbon plagis la ripetiĝantaj indundoj. Post la dua mondmilito sekve de la grundreformo la tiea 16-jarcenta kastelo  fariĝis la proprietaĵo de la fisko. Pli posta difloro datiĝas al la 70-aj jaroj de la 20-a jarcento. Tiom kelkvorte pri la historio de Baranów Sandomierski, ĉar vian atenton gesinjoroj, ni volas fokusigi ĉirkaŭ la tiea kastelo, kalkulata al la plej elstaraj arkitekturaj objektoj de la malfrua renesanco sur la polaj teritorioj, ofte difinata  kiel „perlo”. Ĝi estis konstruigita sur la loko de la mezepoka defenda kavaleria biendomo, aparteninta al la nobela familio Baranowski. szlLa konstruon de la kastelo en 1569 inaŭguris la magnata familio Leszczyński, kiu invitis por ĉi tiu tasko la reĝan arkitekton el Floreno, Santi Gucci. La kastelo fariĝis la ĉefa rezidejo de Adam Leszczyński, grava centro de reformacio kun politika kaj societa signifo, kion atestas i.a. kelkfojaj vizitoj de reĝo Stefan Batory. La sekva posedanto de la kastelo realigis plian konstruetapon. Iom alimaniere estis displanitaj la internoj, la ekstera arkitekturo estis modernigita, estis alkonstruitaj pliaj elementoj de la defenda sistemo.  En la daŭro de la historio la posedantoj de la kastelo estis pluraj magnataj familioj. En la fino de la 17-a jarcento ĝia posedanto  fariĝis princo Józef Karol Lubomirski, kiu decidis pri la plukonstruo de la kastelo. Tiun ĉi taskon li komisiis al la fama Tylman el Gameren. Malgraŭ relative ofta ŝanĝo de la posedantoj – pro heredo aŭ vendo – la kastelo konservis la originalan renesancan-barokan karakteron, kiun konservis ankaŭ la sekvinta posedanto  Krasicki-familio. Tiam en la kastelo ektroviĝis memoraĵoj post episkopo Ignacy Krasicki, fama poeto, valoraj artkolektoj, valoraj mebloj, tolaĵoj kaj lia riĉa biblioteko. Ĉion ĉi, inkluzive de riĉa ekipaĵaro de la kastelo kaj de la ligna konstrubazo konsumis incendio el 1849 eksplodinta pro nekonataj kialoj. Finfine pro manko de rimedoj por rekonstruo la kastelo estis aŭkciita. Ĝia posedanto fariĝis grandbienulo Feliks Dolański. Nur lia filo – post laŭvica incendio  50 jarojn poste, Stanisław Karol sukcesis revenigi al la rezidejo la iamajn funkciojn, sed en multe pli modesta dimensio. I.a.  en la angula salono estis kreita secesistila kapelo kun imponaj vitraloj de Józef Mehoffer kaj altaro kun eksterordina bildo de la „Senmakula Dipatrino” de Jacek Malczewski. Ĝis la eksplodo de la 2-a mondmilito la kastelo troviĝis en la manoj de Dolański-familio. La 2-a mondmilito grave damaĝis la kastelon. En 1958 ĝia administranto fariĝis la Sulfurminejo en Machów, instalinte en ĝi „Sulfurmuzeon”. De pli ol 20 jaroj ĝia administranto ŝanĝiĝis. Belega kastelo kun la riĉplanta parko invitas gastojn, por kies bezonoj funkcias rekonstruita hotelo, kaj la kastelo – malgraŭ daŭraj renovigaj-adaptaj laboroj – ĉiutage atendas turistojn.

El la elsendo 26.06.2020. Legas Barbara – 5’47”


---

# E_elsendo el la 26.06.2020

**Published:** 2020-06-26

**URL:** https://pola-retradio.org/2020/06/e_elsendo-el-la-26-06-2020/

**Categories:** Elsendoj

**Audio:** https://pola-retradio.org/wp-content/uploads/2020/06/RetRadio_26.06.2020_pt_975.mp3

Podkasto: Ludu en nova fenestro | Elŝutu

La 975-a E_elsendo el la 26.06.2020 ĉe www.pola-retradio.org

Hodiaŭ ni invitas vin gesinjoroj per nia vendreda felietono al la loko Baranów Sandomierski por rakonti pri tiu ĉi urbo kaj pri la tiea  fama renesanca-baroka kastelo. Krom la komenca kronvirusa kroniko vi trovos komence ankaŭ kulturtemajn informojn. Ili koncernas interesan ekspozicion en Gliwice (la suda Pollando) pri la porcelanaj elementoj el la sultana servico donacita de la pola reĝo kaj la ĵazfestivalon Ladies’ Jazz Festival en Gdynia (la norda Pollando). En la E-komunumo ni prezentas informojn el Bjalistoko. Pri la pretigata eldono de jurista revuo dediĉita al Esperanto www.esperantojuro.org ; jurista@esperanto.ac ; pri aperigo de la E-teksto de la legaĵo indikita por la septembra Tago de la Nacia Legado. „Balladyna” de Juliusz Słowacki aperas en la pola kaj E-lingva versioj. Muzike ni prezentas fragmente la novan kanzonon de i.d.c. „La jaro de l’viruso”. La interreta foto akompananta nian programinformon prezentas porcelanaĵojn el la prezento „Eksterordinara donaco de la reĝo”. Eksterelsende tradicie troviĝas en la unuopaj rubrikoj de nia paĝo paralele legeblaj kaj aŭdeblaj tekstoj el la hodiaŭa programo. Temas pri „kulturkronikaj informoj” kaj „felietonoj”. Ne hezitu uzi tiun ĉi servon mem kaj rekomendi al aliaj kiel efikan manieron altigi la aŭdokomprenon kaj parolkapablon. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D . I.a. pere de ĝi vi povas rapidigi aŭ malrapidigi la parolrapidecon konforme al viaj bezonoj.


---

# Formmemorkapabla materialo

**Published:** 2020-06-30

**URL:** https://pola-retradio.org/2020/06/formmemorkapabla-materialo/

**Categories:** Sciencaj informoj

**Audio:** /wp-content/uploads/2020/06/sc_tm_Formmemorkapabla-materialo_0124.mp3, /wp-content/uploads/2020/06/sc_tm_Formmemorkapabla-materialo_0124.mp3?_=25

Pu Zhang kaj liaj kolegoj el Binghamton University kreis formmemorkapablan materialon, kiun konsistigas kristala reto el likva metalo enkadrita en silician kruston. La silicia krusto kontrolas la formon kaj la integran tuton. Post la frakaso de la materialo kaj sekva varmigo ĝi reakiras la originalan formon. La metalo kreiĝis el speciala miksaĵo de bismuto, indio kaj stano. Difinata kiel Fields-ajolo ĝi havas multajn eksterordinarajn proprecojn. Ekzemple ĝia fandotemperaturo egalas al apenaŭ 62 celsiusaj gradoj, do sufiĉas varma akvo,  por ke metalo ektroviĝu en fandita stato.  Fields-ajolo estas krome eksterordinare eltenema kaj stabila, multe pli rigida ol plimulto de polimeroj kun formmemorkapablo. La materialo povas esti aplikebla en robotiko, elektroniko aŭ kosma industrio. La ĉefa avantaĝo de la nova inventaĵo estas, ke por la tempo de transporto, provizora staplado  la materialo povas esti frakasita. Post la sekva varmigo ĝi revenos al la originala formo. Tial ĝi  povos ekzameniĝi ekzemple por transporto dum la kosmaj ekspedicioj. Plia avantaĝo de la nova materialo estas la ebleco de ĝia plurfoja uzo.

El la elsendo 30.06.2020. Legas Tomek – 1’24”


---

# 15 polaj alternejoj en la rangolisto QS World University

**Published:** 2020-06-30

**URL:** https://pola-retradio.org/2020/06/15-polaj-alternejoj-en-la-rangolisto-qs-world-university/

**Categories:** Novaĵoj

**Audio:** /wp-content/uploads/2020/06/w_mj_15-polaj-altlernejoj-en-la-prestiga-monda-rangolisto_0124.mp3, /wp-content/uploads/2020/06/w_mj_15-polaj-altlernejoj-en-la-prestiga-monda-rangolisto_0124.mp3?_=26

En la prestiĝa rangolisto de la plej bonaj altlernejoj de la mondo – QS World University Ranking – ĉi jare ektroviĝis 15 polaj superaj lernejoj. La plej bona evidentiĝis la Varsovia Universitato okupinta la 321-an lokon. Plej alte estis poentita ĝia renomo kaj opinio de la labordonantoj. Ĝi avancis kompare al la lasta enketo je 28 lokoj. La Jagelona Universitato el Krakovo avancis je 12 lokoj. Sian pozicion plibonigis ankaŭ la Varsovia Politekniko. Krome inter la 801-a kaj unumila loko ektroviĝis ceteraj 12 polaj altlernejoj. La ĉefajn lokojn okupis usonaj universitatoj. Entute oni pritaksis 5500 altlernejojn el la tuta mondo. En la listo troviĝas mil. La rangolisto kreiĝas baze de 6 kriterioj: prestiĝo en la akademia medio, prestiĝo inter labordonantoj, la rilato de la nombro de lekciantoj al la nombro de studentoj; kvanto de citaĵoj kaj nombro de eksterlandaj studentoj kaj laborantoj. Ĉiujare la brita firmao Quacquarelli Symmonds publikigas tri apartajn listojn, en kiuj estas taksita la tuto de la altlerneja funkcido, sciencaj fakoj kaj studdirektoj.

El la elsendo 30.06.2020. Legas Maciek – 1’24”


---

# E_elsendo el la 30.06.2020

**Published:** 2020-06-30

**URL:** https://pola-retradio.org/2020/06/e_elsendo-el-la-30-06-2020/

**Categories:** Elsendoj

**Audio:** https://pola-retradio.org/wp-content/uploads/2020/06/RetRadio_30.06.2020_wt_976.mp3

Podkasto: Ludu en nova fenestro | Elŝutu

La 976-a E_elsendo el la 30.06.2019 ĉe www.pola-retradio.org

Hodiaŭ ni proponas en la literatura segmento de la programo la 96-an fragmenton de la romano de Henryk Sienkiewicz „Quo Vadis” en la E-traduko de Lidia Zamenhof. Post la kronvirusa kroniko ni prezentas aktualaĵon pri polaj altlernejoj en la nunjara eldono de la prestiĝa rangolisto QS World University Ranking. Nian sciencbultenan temon ni dediĉas al la formmemorkapabla materialo kun signifaj loĝistikaj proprecoj. La akompananta programinformon foto rilatas la hodiaŭa fragmento de „Quo Vadis”, en kiu Nerono ludas liuton dum Romo brulas. Temas pri fragmento de historia filmafiŝo el 1912. En unuopaj rubrikoj de nia paĝo eblas senĉese konsulti la paralele legeblajn kaj aŭdeblajn tekstojn el nia elsendo. Niaj ĉepaĝaj rubrikoj enhavas cetere centojn da malpli novaj aŭdo-/legodokumentoj kun la indiko de i.a. tempodaŭro. Hodiaŭ ili aldoniĝas en la rubrikoj „novaĵoj” kaj „sciencaj informoj”. Dank’ al ĉi tiu nia servo eblas efike altigi la aŭdokomprenon kaj parolkapablon. Uzu do ĝin mem kaj rekomendu al aliaj.  La elsendo estas aŭdebla ankaŭ en jutubo ĉe la kanalo Espero2009; ĝi ebligas laŭplaĉe reguligi la parolrapidecon: https://www.youtube.com/results?q=pola+retradio&sp=CAI%253D


---

# Porcelanaĵoj de Rosenthal en la Muzeo de Gliwice

**Published:** 2020-07-03

**URL:** https://pola-retradio.org/2020/07/porcelanajoj-de-rosenthal-en-la-muzeo-de-gliwice/

**Categories:** Kulturkroniko

**Audio:** /wp-content/uploads/2020/07/kk_gk_Porcelanajoj-de-Rosenthal-en-Muzeo-de-Gliwice_0144.mp3, /wp-content/uploads/2020/07/kk_gk_Porcelanajoj-de-Rosenthal-en-Muzeo-de-Gliwice_0144.mp3?_=27

Ĝis la 25-a de oktobro en la Vilao Caro, kie sian sidejojn havas la Muzeo de Gliwice (la suda Pollando) daŭras ekspozicio prezentanta porcelanaĵojn de la fama Rosenthal-fabriko. Temas pri apartaj eksponaĵoj prezentantaj ceramikon kiel artbranĉon, kiun praktikis tiaj artistoj kiel Salvador Dali aŭ Andy Warhol. La produktejo en la jaroj 2017-2019 donacis al la muzeo 400 porcelanajn elfaraĵojn. La oferdoninto estas kolektisto naskiĝinta en la urbo en 1940 kaj de preskaŭ 50 jaroj loĝanta en Germanio, Wolfgang Domogalla. En sia donacmesaĝo Domagalla substrekis, ke la donaco por la muzeo estas lia dankesprimo kiel la glivicano pro ĉio, kion li ricevis de Pollando dum 25 jaroj, vivinte en Gliwice dum la grava por li  vivperiodo de la infanaĝo kaj frua juneco. Preskaŭ ĉiuj porcelanaj elfaraĵoj kreiĝis kiel rezulto de la laboro de Studio Line de Rosenthal, kiu realigas la ideon de sia fondinto Philipp Rosenth igi la artmetion egala al aliaj artbranĉoj. Inter la eksponaĵoj troviĝas fragmentoj de pladaroj, kafo- kaj teoservicoj, ekzemploj el limigitaj kvante produktoeldonoj. Estas prezentitaj i.a. kelkaj ceramikaj ornamaĵoj, vitraj karafoj kaj glasoj.

El la elsendo 03.07.2020. Legas Gabi – 1’44”


---

# La varsovia Kultura Korto

**Published:** 2020-07-03

**URL:** https://pola-retradio.org/2020/07/la-varsovia-kultura-korto/

**Categories:** Kulturkroniko

**Audio:** /wp-content/uploads/2020/07/kmj_Varsovia-Kultura-Korto_059.mp3, /wp-content/uploads/2020/07/kmj_Varsovia-Kultura-Korto_059.mp3?_=28

Ĉiam pli da kulturaj eventoj revenas al la tradicia formo. Unu el ili estas la varsovia Kultura Korto. La tegmenta titolo rilatas al ciklo de la someraj kulturaj eventoj. Jam laŭvican fojon  ĝi disvolviĝos sur la korto de la pola Kulturministerio en Varsovio malantaŭ la artgalerio Kordegarda ĉe Krakowskie Przedmieście-strato. Dum la someraj vendredaj posttagmezoj kaj vesperoj, ekde la 12-a de julio okazos 8 tiaj eventoj. Inaŭguros ilin prezento de la kortegaj dancoj en la epokaj kostumoj kaj vespere koncerto de la historia muziko Canor Anticus. Ĉiu vendredo proponas programon konforme al la tegmenta titolo en ĝia etimologiaj signifo, kiel kortego, foriplaco, domkorto, areno, gastejo,  de Oriento al Okcidento, ek’ en la mondon.

El la elsendo 03.07.2020. Legas Maciek – 0’59”


---

# La historia klostro en Staniątki, historimonumento

**Published:** 2020-07-03

**URL:** https://pola-retradio.org/2020/07/la-historia-klostro-en-staniatki-historimonumento/

**Categories:** Kulturkroniko

**Audio:** /wp-content/uploads/2020/07/kk_mj_Nova-Historimonumento_0127.mp3, /wp-content/uploads/2020/07/kk_mj_Nova-Historimonumento_0127.mp3?_=29

La Benediktanina Abatejo en Staniątki (la suda Pollando) la plej malnova benediktanina klostro en Pollando en aprilo 2020 estis agnoskita Historimonumento. Ĝi estis fondita en 1228 fare de Klemens el Brześnica, de la grifita gento kaj lia edzino Racława. Ilia filino Wisenna fariĝis la unua abatino de la klostro. La origine lignaj kaj ŝtona konstruaĵoj, inkluzive de la biblioteko estis en plimulto konsumitaj de incendio en 1520. La rekonstruita en la unua duono de la 17-a jarcento klostro grave suferis dum la sveda invado kaj sekve dum la norda miliro. En la 18-a jarcento ĝi estis alikonstruita en la baoka stilo. En la 18-a jarcento benediktaninoj gvidis tie lernejon por knabinoj. Laŭ la postulo de imperiestro Jozefo la 2-a kreiĝis la registara lernejo por knabinoj kaj lernejeto por vilaĝaj infanoj. Ilia disfloro okazis en la 19-a jarcento kaj en 1923 aldonigis 5-jara gimnazio. Post la milito en 1953 ili estis fermitaj de la komunistaj aŭtoritatoj. Nun en la historia benediktanina klostra komplekso en Staniątki, kiu antaŭ 4 jaroj solnis sian 800-jariĝon daŭras restaŭristaj laboroj.

El la elsendo 03.07.2020. Legas Maciek – 1’27”


---

# Koninda Polo: Benedictus Polonus

**Published:** 2020-07-03

**URL:** https://pola-retradio.org/2020/07/koninda-polo-benedictus-polonus/

**Categories:** Felietonoj

**Audio:** /wp-content/uploads/2020/07/fel_bp_Koninda-polo_Benedictus-Polonus_0808.mp3, /wp-content/uploads/2020/07/fel_bp_Koninda-polo_Benedictus-Polonus_0808.mp3?_=30

Ekde la 1-a de julio denove multaj el ni, aparte en Eŭropo ĝuas la eblecon vojaĝi pro malfermiĝo de plimulto de Schangen-limoj. Ne tuj oni povas ekveturi. Des pli mi volas rakonti pri Benedykt Polak (Benedictus Polonus), la pioniro de la polaj vojaĝoj. Li naskiĝis ĉirkaŭ la 1200-a jaro en la okcidenta Pollando. Li estis franciskano, dum kelka tempo estadinta en klostro en Vroclavo. Tie li plej verŝajne renkontiĝis kun Giovanni da Pian del Carpine, unu el la unuaj disĉiploj de s-ta Francisko el Asizo, kiu estis prioro de la pola francikana provinco. En la unua duono de la 13-a jarcento tataroj triumfe marŝkonkeradis  kaj dekumis ŝtatojn de la orienta kaj suda Eŭropo. Kiam la trupoj de la Piastdinatia princo, Henryk Pobożny (Henriko la Pia) malvenkis apud Legnica en 1241 papo Inocento la 4-a profunde maltrankviligita pro iliaj konkeroj en la kristana Eŭropo decidis direkti legaton al la granda mogola ĥano por akiri armisticon. La papan mision, kiu ekiris la 16-an de aprilo 1245 el Liono partoprenis sub la gvido de Giovanni da Pian del Carpine i.a. Benedictus Polonus, kiel sekretario, tradukisto, eksperto pri la lingvo kaj moroj de la malnovrusaj ortodoksuloj, kiuj multonombre kiel ostaĝoj troviĝis en la mongola kortego. Oni supozas krome, ke Benedictus Polonus konis ankaŭ la mongolan lingvon, kiel iama tatara ostaĝo aŭ kontaktiĝinte kun tataroj prenitaj kiel ostaĝoj post la sieĝo de la urbo Racibórz. La papo devontigis la senditojn prisribi kredojn, morojn kaj politikan sistemon de la mongola ŝtato kaj ekscii laŭeble multon pri la planoj de pliaj eventualaj konkeroj, pri la riĉaĵoj kaj militfortoj de la mongolaj regantoj. Provizitaj per  valoraj, multekostaj donacoj la monakoj entreprenis surĉevale preskaŭ 20-milkilometran veturon tra nekonataj regionoj, kiu daŭris iom pli ol du jarojn. Veturante tra Krakovo, Lucko kaj Kijevo en ĉi lasta urbo ili ŝanĝis la ĉevalojn de eŭropaj je pli eltenemaj, mongolaj. Sekve laŭe de la bordoj de la Kaspia Maro kaj Arala Lago fruprintempe de 1246 ili renkontis la unuan fojon tatarajn trupojn. En lia eskorto la franciskanoj moviĝis al la regiono de Astraĥano, kie estadis Batu-ĥano (la nepo de Ĝingis ĥano) nomumita de la Granda Ĥano. Tie franciskanoj ekvidis amasajn trupojn, invadintajn pli frue Eŭropon. Post kelktaga estado Batu ĥano – mildigita pro la donacoj permesis – sed sole al la fratuloj Giovanni kaj Benedictus daŭrigi la veturon. Ĝis la mezo de junio 1246 ili antaŭenmoviĝis laŭ la valo de Sirdajo, la tiama mondofino laŭ la tiamaj eŭropaj kredoj. Tiel do, Benedictus kiel la unua polo metis piedon sur la azia kontinento. La plia celo fariĝis Syra Orda, legendeca Karakorumo kreiĝinta en la 3-a jarcento kiel  sidejo de Ĝingis ĥano. La papaj senditoj trafis tie ceremonion de surtronigo de Gujuk ĥano. Tio fariĝis la okazo por pli longa estado en la mongola koretego kaj kontaktoj kun aliaj reprezentanoj venintaj por la solenaĵo el la Bagdada Kalifato, Kartvelio, Koreio kaj Ĉinio. La 11-an de novembro 1246 – post entute 4-monata estado –  la granda ĥano transdonis al la papaj senditoj la respondan leteron en la lingvoj mongola, persa, turka kaj latino. En ĝi li postulis, ke la papo mem persone venu al li ĉefe de ĉiuj eŭropaj regantoj por lin omaĝi rifuzante samtempe la alvokon akcepti kristanismon. Komenciĝis la longa revena vojo. Nur la 18-an de novembro de la sekva jaro la monakoj atingis Lionon, kie rezidis Inocento la 4-a. La franciskanoj, kiujn oni bonvenigis kiel personojn revenantajn el alia mondo raportis pri sia ekspedicio, dividis la impresojn kaj transdonis faritajn notojn kaj priskribojn.  Sed la afero tiel ne finiĝis. Giovanni da Pian del Carpine revenis al Italio kaj en sia verko „Historio de mongoloj” entenigis amason da informoj pri landoj kaj popoloj de la Fora Oriento, pri la manieroj gvidi militon, organizi armeojn kaj administri la konkerojn. Benedictus Polonus verkis en Krakovo la unuan eŭropan traktaton kun la scienca dimensio „De itinere Fratrum Minoram ad Tartaros”. Ĝi traktis pri la kulturo kaj lingvoj de la Fora Oriento, enhavis amason da mongolaj esprimioj tradukitaj en latinon. Tio pravigas nomi Benedikton Polon ne nur pioniro de la polaj ekspedicioj, sed ankaŭ la unua pola orientalisto. La raporto de Benedictus konserviĝis en du manuskriptoj – pariza kaj viena. La unuan fojon ĝi estis publikigita en Parizo nur en 1839. En la pola ĝi aperis en 1986. Aldonendas, ke la ekspedicio de Giovanni da Pian del Carpine kaj Benedictus Polonus atingis Azion preskaŭ 30 jarojn antaŭ tiu de Marco Polo, opiniata la plej granda mondvojaĝanto en la mezepoko. Pri lia ekspedicio  al la koretego de granda ĥano de mongoloj Kubilaj – daŭranta entute 24 jarojn – troviĝas neniu spuro en la mongolaj skribaj dokumentoj.  La raporto de Benedictus Polonus en mezepokaj mongolaj dokumentoj estas konfirmita. Post la reveno al Krakovo Benedictus Polonus fariĝis tie la klostrestro. Li mortis ĉirkaŭ la 1280-a, sed ne estas konataj cirkonstancoj de lia morto kaj la loko de lia eterna ripozo.

El la elsendo 03.07.2020. Legas Barbara – 8’08”


---

# E_elsendo el la 03.07.2020

**Published:** 2020-07-03

**URL:** https://pola-retradio.org/2020/07/e_elsendo-el-la-03-07-2020/

**Categories:** Elsendoj

**Audio:** https://pola-retradio.org/wp-content/uploads/2020/07/RetRadio_03.07.2020_pt_977.mp3

Podkasto: Ludu en nova fenestro | Elŝutu

La 977-a E_elsendo el la 03.07.2020 ĉe www.pola-retradio.org

En la felietono el la ciklo Koninda Polo ni proksimigas la silueton de la unua pola mondvojaĝanto franciskana monaĥo Benedictus Polonus, kiu en la 13-a jarcento atingis Azion, kiel sendito de papo. Lia partopreno en la franciskana misio fruktis per traktato pri kulturo kaj lingvoj de la Fora Oriento. La komenca riĉa kulturkroniko informas pri la nova Historia Monumento, kiu estas la historia benediktanina klostro en Staniątki; pri porcelanaĵoj de Rosenthal en la Muzeo de Gliwice kaj pri la somera varsovia evento Kultura Korto. En la komenco de la elsendo aŭdiĝas kronvirusaj aktualaĵoj. En la fino ni informas pri la jama ebleco aliĝi al Virtuala Kongreso kadre de MondaFest’ 2020. Muzike akompanas nin La Kompanoj per la kanzono „Rigardu nepre ni” el la KD kun kantoj de Brel. La akompana al la programinformo foto rilatas al nia felietono prezentante la itineron, kiun partoprenis Benedictus Polonus. Eksterelsende tradicie troviĝas en la unuopaj rubrikoj de nia paĝo paralele legeblaj kaj aŭdeblaj tekstoj el la hodiaŭa programo. Temas pri „kulturkronikaj informoj” kaj „felietonoj”. Ne hezitu uzi tiun ĉi servon mem kaj rekomendi al aliaj kiel efikan manieron altigi la aŭdokomprenon kaj parolkapablon. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D . I.a. pere de ĝi vi povas rapidigi aŭ malrapidigi la parolrapidecon konforme al viaj bezonoj.


---

# Kurteco de amaskomunikilaj informoj

**Published:** 2020-07-07

**URL:** https://pola-retradio.org/2020/07/kurteco-de-amaskomunikilaj-informoj/

**Categories:** Sciencaj informoj

**Audio:** /wp-content/uploads/2020/07/sc_tm_sangiginta-formo-de-komunikaj-informoj-en-la-interreto_0149.mp3, /wp-content/uploads/2020/07/sc_tm_sangiginta-formo-de-komunikaj-informoj-en-la-interreto_0149.mp3?_=31

Ĉiam pli ofte aperas lastatempe mallongaj komunikoj, aparte videaj. Tio estas respondo al la atendoj de klientoj, ĉefe la generacio de la nunaj dudekjaruloj, unuavice pro la hasta maniero de la informkonsumado pere de poŝtelefonoj. La elsendfluaj platformoj ĉiam pli ofte eksperimentas kun tre mallongaj seriaj filmoj, kiuj ne plu daŭras 30 aŭ 50 minutojn, sed nur 10. Simile estas kun tekstaj informoj, kiujn ofte akompanas la kromnoto, ke koncernan tekston oni legos nur dum ekzemple unu minuto. Samtempe videbliĝas alia tendeco, interesiĝo pri iom longaj sonrakontoj, plej ofte en la podkasta formato. Laŭ doktoro Krzysztof Kuźmicz el la Akademio de Leon Koźmiński ĉiam pli da personoj serĉas sonproduktojn en la elsedfluaj platformoj kaj laŭpetaj stacioj. Sed tio ne ŝanĝas la fakton, ke kreiĝas ĉiam pli da produktoj mallongdaŭraj. Laŭ psikolgo, doktoro Iwona Werner troa plurfonta ekscitado povas krei problemon, kiam nia atnentosistemo postulos ekskluzive enhavojn rapidajn, intensajn kaj senĉese ŝanĝiĝantajn. Tio povas konduki al perturbo de la emocia kaj kogna sistemoj, kio emfaziĝas en inklino al maltrankvilo, iritiĝo, manko de pacienco kaj malfortigo de la kapablo koncentriĝi. Tamen – ŝiaopinie – ne mallongeco de informoj en bitaj medioj estas revolucia por niaj cerboj, sed la bitaj informoj mem. Malgraŭ tiuj rezervoj ambaŭ sciencistoj konfirmas, ke mallongaj komunikformoj povas bone plenumi sian taskon en distanca lernado.

El la elsendo 07.07.2020. Legas Tomek – 1’49”


---

# Milionoj da eŭroj por la naturprotektado

**Published:** 2020-07-07

**URL:** https://pola-retradio.org/2020/07/milionoj-da-euroj-por-la-naturprotektado/

**Categories:** Novaĵoj

**Audio:** /wp-content/uploads/2020/07/w_mj_Milionoj-por-la-naturprotektado-en-Pollando_0103.mp3, /wp-content/uploads/2020/07/w_mj_Milionoj-por-la-naturprotektado-en-Pollando_0103.mp3?_=32

La Eŭropa Komisiono atribuis al Pollando 28 milionojn da eŭroj por realigo de 6 projektoj rilatantaj al la naturprotektado. La rimedoj el la programo LIFE servos i.a. por kontraŭbatalado de aerpolucio kaj grandigo de la provizoj de trinkakvo. Ili estos realigataj i.a. en la krakova regiono, kie temos pri malatigo de la emisiado de la forcejaj gasoj. En la centra Pollando la rimedoj i.a. helpos revenigi la rezervujon de la trinkakvo kaj samtempe ripoziga akvotereno, kiu estas Akvoreceptaklo de Sulejów. La Nacia Fondaĵo por la Naturprotektado kaj Akva Mastrumado lige kun la laŭvica programo LIFE kun la buĝeto de 450 mlionoj da eŭroj atentigas koncernajn subjektojn interesiĝi pri la kromfinancado de iliaj projektoj el ĉi tiu programo.

El la elsendo 07.07.2020. Legas Maciek – 1’03”


---

# E_elsendo el la 07.07.2020

**Published:** 2020-07-07

**URL:** https://pola-retradio.org/2020/07/e_elsendo-el-la-07-07-2020/

**Categories:** Elsendoj

**Audio:** https://pola-retradio.org/wp-content/uploads/2020/07/RetRadio_07.07.2020_wt_978.mp3

Podkasto: Ludu en nova fenestro | Elŝutu

La 978-a E_elsendo el la 07.07.2020 ĉe www.pola-retradio.org

Jam kelkfoje ni prezentis en niaj elsendoj sondokumentojn el la periodo de antaŭ 2011 kaj kreiĝo de Pola RetRadio. Hodiaŭ ni memorigas intervjuon kun d-ro Ulrich Lins, esploristo, historiisto de la E-movado pri lia simpozia prelego el 2005 ligita kun la 100-jariĝo de la Bulonja E-Kongreso. Ĉiujn ĉi dokumentojn ni prezentas kadre de la sondokumenta iniciato „Savi kontraŭ la forgeso”. En la komenca informa parto de la elsendo ni prezentas kronvirusan kronikon kaj aktualaĵon pri grava Unia subvencio por la naturprotektado en Pollando. La sciencbultena temo estas ligita kun esploroj pri la ŝanĝiĝo de la komunikaj informoj en la interreta epoko. Muzike akompanas nin Nikolin’ per fragmento de la konata „Somertempo” en la E-vesto. La akompana interreta historia foto prezentas kongresanojn en Bulonjo ĉe Maro en 1905. En unuopaj rubrikoj de nia paĝo eblas senĉese konsulti la paralele legeblajn kaj aŭdeblajn tekstojn el nia elsendo. Niaj ĉepaĝaj rubrikoj enhavas cetere centojn da malpli novaj aŭdo-/legodokumentoj kun la indiko de i.a. tempodaŭro. Hodiaŭ ili aldoniĝas en la rubrikoj „novaĵoj” kaj „sciencaj informoj”. Dank’ al ĉi tiu nia servo eblas efike altigi la aŭdokomprenon kaj parolkapablon. Uzu do ĝin mem kaj rekomendu al aliaj. En la rubriko „Kontraŭ la forgeso” eksterelsende aŭdiĝas la hodiaŭa arkiva sondokumento, intervjuo kun d-ro Ulrich Lins. La elsendo estas aŭdebla ankaŭ en jutubo ĉe la kanalo Espero2009; ĝi ebligas laŭplaĉe reguligi la parolrapidecon: https://www.youtube.com/results?q=pola+retradio&sp=CAI%253D


---

# Interparolo kun d-ro Ulrich Lins el la jaro 2005

**Published:** 2020-07-07

**URL:** https://pola-retradio.org/2020/07/interparolo-kun-d-ro-ulrich-lins-el-la-jaro-2005/

**Categories:** Antaŭ la mikrofono

**Audio:** /wp-content/uploads/2020/07/bp_2005-UK-en-Vilno_kun-Ulrich-Lins-pri-lia-prelego-lige-kun-la-100-jarigo-de-ka-Bulonja-kongreso_1007.mp3, /wp-content/uploads/2020/07/bp_2005-UK-en-Vilno_kun-Ulrich-Lins-pri-lia-prelego-lige-kun-la-100-jarigo-de-ka-Bulonja-kongreso_1007.mp3?_=33

Jam kelkfoje ni prezentis en niaj elsendoj sondokumentojn el la periodo de antaŭ 2011 kaj la kreiĝo de Pola RetRadio. Ĉiujn ĉi arkivajn dokumentojn ekde nun ni prezentas kadre de la sondokumenta rubriko „Kontraŭ la forgeso”

Daŭras la febraj preparoj por la unua virtuala E-kongreso 2020, pri kio ni informis jam kelkfoje en niaj elsendoj. Ni memorigas hodiaŭ interparolon kun d-ro Ulrich Lins de antaŭ 15 jaroj (2005) pri lia prelego ligita kun la 100-jariĝo de la 1-a E-Kongreso en Bulonjo ĉe Maro en 1905-a jaro.

El la elsendo 07.07.2020 – 10’07”


---

# Vzitinda Pollando: Rokowół

**Published:** 2020-07-10

**URL:** https://pola-retradio.org/2020/07/vzitinda-pollando-rokowol/

**Categories:** Felietonoj

**Audio:** /wp-content/uploads/2020/07/fel_bp_Koninda-Pollando_Rokowol_0508.mp3, /wp-content/uploads/2020/07/fel_bp_Koninda-Pollando_Rokowol_0508.mp3?_=34

La morena altaĵo – 115 metrojn super la marnivelo – apud la lago Gardno sur la tereno de la Nacia Parko Słowiński (la norda Pollando)- de ĉiam  tre bone videbla de la maro rolis kiel la naviga orientiga loko notita sur la plej malnovaj maraj mapoj de ĉi tiu parto de Baltiko. Iam sur ĝia pinto estis flamigata fajro,  indikanta vojon nokte dumtage samcele servis ĝia fumo. Kun ĝi ligiĝas multaj legendoj. Unu el ili rakonas pri iam troviĝanta sur ĝi pompa kastelo, en kiu loĝis princino ŝatanta lukson kaj riĉaĵojn kaj ne multe zorganta pri siaj subuloj. Aliflanke ŝi estis tre postulema rilate la servutojn ricevatajn en la formo de viando, fiŝoj kaj greno. Kun ĉiu jaro la subuloj povriĝadis kaj fine venis sekecplago kaj la tero ne alportis rikolton. Malsatmorto alrigardis la kamparanajn okulojn dum la princino zorgis pri nenio pro la amasigitaj provizoj sufiĉaj por longaj jaroj. Senesperaj kamparanoj direktiĝis al ŝi helpopete eĉ pri haringobarelo, kiu ebligus transdaŭri la malfacilan periodon. Anstataŭ kompato renkontis ilin ŝia furioza rifuzo. Kamparanojn ŝi forpelis kaj haringobarelojn dronigis en la maro. Kamparanojn  reirantanj hejmen subite suprizis  la tremanta tero kaj enorma bruo akompaninta la kastelruiniĝon. Bone ili komprenis, ke tiel plenumiĝis la Dia puno pro la manko de ŝia kompato. Kaj sur la loko de la kastelo restis sole altaĵo ĉirkaŭita de ronda fosaĵo. De tiu bildo devenas la nomo Rowokół, kiu signifas samtempe fosaĵon kaj remparon. En la 17-jarcentaj mapoj svedaj kaj nederlandaj la nomo ŝajnas simili,  Reefcoll respektive Refkul aŭ Ravkuul. En germanaj mapoj el la komenco de la 20-a jarcento ĝia nomo prezentiĝas kiel Revekol. En la frukristana tempo troviĝis tie kapelo el la 1281 dediĉita al la patrono de navigantoj, fiŝkaptistoj kaj piratoj, s-ta Nikolao. Ĝi famiĝis en la Okcidenta Pomerio kiel unu el la gravaj pilgrimlokoj pro la troviĝanta en la kapelo la miraklofara bildo de la Dipatrino. Post la enkonduko de la reformacio en Pomerio en 1534 la sanktejo estis forlasita kaj ĝia riĉa ekipaĵaro disrabita formalaperis. Saviĝis sole ĝia turo, servonta kiel marlanterno. Dum pli ol 400 jaroj Rowowół estis forgesita, sed en la lastaj jaroj la altaĵo denove ekrolis kiel loko de religia kulto pro la rekreata tie  dum la paska Santa Nokto Resurekto. La 1-an de julio 1984-a en Rowokół estis establita arbara-panorama rezervejo kun la surfaco superanta 560 hektarojn etendiĝanta ĉe la sudorienta deklivo de la altaĵo sukreskita riĉe de fagoj, abioj kaj larikoj. Protektataj  estas krome la akvotereno de la rivero Łupawa kun vastaj herbejoj; la mezepokaj slavaj kulto- kaj defendolokoj; la monteta panoramo en la ĉemara ebenaĵo de Słowiński- Marbordo. Sur la altaĵan pinton gvidas iom kruta pado de la blua itinero. De la troviĝanta tie panorama turo la mondo aspektas kiel vasta mapo. Bonege videblaj estas i.a. la lagoj Gardno kaj Łebsko, la urboj Łeba,  Ustka kaj Słupsk. Kiam la vetero favoras videbliĝas eĉ lumoj de la dana insulo sur Baltiko, Bornholm.

El la elsendo 10.07.2020. Legas Barbara – 5’08”


---

# Afiŝoj de Boris Bućan

**Published:** 2020-07-10

**URL:** https://pola-retradio.org/2020/07/afisoj-de-boris-bucan/

**Categories:** Kulturkroniko

**Audio:** /wp-content/uploads/2020/07/kk_mj_bp_Afisoj-de-Boris-Bucan-en-Krakovo_0102.mp3, /wp-content/uploads/2020/07/kk_mj_bp_Afisoj-de-Boris-Bucan-en-Krakovo_0102.mp3?_=35

En la Internacia Kulturcentro de Krakovo estas prezentataj 16 plej popularaj teatraj afiŝoj de la kroata artisto Boris Bućan. Devenenataj el la 70-aj kaj 80-aj jaroj de la 20-a jarcento ili devenas el la Muzeo de la Nuntempa Arto en Zagrebio. Bućan estas klasikulo de la kroata arto, traktanta  afiŝojn kiel apartan artan formon. En Krakovo estas rigardeblaj liaj afiŝoj projektitaj por la spektakloj en la Nacia Teatro en Split kaj la Nacia Teatro en Zagrebo. Mondan famon Bućan akiris pro sia afiŝo por la baleto de Igor Strawiński „La fajra birdo”. La verkoj de la kroata artisto distingiĝas per granda formato kaj intensaj koloroj. La informa enhavo de liaj afiŝoj formas kadron por la grafika motivo.  La ekspozicio estas vizitebla libere ĝis la 16-a de aŭgusto.

El la elsendo 10.07.2020. Legas Maciek – 1’02”


---

# Desegnaĵoj de Józef Mehoffer fine prezentitaj

**Published:** 2020-07-10

**URL:** https://pola-retradio.org/2020/07/desegnajoj-de-jozef-mehoffer-fine-prezentitaj/

**Categories:** Kulturkroniko

**Audio:** /wp-content/uploads/2020/07/kk_mj_bp_Desegnajoj-de-Jozef-Mehoffer-en-Krakovo-jam-rigardeblaj_0108.mp3, /wp-content/uploads/2020/07/kk_mj_bp_Desegnajoj-de-Jozef-Mehoffer-en-Krakovo-jam-rigardeblaj_0108.mp3?_=36

Ekde la plej proksima sabato eblas finfine viziti la Domon de Józef Mehoffer en Krakovo por rigardi liajn 9 krokizojn kaj portretojn donacitajn de lia baptofilo. Ili estis donacitaj al la Nacia Muzeo en ĉi tiu urbo okaze de la 150-a naskiĝdatreveno de Józef Mehoffer. La prezento pro la pandemio okazas kun prokrasto. Inter 6 desegnaĵoj la centran lokon havas krokizo por la oleobildo „Aŭtoportreto de la  artisto” el 1937. Józef Mehoffer estis disĉiplo de la renoma pola pentristo, Jan Matejko kaj samaĝulo de Stanisław Wyspiański, unu el la plej elstaraj artistoj de la stilo Juna Pollando. Mehoffer studis en Krakovvo kaj Parizo. Li estis artisto ĉiuflanka, la kreinto de monumentecaj dekoraĵoj por religiaj internoj, de vitraloj kaj polikromiaĵoj, de granddimensiaj tolaĵoj kaj de scenografiaj projektoj kaj aplikata arto.

El la elsendo 10.07.2020. Legas Maciek – 1’08”


---

# E_elsendo el la 10.07.2020

**Published:** 2020-07-10

**URL:** https://pola-retradio.org/2020/07/e_elsendo-el-la-10-07-2020/

**Categories:** Elsendoj

**Audio:** https://pola-retradio.org/wp-content/uploads/2020/07/RetRadio_1007.2020_pt_979.mp3

Podkasto: Ludu en nova fenestro | Elŝutu

La 979-a E_elsendo el la 10.07.2020 ĉe www.pola-retradio.org

En la nunsemajna felietono pri Koninda Pollando ni prezentas la lokon Rowokół en la norda Pollando, nun arbaran-panoraman rezervejon en la Słowiński Nacia Parko. La komenca  kulturkroniko rilatas al du interesaj ekspozicioj en Krakovo (la suda Pollando). Al la prokrastita pro pandemio ekspozicio de desegnaĵoj de la renoma pola pentristo Józef Mehoffer kaj pri prezento de la afiŝoj de konata kroata artisto Boris Bućan. En la E-komunuma informo ni sciigas pri la E-versio de la sonlibro „Vi estas mia heroo”. En la komenco de la elsendo aŭdiĝas mallonga kronvirusa kroniko kaj en la fino ni renkontiĝas leterkeste. Muzike akompanas nin Patric per la kanzono „Revenante de Vilafranko” el la KD „Okcitanio” aperinta  dank’ al Vinilkosmo. Vinilkosmo produktis ankaŭ la alian KD-on „Hotel Desperado” el kiu – en la fino – aŭdiĝas fragmente la kanzono “Sunradio”. La akompana al la programinformo foto rilatas al pola pentristo Józef Mehoffer prezentante lian tolaĵon „Mirinda ĝardeno”. Eksterelsende tradicie troviĝas en la unuopaj rubrikoj de nia paĝo paralele legeblaj kaj aŭdeblaj tekstoj el la hodiaŭa programo. Temas pri „kulturkronikaj informoj” kaj „felietonoj”. Ne hezitu uzi tiun ĉi servon mem kaj rekomendi al aliaj kiel efikan manieron altigi la aŭdokomprenon kaj parolkapablon. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D . I.a. pere de ĝi vi povas rapidigi aŭ malrapidigi la parolrapidecon konforme al viaj bezonoj.


---

# La subĉiela ekspozicio „Potenco de simbolo

**Published:** 2020-07-15

**URL:** https://pola-retradio.org/2020/07/la-subciela-ekspozicio-potenco-de-simbolo/

**Categories:** Novaĵoj

**Audio:** /wp-content/uploads/2020/07/W_mj_La-610-a-datreveno-de-Grunwald-batalo_0103.mp3, /wp-content/uploads/2020/07/W_mj_La-610-a-datreveno-de-Grunwald-batalo_0103.mp3?_=37

La varsovia artgalerio Kordegarda lige kun la 610-a datreveno de la venka batalo super teŭtonoj apud Grunwald – la 15-an de julio 1410 – pretigis la subĉielan publikan ekspozicion „Potenco de simbolo”. La venka batalo el 1410 estis la plej granda batalo de la mezepoka Eŭropo. Ĝia historio fariĝis la nacia mito kuraĝiganta polojn en la plej mornaj jaroj de la 18-jarcentaj dispartigoj ĉiam vekante esperon pri renaskiĝo kaj spronante dignosenton. La ekspozicio „Potenco de simbolo” rakontas pri la historio kaj legendo, pri la plej fama tolaĵo de  Jan Matejo, pri la sortoj de la bildo ligita kun la sorto de la lando. La ekspozicio  funkcios ĝis la fino de la monato. Ĝi estas prezentita ankaŭ en la reta versio libere elŝutebla kaj konigebla al kulturinstitucioj, komunumoj, lernejeoj, eksterregistarj organizoj kaj prsonoj privataj.

https://nck.pl/projekty-kulturalne/projekty/galeria-kordegarda/aktualnosci/potega-symbolu-wystawa-do-pobrania

El la elsendo 15.07.2020. Legas Maciek – 1’03”


---

# Francis Collins, la laŭreato de Templeton-premio 2020

**Published:** 2020-07-15

**URL:** https://pola-retradio.org/2020/07/francis-collins-la-laureato-de-templeton-premio-2020/

**Categories:** Sciencaj informoj

**Audio:** /wp-content/uploads/2020/07/sc_tm_La-nunjara-laureato-de-Templeton-premio_0116.mp3, /wp-content/uploads/2020/07/sc_tm_La-nunjara-laureato-de-Templeton-premio_0116.mp3?_=38

Francis Collins, la usona kuracisto kaj elstara genetikisto fariĝis la nunjara laŭreato de Templeton-premio.  Li gvidis internacian projekton pri rekono de la Homa Genomo, kaj nun estas direktoro de la Naciaj Saninstitutoj en Usono. Li aŭtoras vicon da popularsciencaj libroj, en kiuj li okupiĝas pri la problemoj de la rilato inter scienco kaj kredo. En 2009 papo Benedikto la 16-a invitis lin al la Papa Sciencakademio. La plej vaste konata verko de   Francis Collins estas „La lingvo de Dio: la vivokodo – scienco konfirmas kredon. La aŭtoro priskribas en ĝi siajn spertojn kaj rakontas kiel de ateisto li fariĝis agnostikulo, fine kristano. La ĉiujare atribuata Templeton-premio distingas personojn pro „elstara kontribuo al aserto de la spirita dimensio de la vivo pere de percepto, malkovro aŭ praktikaj laboroj”. Lia argumento estas, ke la scienco en la strikta signifo ne povas pruvi la ekziston de Dio, ĉar Li superas ĝiajn instrumentojn. La racio ebligas tamen ekhavi argumentojn, kiuj pri la ekzisto de la Kreinto konvinkas.

El la elsendo 15.07.2020. Legas Tomek – 1’16”


---

# E_elsendo el la 15.07.2020

**Published:** 2020-07-15

**URL:** https://pola-retradio.org/2020/07/e_elsendo-el-la-15-07-2020/

**Categories:** Elsendoj

**Audio:** https://pola-retradio.org/wp-content/uploads/2020/07/RetRadio_15.07.2020_sr_980.mp3

Podkasto: Ludu en nova fenestro | Elŝutu

La 980-a E_elsendo el la 15.07.2020 ĉe www.pola-retradio.org

Kun la temo de parolarto, la kulturo de la parolata lingvo estas ligita interparolo kun nia antaŭmikrofona gasto Leandro Abrahão el Brazilo, kun kiu ni interparolas pri lia ĉi-kampa laboro en Brazilo kaj nun ankaŭ en la E-komunumo. Lia grupo „Lasu min prezenti plu” troviĝas jam en Telegramo, kaj nun li invitas por la premiera Internacia Parolarta Trejnado, al kiu eblas aliĝi ĝis la 24-a de julio ĉe la adreso: https://forlaflatado.com/ipt/ . Komence ni proponas kronvirusan kronikon kaj aktualaĵon lige kun la 610-a datreveno de la plej granda batalo de la mezepoka Eŭropo, la batalo apud Grunwald. En scienca rubriko ni informas pri la nunjara laŭreato de Templenton-premio, Francis S. Collins. Muzike akompanas nin Manuel per fragmento de la kanzono „Akvarelo” el lia KD „Mirindaĵo”. La akompana interreta foto prezentas la tolaĵon de Jan Matejko „Batalo apud Grunwald”. En unuopaj rubrikoj de nia paĝo eblas daŭre konsulti la paralele legeblajn kaj aŭdeblajn tekstojn el nia elsendo. Niaj ĉepaĝaj rubrikoj enhavas cetere centojn da malpli novaj aŭdo-/legodokumentoj kun la indiko de i.a. tempodaŭro. Hodiaŭ ili aldoniĝas en la rubrikoj „novaĵoj” kaj „sciencaj informoj”. Dank’ al ĉi tiu nia servo eblas efike altigi la aŭdokomprenon kaj parolkapablon. Uzu do ĝin mem kaj rekomendu al aliaj. En la rubriko „Antaŭ la mikrofono” eksterelsende aŭdiĝas la hodiaŭa interparolo kun Leandro Abrahão el Brazilo. La elsendo estas aŭdebla ankaŭ en jutubo ĉe la kanalo Espero2009; ĝi ebligas laŭplaĉe reguligi la parolrapidecon: https://www.youtube.com/results?q=pola+retradio&sp=CAI%253D


---

# Leandro Abrahão pri parolarto

**Published:** 2020-07-15

**URL:** https://pola-retradio.org/2020/07/leandro-abrahao-pri-parolarto/

**Categories:** Antaŭ la mikrofono

**Audio:** /wp-content/uploads/2020/07/bp_kun-Leandro-Abrahao_1346.mp3, /wp-content/uploads/2020/07/bp_kun-Leandro-Abrahao_1346.mp3?_=39

Kun la temo de parolarto, la kulturo de la parolata lingvo estas ligita interparolo kun nia antaŭmikrofona gasto Leandro Abrahão el Brazilo , kun kiu ni interparolas pri lia ĉi-kampa laboro en Brazilo kaj nun ankaŭ en la E-komunumo. Lia grupo „Lasu min prezenti plu” troviĝas jam en Telegramo, kaj nun li invitas por la premiera Internacia Parolarta Trejnado, al kiu eblas aliĝi ĝis la 24-a de julio ĉe la adreso: https://forlaflatado.com/ipt/ . El la elsendo 15.07.2020 – 13’46”


---

# Retrotrajnoj sur la polaj reloj

**Published:** 2020-07-17

**URL:** https://pola-retradio.org/2020/07/retrotrajnoj-sur-la-polaj-reloj/

**Categories:** Novaĵoj

**Audio:** /wp-content/uploads/2020/07/w_mj_Someraj-retrotrajnoj_0140.mp3, /wp-content/uploads/2020/07/w_mj_Someraj-retrotrajnoj_0140.mp3?_=40

La polaj fervojistoj ne forgesas pri someraj atrakciaĵoj por turistoj. Dum ĉiuj semajnfinoj de julio kaj aŭgusto funkcias en la suda Pollando retrotrajnoj laŭ la historia Galicia Transa Fervojo. La itinero kondukas de Chabówka ĝis Mszana Dolna tra la pitoreska Rabka-rivera valo, tra Rabka Zdrój. En la finstacio Mszana Dolna la halto daŭras 45 minutojn – ebligante fari mallongan promenon aŭ ĝui la gastronomiajn servojn, atendantaj la gastojn. En aŭgusto, se la epidemiologia situacio ebligos tion, la itinero estos plilongigita ĝis Kasina Wielka, unu el la plej belaj kaj plej alte situantaj fervojaj stacioj en Pollando. Tie eblos uzi la seĝan telferon al la pinto de Śnieżyca, de kie etendiĝas belega panoramo i.a. al la Insula Beskidy-montaro. La iama Galicia Transa Fervojo kondukanta tra la montoregionoj de Karpatoj havas pli ol 135 jarojn. Ĝia 77-kilometra segmento de Chabówka ĝis Nowy Sącz estas taksata kiel unu el la plej pitoreskaj fervojaj linioj ne sole en Pollando, sed ankaŭ en la tuta Eŭropo. Komence de la 90-aj jaroj de la pasinta jarcento ĝi ludis gravan rolon en la persona kaj vara transporto, ĝis kiam ĝian signifon priombris la aŭtomobila transporto. Plimulto de la stacikonstruaĵoj estas originalaj, eĉ se iom damaĝitaj. La trajnon konsisitigas vagonoj kaj lokomotivoj el la Parko de la Fervoja Veturilaro en Chabówka.

El la elsendo 21.07.2020. Legas Maciek – 1’40”


---

# Urszula Broll kaj ŝia petroarto

**Published:** 2020-07-17

**URL:** https://pola-retradio.org/2020/07/urszula-broll-kaj-sia-petroarto/

**Categories:** Kulturkroniko

**Audio:** /wp-content/uploads/2020/07/kk_mj_-Wystawa-malarstwa-Urszuli-Broll-w-Warszawie_0129.mp3, /wp-content/uploads/2020/07/kk_mj_-Wystawa-malarstwa-Urszuli-Broll-w-Warszawie_0129.mp3?_=41

En la varsovia artgalerio Królikarnia daŭras la retrospekta ekspozico de la pentroarto de Uszula Broll, forpasinta en februaro nunjare. La ekspozicio „Atman signifas spiron” prezentas preskaŭ 300 ŝiajn bildojn. Uszula Broll studis en la filio de la krakova Akademio de la Belartoj en Katowice kaj la komenco de ŝia kreado ligiĝas kun la unuaj postmilitaj jaroj. La nuna ekspozicio prezentas ŝiajn tolaĵojn el la Silezia Muzeo kaj el la Historia Muzeo de Katowice el la unua etapo de ŝia kreado, kiam ŝi pentris diversstile sileziajn virinojn. En sia plia artista kariero  ŝi ekiris propran vojon konforman al la spiritaj, filozofiaj intetresiĝoj, i.a.  ligitaj kun la filozofio de Oriento. La titolo Atman, sanskrite – spirito aperis en la kreado en Broll en 1967. Poste ŝi malkovris misticismom de la Hinda Unio, taoismon, filozofion zen kaj tantron, fine ŝi ligiĝis kun budismo. Ŝi pentris montarajn pejzaĝon konceptitajn kiel emociajn statojn. La ekspozicion organizis pola kulturministerio kun la partnero, kiu estas la fondaĵo de Katarzyna Kobro subtenanta la aktivecon de virinoj sur la kultura kaj arta kampoj.

El la elsendo 17.07.2020. Legas Maciek – 1’29”


---

# E_elsendo el la 17.07.2020

**Published:** 2020-07-17

**URL:** https://pola-retradio.org/2020/07/e_elsendo-el-la-17-07-2020/

**Categories:** Elsendoj

**Audio:** https://pola-retradio.org/wp-content/uploads/2020/07/RetRadio_17.07.2020_pt_981.mp3

Podkasto: Ludu en nova fenestro | Elŝutu

La 981-a E_elsendo el la 17.07.2020 ĉe www.pola-retradio.org

La nunsemajna vendreda felietono traktas  la historion de la pentraĵo „Batalo apud Grunwald” de Jan Matejko. Ĝia foto ornamis nian mardan programinformon rilate  al la pasinta tiam 610-a datreveno de la plej granda mezepoka batalo en Eŭropo. Nia kulturtema informo koncernas la retrospektan ekspozicion de Urszula Broll kaj unu el ŝiaj pentraĵoj el la reto akompanas al nia programinformo. Komence de la elsendo aŭdiĝas la kronvirusa kroniko kaj en la lasta E-komunuma parto ni informas pri Oratora Konkurso kadre de Virtuala Kongreso, interparolante kun ĝia nunjara iniciatinto, Leandro Abrahão el Brazilo. Muzike akompanas nin ĴeLe per la kanzono „Du kverkoj” el la KD „La sonĝoj”. Jonny M memorigas sian kanzonon „Dankon” el la KD „Regestilo”.  Eksterelsende tradicie troviĝas en la unuopaj rubrikoj de nia paĝo paralele legeblaj kaj aŭdeblaj tekstoj el la hodiaŭa programo. Temas pri „kulturkronikaj informoj” kaj „felietonoj”. Ne hezitu uzi tiun ĉi servon mem kaj rekomendi al aliaj kiel efikan manieron altigi la aŭdokomprenon kaj parolkapablon. En la rubriko „Antaŭ la mikrofono” aŭdiĝas interparolo kun nia antaŭmikorofona gasto. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D . I.a. pere de ĝi vi povas rapidigi aŭ malrapidigi la parolrapidecon konforme al viaj bezonoj.


---

# Interparolo kun Leandro Abrahão pri la Oratora Konkurso

**Published:** 2020-07-17

**URL:** https://pola-retradio.org/2020/07/interparolo-kun-leandro-abrahao-pri-la-oratora-konkurso/

**Categories:** Antaŭ la mikrofono

**Audio:** /wp-content/uploads/2020/07/bp_-kun-Leandro-Abrahao-pri-Oratora-Konkurso-2020_0629.mp3, /wp-content/uploads/2020/07/bp_-kun-Leandro-Abrahao-pri-Oratora-Konkurso-2020_0629.mp3?_=42

Hodiaŭ kun nia antaŭmikrofona gasto Leandro Abrahão el Brazilo ni interparolas pri la Oratora Konkurso-2020 okazonta kadre de Virtuala Kongreso. El la elsendo 17.07.2020 – 6’29”


---

# Koninda kulturobjekto: la tolaĵo „Grunwald-batalo”

**Published:** 2020-07-17

**URL:** https://pola-retradio.org/2020/07/koninda-kulturobjekto-la-tolajo-grunwald-batalo/

**Categories:** Felietonoj

**Audio:** /wp-content/uploads/2020/07/fel_bp_Historio-de-iu-tolajo_Batalo-ce-Grunwald-de-Jan-Matejko_0821.mp3, /wp-content/uploads/2020/07/fel_bp_Historio-de-iu-tolajo_Batalo-ce-Grunwald-de-Jan-Matejko_0821.mp3?_=43

La grandformatan historian tolaĵon bildigantan la venkan batalon super teŭtonoj ĉe Grunwald (15.07.1410) Jan Matejko komencis pentri aŭtune de 1875 fininte komence de 1878. Verdire, la unuaj oleoskizoj kreiĝis jam en 1872, sed kvankam neniu el familianoj sciis pri la laborkomenco, la amiko de la pentristo Marian Gorzkowski atestas, ke same en momento de pentroinaŭguro, kiel ankaŭ ĉe la fino aŭdiĝis la sonoj de la fama Sigismundo-sonorilego, audiĝanta malofte,  kaze de eventoj eksterordinaraj aŭ festoj tiaj kiel la Dia Korpo. La pentraĵo sur la surfaco de 426 kaj 987 centimetroj kun granda pietismo rekreas la monumentecan scenon. Ĝi eternigas en la pentrista kadro la batalvizion el julio 1410. Ĝi kreiĝis ne sole el la imago de la elstara pentristo. Matejo estis kelkfoje vizitanta la lokon de la batalo por konatiĝi i.a. kun terenformiĝo. Ĉi tiuj vizitoj, veraj entreprenoj kondukis tra tri aneksopartoj de Pollando. Ankaŭ i.a. tra Varsovio, kie la raportantaj gazetoj informadis pri enorma entuziasmo de patriotaj amasoj kun florbukedoj atendantaj la proksimiĝantan pentriston. Tamen  la ĉefa informfonto por la tolaĵo de Matejko  fariĝis la Kroniko de la pola kronikisto Jan Długosz, kies patro partoprenis la batalon, kaj la onklo, sacerdoto kunestadinta en la tendaro kun la batalintaj kavaliroj. Jan Matejko decidis bildigi la finan etapon de la batalo en momento, kiam la venkoŝanĝo decide gravitis al la polaj-litovaj trupoj. Cetere en ĉi tiun scenon Matejo enmetis figurojn, kiuj ne partopreninte la batalon en la tolaĵo havis simbolan rolon. Ni memorigu ĉeokaze, ke Grunwald-batalo okazis inter la fortoj de la teŭtona ordeno (ruze akaparinte polajn teritoriojn) subtenata de soldatoj el Ĉeĥio, Silezio, Okcidenta Pomerio kaj el la regnoŝtatoj komandita de Ulrich von Jungingen kaj la unuiĝintaj polaj kaj litovaj fortoj subtenitaj de soldatdungitoj el Ĉeĥio, Moravio sub la komando de la pola reĝo Vladislavo Jagelo. Kvankam la batalo finiĝis per la venko ĝi ne estis finutiligita por plena pidepremo de la ruza ordeno. Tamen la famo de la venko apud Grunwald dum jarcentoj formis la identecosenton de laŭvicaj generacioj de poloj. Firmigis ĝin la tolaĵo de Matejko simbole bildiganta bravecon, sindediĉon, prudenton kaj forton de alianco unuflanke kaj aliflanke falson kaj eĉ perfidon. La unua posedinto de la finpreta „Batalo ĉe Gruwald” fariĝis varsovia financisto Dawid Rosenblum. La famiĝinan jam en la kreafazo bildon akompanis financa sukceso, ĉar kla kliento pagis por ĝi kapturnan sumon, kies valoro egalis  al pli ol duona arĝntotuno. Tiuepoke eblis aĉeti kontraŭ ĝi ĉevalgregon aŭ 2500 bovinojn. Rosenblum ne estis artamanto, sed financisto, kiu kalkulis je signifa profito dank’ al okazontaj ekspozicioj.  Unue la tolaĵo estis prezentita al la publiko  aŭtune de la sama jaro en Krakovo. Ĉiutage vizitadis ĝin homamasoj, kaj iuj admirantoj kontemplis la bilon eĉ dum horoj studante ĉiun ĝian detalon. La gazetoj taksis la bildon artverko, iuj verkis pri ĝi poemojn. Sed ne mankis severa kaj prema kritiko de la krakova artista elito i.a. Stnisław Witkiewcz aŭ Stanisław Wyspiański. Tamen la grandan sukceson de la ekspozicio agnoskis la krakovaj aŭtoritatoj enmanigite al Matejo sceptoron kiel simbolon de la regado en la artoj. Post ĉi tiu sukceso samjare „Batalo ĉe Gruwald” estis ekspoziciita en Vieno, vekinte la admiron de imperiestro Wilhelm la 1-a.   La sekvan jaron eblis adimiri ĝin en Varsovio. „Batalo  ĉe Gruwald” estis prezentita laŭvice  en pentristaj ekspozicioj de Petersburgo, Berlino, Lvovo, Bukareŝto, Parizo (1880). Post la reveno al Varsovio ĝia ekspoziciloko fariĝis la Asocio de la Belartoj „Zachęta”, kiu aĉetis en 1902 la tolaĵon de la heredantoj de Rosenblum. Entute dum la vivo de Matejko la „Batalo ĉe Grunwald” estis ekspoziciita en 17 artgalerioj. Grandega tolaĵo kun la surfaco de 42 kvadrataj metroj,   pezanta ĉ. 400 kilogramojn estis kun- kaj disvolvata 32 fojojn. Post la eksplodo de la 1-a mondmilito la „Batalo ĉe Grundwald” estis forveturigita al Moskvo por savi ĝin kontraŭ eventuala detruo fare de prusoj. Sur sian lokoj en la varsovia „Zachęta” ĝi revenis nur en 1922 baze de Riga-pactraktato. La plej drameca periodo en la historio de la pentraĵo komenciĝis kun la unua bribombado de Varsovio en septembro 1939. La baldaŭa malvenko de Pollando kontraŭ atakintaj germanoj apenaŭ lasis tempon por evakuo. La germana propagando ankoraŭ antaŭ la militeksplodo nomis ĝin paskvilo kaj pentrista provoko. Ĝia serĉado flanke de Gestapo  komenciĝis jam en la komenco de la okupacio. Germanoj pretis pagi pro informoj pri ĝi 2  milionojn kaj poste eĉ 10 milionojn da markoj. La kaŝado de informoj pri ĝi estis minacita de la mortopuno. Malgraŭ tiuj klopodoj la tolaĵo ne falis en la manojn de germanoj kaj la serĉadon finis falsa informo de Pola Radio el Londono, ke ĝi sukcese atingis Brition. Dume la tolaĵo dank’ al komuna helpo de polaj kulturagantoj kaj konspirantoj transdaŭris sukcese en Lublino (la orienta Pollando). Sed la evakuhasto kaj aliaj faktoroj kaŭzis, ke dum la transporto kaj kaŝado ĝi signife difektiĝis. La postmilita restaŭro daŭris 5 jarojn. En 1949 ĝi ektroviĝis en la  varsovia Nacia Muzeo. Ankoraŭ kelkfoje la „Batalo ĉe Grunwald” de Jan Matejko estis ekspoziciita eksterlande – en Prago, Moskvo, Vilno. Tiam evidentiĝis la neceso de pliaj ĝisfundaj konservistaj laboroj, kiuj okazis antaŭ 10 jaroj. Ekde septembro 2012 la varsovia  Nacia Muzeo fariĝis ekskluziva ekspoziciloko de la impona tolaĵo de Jan Matejko „Batalo ĉe Grunwald”.

El la elsendo 17.07.2020. Legas Barbara – 8’21”


---

# Kontraŭincendia sonestingilo

**Published:** 2020-07-22

**URL:** https://pola-retradio.org/2020/07/kontrauincendia-sonestingilo/

**Categories:** Sciencaj informoj

**Audio:** /wp-content/uploads/2020/07/sc_tm_Akustika-fajroestingilo_0159.mp3, /wp-content/uploads/2020/07/sc_tm_Akustika-fajroestingilo_0159.mp3?_=44

Doktoro inĝeniero Jacek Wilk-Jakubowski el la Sanktakruca Politekniko (Kielce) aŭtoras novuman kontraŭincendian estingilon, kiu ĉesigas brulon pere de sonondoj. Lia aranĝaĵo estingante fajron ne detruas la medion, kio sekvas post la apliko de akvo- aŭ ŝaŭmestingiloj., Se temas pri la ekspluatado ĝi estas malpli kosta. La kontraŭincendia sonestingilo efikas je preskaŭ du metroj kaj povas esti priservata distance, do la homo ne devas troviĝi proksime de la fajro. La aranĝaĵo utiligas la akustikan ondon, kiu grandigas la aermoviĝon rande de la flamoj. Per tio malgrandiĝas la spaco,  en kiu okazas la forbrula procezo. La oksigenpartikloj influite de la sonondo densiĝas kaj maldesiĝas. Sekve de tiu ĉi oscila movo la flamoj disŝirigas kaj ĉesas influi sin reciproke, ĉar en la loko en kiu okazas la procezo de forbrulado estas ĉiam malpli da oksigeno. Dank’ al tio apenaŭ dek kelkajn sekundojn post la funkciigo de la sonestingilo eblas ĉesigi la fajron. Malsame al la tradiciaj fajroestingiloj la sonestingilo povas funkcii dum relative longa tempo, tamen necesas grantii la alfluon de la elektra energio al la aranĝaĵo. Laŭ la eksperimentoj por estingi fajron plej taŭgas la malaltaj tonoj, rande de la aŭdokapablo de la homa orelo. La inventinto kunlabore kun Paweł Stawczyk kaj sciencistoj el bulgara Teknika Universitato faris jam la unuajn provojn de la prototitpo. La sonestigilo efike ĉesigis la bruladon de likvaĵoj kaj gasoj. Laŭ fajrobrigadaj ekspertoj la novuma estingilo bone taŭgus kiel firma elemento de la kontraŭincendia sistemo en konstruaĵoj.

El la elsendo 21.07.2020. Legas Tomek – 1’59”


---

# E_elsendo el la 21.07.2020

**Published:** 2020-07-22

**URL:** https://pola-retradio.org/2020/07/e_elsendo-el-la-21-07-2020/

**Categories:** Elsendoj

**Audio:** https://pola-retradio.org/wp-content/uploads/2020/07/RetRadio_21.072020_wt_982.mp3

Podkasto: Ludu en nova fenestro | Elŝutu

La 982-a E_elsendo el la 21.07.2020 ĉe www.pola-retradio.org

En la hodiaŭa programo ni proponas aŭskulti la 97-an fragmenton de la romano de Henryk Sienkiewicz „Quo Vadis” en la E-traduko de Lidia Zamenhof. Post la komenca kronvirusa kroniko nia plia aktualaĵo rilatas al la atrakciaĵo de la somera sezono, nome la retrotrajnoj, kiuj jam komencis funkcii en kelkaj lokoj de la lando. La sciencbultena temo koncernas la kontraŭincendian akustikan estingilon, kiun proponas polaj sciencistoj. La akompana interreta foto prezentas iun el la retrotrajnoj renkonteblaj sur la polaj reloj somere 2020. En unuopaj rubrikoj de nia paĝo eblas daŭre konsulti la paralele legeblajn kaj aŭdeblajn tekstojn el nia elsendo. Niaj ĉepaĝaj rubrikoj enhavas cetere centojn da malpli novaj aŭdo-/legodokumentoj kun la indiko de i.a. tempodaŭro. Hodiaŭ ili aldoniĝas en la rubrikoj „novaĵoj” kaj „sciencaj informoj”. Dank’ al ĉi tiu nia servo eblas efike altigi la aŭdokomprenon kaj parolkapablon. Uzu do ĝin mem kaj rekomendu al aliaj. La elsendo estas aŭdebla ankaŭ en jutubo ĉe la kanalo Espero2009; ĝi ebligas laŭplaĉe reguligi la parolrapidecon: https://www.youtube.com/results?q=pola+retradio&sp=CAI%253D


---

# Folklora Festivalo de Polaj Montaranoj

**Published:** 2020-07-25

**URL:** https://pola-retradio.org/2020/07/folklora-festivalo-de-polaj-montaranoj/

**Categories:** Kulturkroniko

**Audio:** /wp-content/uploads/2020/07/kk_mj_Virtuala-Festivalo-de-montarana-folkloro_057.mp3, /wp-content/uploads/2020/07/kk_mj_Virtuala-Festivalo-de-montarana-folkloro_057.mp3?_=45

Rekorda nombro de aliĝoj, entute 150, venis por la nunjara Folklora Festivalo de Polaj Montaranoj, organizata kade de la 57-a Semajno de Beskidy-montara Kulturo. Partoprenos ĝin pli ol 20 muziktrupoj, 60 kantistaj grupoj, instrumentistoj kaj popolaj kantistoj. Entute la 51-an festivalon – nunjare pro pandemio okazonta rete – paroprenos pli ol 600 artistoj. La Semajno de Beskid-montara Kulturo daŭrigas la tradicion de la antaŭmilita Festo de la Montaro. Nunjare ĝi okazos inter la 25-a de julio kaj la 2-a de aŭgusto. Dum la lasta virtuala  koncerto estos prezentitaj laŭreatoj de Oraj Żywiec-regionaj Koroj. Post retaj realtempaj prezentoj la organizantoj proponas rete ciklon da kocertoj el tri lastaj jaroj.

El la elsendo 25.07.2020. Legas Maciek – 0’57”


---

# E_elsendo el la 25.07.2020

**Published:** 2020-07-25

**URL:** https://pola-retradio.org/2020/07/e_elsendo-el-la-25-07-2020/

**Categories:** Elsendoj

**Audio:** https://pola-retradio.org/wp-content/uploads/2020/07/RetRadio_25.07.2020_sob_984.mp3

Podkasto: Ludu en nova fenestro | Elŝutu

La 983-a E_elsendo el la 25.07.2020 ĉe www.pola-retradio.org

Hodiaŭ komenciĝis virtuala, riĉenhava ILEI-konferenco 2020. Eblas al ĝi daŭre aliĝi: https://eventaservo.org/e/ILEI-53 .  El ĝia virtuala programo ni citas en nia hodiaŭa elsendo la salutmesaĝon de UEA-prezidanto, Duncan Charters, kiu samtempe enkondukas en la ĉefprelegon de la konferenco. Komence de la programo aŭdiĝas kronvirusa kroniko kaj kulturaj informoj. Ili rilatas al la ebleco vidi verkojn perditajn de Pollando kaj reakiritajn post la 2-a mondmilito kaj al la virtuala Folklora Festivalo de Polaj Montaranoj. Unu semajnon antaŭ la Virtuala Kongreso ni proksimigas la malvirtualan kongresejon de la 44-a kaj la 72-a UK-oj en Varsovio, kiu estas Palaco de la Scienco kaj Kulturo kreiĝinta antaŭ 65 jaroj. Muzike ni prezentas specimenon de Żywiec-montarana fokloro. La interreta foto bildigas la heroon de nia felietono Palacon de Kulturo kaj Scienco ĉirkaŭkonstruitan de pluretaĝuloj. Eksterelsende tradicie troviĝas en la unuopaj rubrikoj de nia paĝo paralele legeblaj kaj aŭdeblaj tekstoj el la hodiaŭa programo. Temas pri „kulturkronikaj informoj” kaj „felietonoj”. Ne hezitu uzi tiun ĉi servon mem kaj rekomendi al aliaj kiel efikan manieron altigi la aŭdokomprenon kaj parolkapablon. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D . I.a. pere de ĝi vi povas rapidigi aŭ malrapidigi la parolrapidecon konforme al viaj bezonoj.


---

# La varsovia Kulturpalaco la dufoja kongresejo de UK-oj

**Published:** 2020-07-25

**URL:** https://pola-retradio.org/2020/07/la-varsovia-kulturpalaco-la-dufoja-kongresejo-de-uk-oj/

**Categories:** Felietonoj

**Audio:** /wp-content/uploads/2020/07/fel_bp_La-varsovia-Kulturpalaco-la-dufoja-esperantista-kongresejo_0723.mp3, /wp-content/uploads/2020/07/fel_bp_La-varsovia-Kulturpalaco-la-dufoja-esperantista-kongresejo_0723.mp3?_=46

En multaj esperantistoj de la mondo la varsovia Palaco de Kulturo kaj Scienco vekas varmajn rememorojn pri la du Universalaj Kongresoj en ĝi okazintaj en 1959 kaj en 1987. Ambaŭ jubileaj! Omaĝintaj jen la 100-an naskiĝdatrevenon de Ludoviko Zamenhof, jen la 100-an datrevenon de la apero de la Unua Libro. Ne ĉiuj cetere esperantistaj gastoj komprenis rezervojn de polaj, apartevarsoviaj esperantistoj al ĉi tiu konstruaĵo, kiu vekis/as ankaŭ multajn kromajn asociaciojn. Dum la pasinta semajno la 22-an de julio pasis la 65-a datreveno de ĝia kreiĝo. La inaŭguro de la varsovia Palaco de Kulturo kaj Scienco okazis meze de la jaro en 1955, sed la sovetunia konstruadministracio de la palaco, kies ideodoninto estis Stalin kaj lia nomo longe patronis al la konstruaĵo komencis labori pli frue. La palaco kreiĝis laŭ la arkitektura projekto de Lew Władimirowicz Rudniew, aŭtorinta ankaŭ i.a. la konstruaĵon de la Moskva Universitato.  La konstruadon partoprenis 4 mil polaj laboristoj kaj krome 6 mil laboristoj kaj inĝenieroj el Sovetunio. Por ili estis elkonstruita en Varsovio speciala Loĝkolonio de Amikeo. Pri ilia protekto zorgis speciala operaca grupo kreiĝinta kadre de la Sekurecservo. La komunista propagando la konstruadon prezentis kiel senprofitcelan helpon de simplaj civitanoj de Sovetunio al Pollando. Ilia ĉeesto celis krome pruvi al poloj la perfektecon de la socialista labororganizo kaj novajn revoluciajn konstruteknikojn. Ili mem estis difinataj kiel „avangardo de la laborula mondo, de progreso” kaj ankaŭ kiel kulturamantoj. Preskaŭ ĉiutage la polaj gazetoj raportis pri la laborprogresoj, aperigadis fotojn, rapotaĵojn, informojn pri laboravanuloj. Antaŭ la disponigo de la palaco al la „nacio” lernantoj de la varsoviaj lernejoj helpis en la ordigado de la ĉirkaŭa tereno. Post tio povis jam okazi  solena subskribo de porokaza protokolo inter la sovetunia ambasadoro kaj la pola ĉefministro pri la trasndono de la Palaco. Ĝia foto ornamis la kovrilpaĝon de tre populara gazeto „Życie Warszawy” kun la dankemfaza titolo „Ni dankas al vi kamaradoj”. La tiama unua sekretario de la Centra Komitato de la Pola Uniĝinta Partio akcentis, ke la palaco „estas simbolo de nekomparebla ideo de proleta internaciismo, deklarata kaj realigata necedeble de la granda partio, kreita kaj edukita de Lenin, firmigita kaj plukonstruita en la historia procezo de revoluciaj bataloj fare de liaj daŭrigantoj kaj lernantoj, paŝantaj hodiaŭ fronte de avanaj fortoj de la homaro en la batalo por la afero de paco, progreso, demokratio kaj socialismo. La tuta pola nacio, akcentis la tiama gvidanto de la Centra Komitato de la  partio, direktas sin hodiaŭ kun varmaj sentoj de frateco kaj amikeco kun sovietuniaj nacioj kaj emfazas koran dankemon al la konstruintoj de la superba verko de Amikeco, Palaco de Kulturo kaj Scienco portanta la nomon de Józef Stalin en la ĉefurbo de Popola Pollando”, fino de la citaĵo. Malgraŭ tiu ĉi partiamikeca ĵargono varsovianoj ne rilatis al la palaca donaco same entuziasme. La momunemteca objekto en la centro de Varsovio simbolis fremdan subpremon, fremdan dependecon. Aliflanke dum jaroj ĝi estis la plej impona konstruaĵo de la pola ĉefurbo, kiun vizitis multaj eksterlandaj gastoj, i.a. ŝtatgvidantoj. Ĝi disponis pri la plej granda salonego servanta kiel koncertejo, konferencejo, kongresejo. Do ankaŭ en tiu ĉi rolo ĝi servis kiel kongresejo por esperantistoj en 1959 kaj en 1987, kvankam en tiu lasta jaro pro la enorma publiko – oficiale 6-mila – kelkaj eventoj, kiel inaŭgro devis okazi du fojojn.  Kaj nun plenmano de certe interesaj donitaĵoj, aparte por tiuj aŭskultantoj, kiuj ja kun emocio tenas en la memoro la Palacon kiel la kongresejon  de la 44-a kaj la 72-a UK-oj. La Palaco de la Kulturo kaj Scienco en Varsovio havas 46 etaĝojn, inkluzive de du subteraj, ĝi altas 237 metrojn kaj estas daŭre la plej alta konstruaĵo en Pollando; en 1955 ĝi estis la dua plej alta konstruaĵo en Eŭropo. Ĝia volumo egalas al ĉirkaŭ 817 mil kubometroj,  por kiu oni uzis 40 milionojn da brikoj kaj 26 mil tunojn da ŝtalo. En  la konstruaĵo estas pli ol 3200 ĉambroj, ĉambregoj salonoj kaj  krom la Kongresa Salonego multaj el la ejoj servas kiel teatroj, muzeoj, lernejoj, altlernejoj, kinejo, kafejoj. La palaco daŭre logas turistojn kaj ĉe ĝia 30-a etaĝo sur la alteco de 114 metroj troviĝas panorama galerio al Varsovio. Jam post la reĝimaj transformiĝoj de la 90-aj jaroj kelkfoje ekardis la diskutoj pri la ruinigo de ĉi tiu komunista simbolo en la centro de la urbo. La diskutoj finiĝis en februaro 2007, kiam la palaco estis listigita en la registro de historiaj objektoj. La pledantoj por ĝia forigo povas sole ĝoji, ke ĝia silueto efike estis ĉirkaŭkonstruita kaj ĉirkaŭkonstruata de pluretaĝaj ofickonstruaĵoj.

El la elsendo 25.07.2020. Legas Barbara – 7’23”


---

# Verkoj reakiritaj de Pollando

**Published:** 2020-07-27

**URL:** https://pola-retradio.org/2020/07/verkoj-reakiritaj-de-pollando/

**Categories:** Kulturkroniko

**Audio:** /wp-content/uploads/2020/07/kk_mj_Spekteblaj-perditaj-kaj-reakiritaj-artverkoj_0116.mp3, /wp-content/uploads/2020/07/kk_mj_Spekteblaj-perditaj-kaj-reakiritaj-artverkoj_0116.mp3?_=47

La reakritaj de Pollando verkoj kune kun la historio de ilia sukcesa reakiro estas prezentitaj en la profilo de la pola kulturministerio ĉe Instagram. Antaŭnelonge revenis al la Nacia Muzeo en Varsovio la unua reakirita tolaĵo de la renoma pola pentristo Jacek Malczewski. Ĝi apartenas al unu el 500 militperdoj, kies reakiro sukcesis dum la lastaj 4 jaroj. Inter aliaj reakiritaj artverkoj troviĝas la bildo „Vintro en malgranda urbeto” de Maksymilian Gierymski el la Nacia Muzeo en Krakovo, kolekto de etnografiaj historiaj objektoj nun troviĝata en la Arkeologia kaj Etnografia Muzeo de Lodzo aŭ lekyt, la malnovgreka amforo por olivoleo aŭ likvaj parfumaĵoj el la 4-a jarcento antaŭ nia erao el la kolektoj de la Nacia Muzeo en Varsovio. En la lastaj tagoj eblis konatiĝi en la portalo  kun la tolaĵo „Historio de Apolono kaj Dafna” de Abraham Bloemaert. Temis pri la unua en la historio artverko perdita de Pollando dum la 2-a mondmilito kaj reakirita sekve de la gajnita civila proceso.

El la elsendo 25.07.2020. Legas Maciek – 1’16”


---

# Kronvirusa teknologia akcelo en Ĉinio

**Published:** 2020-07-28

**URL:** https://pola-retradio.org/2020/07/kronvirusa-teknologia-akcelo-en-cinio/

**Categories:** Sciencaj informoj

**Audio:** /wp-content/uploads/2020/07/sc_msz_Teknologia-akcelo-en-Cinio-pro-kronviruso_0129.mp3, /wp-content/uploads/2020/07/sc_msz_Teknologia-akcelo-en-Cinio-pro-kronviruso_0129.mp3?_=48

La kronvirusa pandemio akcelis teknologian revolucion en Ĉinio. Tie kreiĝis la unuaj kontraŭepidemiaj apoj, kiuj kolektante lokalizajn donitaĵojn kapablas difini la minacogradon. En la lokoj de kvaranteno kaj hospitaloj parton de la homa laboro transprenas robotoj. Al ili apartenas Baoxiaodi (baŭŝjaŭdi), kiuj en la pandemia tempo anstatŭigas homojn en iom facilaj laboroj. En hoteloj, kie troviĝas homoj subigitaj al kvaranteno ili kapablas mezuri la homan korpotemperaturon. Baoxiaodi funkcias ankaŭ en  pekinaj hospitaloj alportante al pacientoj medikamentojn kaj kuracistajn instrukciojn. Ilia laboro limigas kontakton inter virtualaj infektitoj kaj la ceteraj personoj. En la lokoj de kvaranteno robotoj disportas ankaŭ manĝaĵojn. Ilia grandco similas al la dimensio de malgranda glaciŝranko. Baoxiaodi ne laciĝas kaj ne iritiĝas. Sur ilia „vizaĝekrano” troviĝas senĉese la elektronika motivo de ridetanta buŝo.

El la elsendo 28.07.2020. Legas Milada – 1’29”


---

# La unia subteno por polaj havenoj

**Published:** 2020-07-28

**URL:** https://pola-retradio.org/2020/07/la-unia-subteno-por-polaj-havenoj/

**Categories:** Novaĵoj

**Audio:** http://wp-content/uploads/2020/07/W_mj_La-unia-helpo-por-polaj-havenoj_050.mp3, http://wp-content/uploads/2020/07/W_mj_La-unia-helpo-por-polaj-havenoj_050.mp3?_=49

Per 167 milionoj da zlotoj estos kromfinancitaj el la uniaj fondusoj tri projektoj en marhavenoj de Szczecin, Gdynia kaj Świnoujście. Temas pri profundigo de ennaviga kanalo al la haveno en Gdynia, aĉeto de moderna fajrobrigada ŝipo kaj  alirfaciligo al la havenoj en Szczecin kaj Świnoujście. Realigo de tiuj investaĵoj altigos la konkurencon de la polaj havenoj kaj de la transkarga sektoro kaj krome altigos la mediokvaliton kaj navigsekurecon. La valoro de la nun daŭrantaj investaĵoj en la mara mastrumado egalas al preskaŭ 10 miliardoj da zlotoj. Ĝis la 2030-a jaro estas planitaj pliaj projektoj kun la suma valoro de 15 miliardoj da zlotoj.

El la elsendo 28.07.2020. Legas Maciek – 0’50”


---

# Voremaj aziaj noktopapilioj en Varsovio

**Published:** 2020-07-28

**URL:** https://pola-retradio.org/2020/07/voremaj-aziaj-noktopapilioj-en-varsovio/

**Categories:** Novaĵoj

**Audio:** /wp-content/uploads/2020/07/W_mj_Aziaj-noktaj-papilioj-en-Varsovio_047.mp3, /wp-content/uploads/2020/07/W_mj_Aziaj-noktaj-papilioj-en-Varsovio_047.mp3?_=50

En julio kelkajn varsoviajn kvartalojn plagis voremaj aziaj noktopapilioj. Temas pri tre invada specio Cydalima perspectalis traiĝinta al Pollando kun buksostikaĵoj el Germanio, kie oni konstatis ĝin en 2006. Ĝi dekumas niajn buksojn kaj tiel endanĝerigas la tutan ekosistemon. Kvankam aziaj noktopapilioj ne estas minacaj por homo ili kapablas ĝene, eĉ amaskvante invadi domojn ankaŭ dumtage. Multaj personoj havas rezerovojn neniigi la insektojn, sed aliflanke – kiel argumentas sciencistoj – ĉiu ekzemplero de la neniigita nociva insekto povas signifi kelkajn savitajn buksoarbustojn.

El la elsendo 28.07.2020. Legas Maciek – 0’47”


---

# E_elsendo el la 28.07.2020

**Published:** 2020-07-28

**URL:** https://pola-retradio.org/2020/07/e_elsendo-el-la-28-07-2020/

**Categories:** Elsendoj

**Audio:** https://pola-retradio.org/wp-content/uploads/2020/07/RetRadio_28.07.2020_wt_984.mp3

Podkasto: Ludu en nova fenestro | Elŝutu

La 984-a E_elsendo el la 28.07.2020 ĉe www.pola-retradio.org

Post la komenca kronvirusa kroniko ni proponas hodiaŭ pliajn aktualaĵojn pri la Unia helpo por tri polaj havenoj kaj pri ĝenaj aziaj noktaj papilioj, kiuj aperis i.a. en Varsovio. Nia scienca temo estas dediĉita al la teknologia akcelo, kiun spronis la kronvirusa pandemio en Ĉinio. Specialan mesaĝon okaze de MondaFest’ 2020 direktis al esperantistoj la Ĝenerala Subsekretario de la Unuiĝintaj Nacioj i.a. alvokante partopreni enketilon en Esperanto ĉe www.UN75 lige kun la 75-jariĝo de ĉi tiu organizaĵo. Ni amplekse citas ĝin en nia programo. Ĵus ni eksciis pri nova libro de Julian Modest „Tra la padoj de la vivo” aĉetebla jam ĉe UEA, pri kio ni informas fine de la elsendo. Daŭras ILEI-konferenco al kiu eblas ankoraŭ aliĝi. El ĝia bunta kultura programo ni citas fragmente kantojn de Miguel Fernandez kaj de Amira Chun el iliaj koncertoj. La akompananta interreta foto prezentas havenon en Gdynia, rilate al nia aktualaĵo pri aktualaj investaĵoj i.a. en ĝi. En unuopaj rubrikoj de nia paĝo eblas daŭre konsulti la paralele legeblajn kaj aŭdeblajn tekstojn el nia elsendo. Niaj ĉepaĝaj rubrikoj enhavas cetere centojn da malpli novaj aŭdo-/legodokumentoj kun la indiko de i.a. tempodaŭro. Hodiaŭ ili aldoniĝas en la rubrikoj „novaĵoj” kaj „sciencaj informoj”. Dank’ al ĉi tiu nia servo eblas efike altigi la aŭdokomprenon kaj parolkapablon. Uzu do ĝin mem kaj rekomendu al aliaj. La elsendo estas aŭdebla ankaŭ en jutubo ĉe la kanalo Espero2009; ĝi ebligas laŭplaĉe reguligi la parolrapidecon: https://www.youtube.com/results?q=pola+retradio&sp=CAI%253D


---

# Donaco por la Centra Muzeo de Teksado

**Published:** 2020-07-31

**URL:** https://pola-retradio.org/2020/07/donaco-por-la-centra-muzeo-de-teksado/

**Categories:** Kulturkroniko

**Audio:** /wp-content/uploads/2020/07/kk_bp_mj_La-16-a-Internacia-Trienalo-de-Artteksajoj_0135.mp3, /wp-content/uploads/2020/07/kk_bp_mj_La-16-a-Internacia-Trienalo-de-Artteksajoj_0135.mp3?_=51

Ĝis la 26-a de julio en Lodzo daŭris la 16-a Internacia Trienalo de Teksaĵo en la Centra Muzeo de Teksado en Lodzo (la centra Pollando). Partoprenas ĝin i.a. japana artistino, Hiroko Watanabe, kiu donacis al la muzeo 100 mil dolarojn por la organizado de ekspozicioj dediĉitaj al la artteksado. Hiroko Watanabe estas profesoro de la tokia universitato Tama Art, ĵuriano de multaj ekspozicioj kaj internaciaj konkursoj.Internacia Trienalo de Teksaĵo okazanta jam 45 jarojn estas la plej malnova kaj la plej grava prezento de fenomenoj ligitaj kun la artteksaĵo en Pollando adresita al artistoj de la tuta mondo kaj la plej reprezenta ekspozicio dediĉita al la atteksaĵo. Laboraĵoj prezentataj el diversaj kulturregionoj dum la nunjara Trienalo  koncentriĝas pri unusola vefto, la superado de limoj. Ili tuŝas multajn problemojn de la nuntempo redifinantaj la identecon de nia civilizacio, de la etnaj, sociaj grupoj kaj de individuoj.  Ĉiuj prezentaĵoj alprenas apartan emfazon en la tempo de izoliĝo traktante universalajn facetojn de la homa komunikado – ligoj, kiujn nin unuigas kaj samtempe distanco, kiu nin dividas.

El la elsendo 31.07.2020. Legas Barbara kaj Maciek – 1’35”


---

# Libroj pri malmulte konataj atingaĵoj de poloj

**Published:** 2020-07-31

**URL:** https://pola-retradio.org/2020/07/libroj-pri-malmulte-konataj-atingajoj-de-poloj/

**Categories:** Kulturkroniko

**Audio:** /wp-content/uploads/2020/07/kk_bp_mj_Libroj-pri-malmulte-konataj-atingajoj-de-poloj_0119.mp3, /wp-content/uploads/2020/07/kk_bp_mj_Libroj-pri-malmulte-konataj-atingajoj-de-poloj_0119.mp3?_=52

„Poloj al la mondo. Konataj nekonataj” kaj „Polaj arkitektoj en la mondo” estas la unuaj libroj el la serio  „Poloj al la mondo” pri atingaĵoj de poloj nekonataj al la vasta publika opinio. La unua el la libro akompana al la ekspozicio „Konataj nekonataj – Poloj de la mondo” estis prilaborita de la pola ministerio por la eksterlandaj aferoj kunlabore kun la Arkivejo de la Pola Sciencakademio. Ĝi proksimigas la siluetojn de tiaj poloj kiel Wacław Sieroszewski – la esploristo de Jakucio, Antoni Patek – pioniro de horloĝproduktado aŭ Stefan Drzewieki – pioniro de la aviado kaj subakva navigado. La alia publikaĵo „Polaj arkitektoj en la mondo” en la formo de historia raportaĵo rakontas pri la plej meritiĝintaj polaj arkitektoj kreantaj konstruaĵojn de Peterburgo, Kijevo tra Siberio ĝis Azio kaj la Suda Ameriko. Temas pri elstaraj poloj, kiuj malgraŭ distanco disde la patrolando kore estis kun ĝi ligitaj, kvankam per sia menso kaj talentoj servis al aliaj nacioj.

El la elsendo 31.07.2020. Legas Barbara kaj Maciek – 1’19”


---

# Fernando Maia pri la Virtuala Kongreso

**Published:** 2020-07-31

**URL:** https://pola-retradio.org/2020/07/fernando-maia-pri-la-virtuala-kongreso/

**Categories:** Antaŭ la mikrofono

**Audio:** /wp-content/uploads/2020/07/bp_kun-Fernando-Maia-pri-VK_0524.mp3, /wp-content/uploads/2020/07/bp_kun-Fernando-Maia-pri-VK_0524.mp3?_=53

Nia hodiaŭa elsendo sojlas la morgaŭan inaŭguron de la Virtuala Kongreso https://vk.mondafest.net/ . Hodiaŭ posttagmeze ni interparolis kun vicprezidanto de UEA, Fernando Maia pri kelkaj teknikaj detaloj ligitaj kun ĝi. El la elsendo 31.07.2020 – 5’24”


---

# E_elsendo el la 31.07.2020

**Published:** 2020-07-31

**URL:** https://pola-retradio.org/2020/07/e_elsendo-el-la-31-07-2020/

**Categories:** Elsendoj

**Audio:** https://pola-retradio.org/wp-content/uploads/2020/07/RetRadio_31.07.2020_pt_985.mp3

Podkasto: Ludu en nova fenestro | Elŝutu

La 985-a E_elsendo el la 31.07.2020 ĉe www.pola-retradio.org

Nia hodiaŭa elsendo sojlas la morgaŭan inaŭguron de la Virtuala Kongreso ( https://vk.mondafest.net/ ). Hodiaŭ posttagmeze ni interparolis kun vicprezidanto de UEA, Fernando Maia pri kelkaj teknikaj detaloj ligitaj kun ĝi. Al la Virtuala E-kongreso ni referencas ankaŭ en nia LK informante pri nia partopreno en la virtuala Movada Foiro kaj du pliaj renkontiĝoj en babilejoj. Nian elsendon komencas kronvirusa kroniko kaj kulturtemaj informoj. Pri du interesaj eldonaĵoj koncerne malmulte konatajn atingaĵojn de poloj kaj pri grava donaco por la Centra Muzeo de Teksado en Lodzo. Muzike akompanas nin Ĵomart kaj Nataŝa kaj Ralph Glomp. Temas pri fragmentaj citaĵoj el iliaj koncertoj dum VEKI, virtuala ILEI-konferenco. La interreta foto prezentas specimenon de la pola artteksaĵo. Eksterelsende tradicie troviĝas en la unuopaj rubrikoj de nia paĝo paralele legeblaj kaj aŭdeblaj tekstoj el la hodiaŭa programo. Temas pri „kulturkronikaj informoj” kaj „felietonoj”. Ne hezitu uzi tiun ĉi servon mem kaj rekomendi al aliaj kiel efikan manieron altigi la aŭdokomprenon kaj parolkapablon. En la rubriko „Antaŭ la mikrofono” estas eksterelsende aŭdebla interparolo kun Ferdinando Maia. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D . I.a. pere de ĝi vi povas rapidigi aŭ malrapidigi la parolrapidecon konforme al viaj bezonoj.


---

# Polenado helpe de sapvezikoj

**Published:** 2020-08-04

**URL:** https://pola-retradio.org/2020/08/polenado-helpe-de-sapvezikoj/

**Categories:** Sciencaj informoj

**Audio:** /wp-content/uploads/2020/08/sc_bp_Sapvezikoj-por-la-polenado-de-plantoj_0203.mp3, /wp-content/uploads/2020/08/sc_bp_Sapvezikoj-por-la-polenado-de-plantoj_0203.mp3?_=54

Pro la daŭre malkreskanta populacio de abeloj oni intense serĉas novajn metodojn de eksternatura polenado de plantoj. Japanaj sciencistoj el Japan Advanced Institute of Science and Technology proponas kiel solvon sapvezikojn. Iliaopinie fajnigitaj sapvezikoj distingiĝas per elstaraj proprecoj, dank’ al kio ĉi speca polenado estas same efika, kiel la polenado permana. La ideodoninto de ĉi tiu metodo, profesoro Eijiro Miyako asertas, ke dank’ al delikata kaj elasta formo de sapvezikoj oni evitas dum la polenado la floradmaĝon. Ne eblas diri  la samon pri la testataj manieroj de la polenado helpe de dronoj. Eijiro Miyako kaj Xi Yang multan laboron dediĉis al ricevo  de adekvata likvaĵo produktonta efikajn  sapvezikojn. Siajn pliajn testojn Miyako kaj Yang gvidis en ĝardeno de ĉina pirujo (Pyrus pyrifolia) unue helpe de pistolo produktanta sapvezikojn. Tiu maniero ebligis poleni elektitajn florojn kaj akiri fruktojn.  Sekve ili uzis kontrolatan de GPS (tutmonda loktrova sistemo) dronon kun la aranĝaĵo produktanta sapvezikojn. Ĉi-foje ili testis la teknikan faceton de la lanĉado de sapvezikoj. La sciencistoj, kiujn raportis publike pri sia metodo atentigas, ke necesas ankoraŭ pli multe labori pri precizeco de ilia sistemo. Negativa flanko de ilia ideo apliki por la polenado sapvezikojn dume ligiĝas kun  la vetero. Pluveroj povas forfluigi de sur la floroj sapvezikojn kun la poleno, forta vento povas forblovi ilin.

El la elsendo 04.08.2020. Legas Barbara – 2’03”


---

# Polaj altlernejoj en la reto de la Eŭropaj Universitatoj

**Published:** 2020-08-04

**URL:** https://pola-retradio.org/2020/08/polaj-altlernejoj-en-la-reto-de-la-europaj-universitatoj/

**Categories:** Novaĵoj

**Audio:** /wp-content/uploads/2020/08/w_mj_Polaj-altlernejoj-en-la-reto-de-la-europaj-universitatoj_0116.mp3, /wp-content/uploads/2020/08/w_mj_Polaj-altlernejoj-en-la-reto-de-la-europaj-universitatoj_0116.mp3?_=55

Komence de julio la Eŭropa Komisiono nomumis laŭvicajn 24 konscorciojn, en kies konsiston eniras 165 institucioj de la supera edukado el 26 membraj ŝtatoj kaj el aliaj landoj partoprenantaj la Programon Erasmus+. En ilian konsiston eniris ankaŭ  la polaj altlernejoj – Min-Fandindustria Akademio en Krakovo, la Varsovia, Poznana kaj Silezia Politeknikoj kaj la Silezia Universitato de Katowice. La Eŭropaj Universitatoj formas specifan supernacian aliancon de la institucioj de la supera instrusistemo el la tuta Eŭropo. Tiu reto de la altlernejoj sur la unia teritorio ebligos al studentoj akiri diversajn sciencajn gradojn dank’ al la ebleco ligi studojn en kelkaj landoj de la Eŭropa Unio, tiel kontribuante al evoluo de la internacia kokurenco inter la eŭropaj superaj lernejoj. En 2019 estis elektitaj 17 tiaj konscorcioj.  Entute 41 eŭropaj univeristatoj inkluzive de la novaj ricevos el la unia buĝeto subvencion en la alteco de 287 milionoj da eŭroj.

El la elsendo 04.08.2020. Legas Maciek – 1’16”


---

# E_elsendo el la 04.08.2020

**Published:** 2020-08-04

**URL:** https://pola-retradio.org/2020/08/e_elsendo-el-la-04-08-2020/

**Categories:** Elsendoj

**Audio:** https://pola-retradio.org/wp-content/uploads/2020/08/RetRadio_04.08.2020_wt_986.mp3

Podkasto: Ludu en nova fenestro | Elŝutu

La 986-a E_elsendo el la 04.08.2020 ĉe www.pola-retradio.org

Daŭras la Virtuala Kongreso kaj al ĝia trapaso ni donas hodiaŭ apartan atenton. Ne nur informante pri kelkaj aspektoj de ĝia trapaso, sed prezentante sondokumente enkondukon en la mardan Tagon de Lernado fare de UEA kaj ILEI prezidantoj, Duncan Charters kaj Mireille Grosjean. Inter la prelegoj de la tago estis ankaŭ tiu de Monika Molnar pri „Infanrajtoj konkrete, nia-lerneje”. En la postprelega babileja renkontiĝo ni starigis al ŝi ankaŭ la demandon pri tio, kion signifas infanrajtoj en la kunteksto de Esperanto. Krom tio en la programo aŭdiĝas kronvirusa kroniko, aktualaĵo pri polaj altlernejoj en la reto de eŭropaj universitatoj. La sciencbultena temo rilatas al la ideo de la sapvezika polenado de plantoj. La akompananta interreta foto rilatas ĝuste al ĉi tiu temo. En unuopaj rubrikoj de nia paĝo eblas daŭre konsulti la paralele legeblajn kaj aŭdeblajn tekstojn el nia elsendo. Niaj ĉepaĝaj rubrikoj enhavas cetere centojn da malpli novaj aŭdo-/legodokumentoj kun la indiko de i.a. tempodaŭro. Hodiaŭ ili aldoniĝas en la rubrikoj „novaĵoj” kaj „sciencaj informoj”. Dank’ al ĉi tiu nia servo eblas efike altigi la aŭdokomprenon kaj parolkapablon. Uzu do ĝin mem kaj rekomendu al aliaj. La elsendo estas aŭdebla ankaŭ en jutubo ĉe la kanalo Espero2009; ĝi ebligas laŭplaĉe reguligi la parolrapidecon: https://www.youtube.com/results?q=pola+retradio&sp=CAI%253D


---

# La fama Sigismunda Kapelo vizitebla dum unu monato

**Published:** 2020-08-07

**URL:** https://pola-retradio.org/2020/08/la-fama-sigismunda-kapelo-vizitebla-dum-unu-monato/

**Categories:** Kulturkroniko

**Audio:** /wp-content/uploads/2020/08/kk_mj_bp_La-Sigismunda-Kapelo-en-Krakovo-vizitebla-dum-unu-monato_0217.mp3, /wp-content/uploads/2020/08/kk_mj_bp_La-Sigismunda-Kapelo-en-Krakovo-vizitebla-dum-unu-monato_0217.mp3?_=56

Por omaĝi la 500-an naskiĝdatrevenon de reĝo Sigismundo Aŭgusto la tn. Sigismunda Kapelo ĉe Wawel-kastelo en Krakovo ekde la lasta sabato (la 1-an de aŭgusto 2020) dum unu monato  estas vizitebla de la publiko. Normale ĝi estas rigardebla sole tra fermita krado. Malgraŭ la taga lumo, kiu enpenetras ĝin ne eblas admiri ĝian belon en pleno. La kapelo estas difinata kiel perlo de renesanco norde for de Alpoj. Ĝi estis projektita de la itala arkitekto kaj skulptisto Bartholomeo Berrecci. La Reĝo Sigidmuno la Maljuna fondis ĝin post la morto de sia unua edzino Barbara Zapolyi kaj estis fariĝonta la genta mauzoleo de Jagelonoj. Ĝi estis konstruita en la jaroj 1517-1533.  Turistoj vizitantaj Wawel-kastelon senpene starante sur la korto rekonas la silueton de la kapelo, ĉar ĝia tegmento laŭ la ordono de la reĝina Anna Jagelonidino en 1591 estis orumita. En la kapelo troviĝas reĝaj marmoraj sarkofagoj de Sigismundo la Maljuna projektita de Berecci kaj de lia filo Sigismundo Aŭgusto, kiun aŭtoris Santi Gucci. Ankoraŭ dum la vivo de la reĝino Anna en la kapelo estis starigita ŝia monumento, skulptita de Gucci.La kopulo interne estas dividita je  kelkdek kadroj kun malsimilaj plantrozetoj kaj ĉe la supro troviĝas alta lanterno, tra kiu la internenon enpenetras lumo. La eniron en la kapelon fermas la 16-jarcenta bronza krado kun blazonoj de Pollando, Litovio kaj de Sforza-familio. Ĝis nun el la origina ekipaĵaro konserviĝis i.a du kandelingoj. La restaŭritaj reĝaj sarkofagoj aktule troviĝas ne en la kapelo, sed en la katedrala kripto.

El la elsendo 07.08.2020. Legas Barbara kaj Maciek – 2’17”


---

# Cracoviae Merenti por la Reĝa Kastelo ĉe Wawel-altaĵo

**Published:** 2020-08-07

**URL:** https://pola-retradio.org/2020/08/cracoviae-merenti-por-la-rega-kastelo-ce-wawel-altajo/

**Categories:** Kulturkroniko

**Audio:** /wp-content/uploads/2020/08/kk_mj_bp_La-distingo-Cracoviae-Merenti-atribuita_0107.mp3, /wp-content/uploads/2020/08/kk_mj_bp_La-distingo-Cracoviae-Merenti-atribuita_0107.mp3?_=57

Al la Reĝa Kastelo ĉe Wawel-altaĵo en Krakovo, loko kun aparta historia kaj kultura signifo estis atribuita la ora medalo Cracoviae Merenti. La arĝentaj medaloj estis atribuitaj al la krakova Belarta Akademio – la plej malnova plastikista altlernejo en Pollando kaj al la loka Pedagogia Universitato. La medalo Cracoviae Merenti estas la plej supera distingo atribuata al personoj kaj institucioj aparte meritiĝintaj por Krakovo. Ĝis nun estis atribuitaj  6 oraj medaloj, kiujn ricevis: s-ta Johano Paŭlo la 2-a,  kiel la unusola  persono per ĝi distingita kaj krome la Jagelona Universitato, La Societo de la Pafista Kokofratularo, la Hospitalo de la Hospitala Ordeno de s-ta Giovanni di Dio, la Krakova Merkatista Kongregacio kaj la krakova Episkoparo. Pravigante la distingon por la Reĝa Kastelo ĉe Wawel-altaĵo per la ora medalo Cracoviae Merenti la krakovaj aŭtoritatoj konstatis, ke de jarcentoj ĝi estas simbolo de la pola ŝtateco difinanta polan nacian identecon.

El la elsendo 07.08.2020. Legas Barbara kaj Maciek – 1’07”


---

# E_elsendo el la 07.08.2020

**Published:** 2020-08-07

**URL:** https://pola-retradio.org/2020/08/e_elsendo-el-la-07-08-2020/

**Categories:** Elsendoj

**Audio:** https://pola-retradio.org/wp-content/uploads/2020/08/RetRadio_07.08.2020_pt_987.mp3

Podkasto: Ludu en nova fenestro | Elŝutu

La 987-a E_elsendo el la 07.08.2020 ĉe www.pola-retradio.org

Nia hodiaŭa elsendo aŭdiĝas en momento kiam ekde la lasta vendredo centoj da esperantistoj tra la mondo ĝuas la virtualan kongreson, al kiu daŭre eblas aliĝi – https://vk.mondafest.net/ kaj kies spektaĵoj daŭre eblas rerigardi. El ĝia programo en nia hodiaŭa elsendo ni prezentas fragmentojn de sinprezentoj de ekstereŭropaj junularaj E-movadoj – la filipina kaj brazila. Alia ero estas la postprelegaj respondoj al demandoj fare de Grant Goodall gvidinta AIS-studsesion „Alproprigo de dua lingvo: ĉu ebla post la infanaĝo”. Lia prelego troviĝas en la nunjara IKU-Libro elŝutebla senpage: http://iku.trovu.com/ . En la elsendo aŭdiĝas krome la kronvirusa kroniko kaj informoj pri la laŭreatoj de la distingo Cracoviae Merenti kaj pri vizitebla dum unu monato Sigismunda Kapelo ĉe Wawel-altaĵo. Muzike ni prezentas la parafrazitan kanton de JoMo „Ĉu vi ŝatas danci?… al Ĉu vi ŝatas skajpi”. La interreta foto akompana prezentas la kupolon de la Sigismunda Kapelo en Wawel. Eksterelsende tradicie troviĝas en la unuopaj rubrikoj de nia paĝo paralele legeblaj kaj aŭdeblaj tekstoj el la hodiaŭa programo. Temas pri „kulturkronikaj informoj” kaj „felietonoj”. Ne hezitu uzi tiun ĉi servon mem kaj rekomendi al aliaj kiel efikan manieron altigi la aŭdokomprenon kaj parolkapablon. La elsendo estas aŭdebla ankaŭ en jutubo: Espero2009: https://www.youtube.com/results?q=pola+retradio&sp=CAI%253D . I.a. pere de ĝi vi povas rapidigi aŭ malrapidigi la parolrapidecon konforme al viaj bezonoj.


---

# Propandemiaj damaĝoj en edukado

**Published:** 2020-08-11

**URL:** https://pola-retradio.org/2020/08/propandemiaj-damagoj-en-edukado-2/

**Categories:** Novaĵoj

**Audio:** /wp-content/uploads/2020/08/w_msz_Propandemiaj-edukdamagoj_0140.mp3, /wp-content/uploads/2020/08/w_msz_Propandemiaj-edukdamagoj_0140.mp3?_=58

Post la fermo de lernejoj en 160 landoj unu miliardo da lernantoj en la mondo ektroviĝis ekster la lernejaj muroj. La kronvirusa pandemio alkondukis al la plej grandaj damaĝoj en la edukado, konstatis la ĝenerala sekretario de UNo, Antonio Guterres. Unuiĝintaj Nacioj taksas, ke la pandemio tuŝis pli ol unu miliardon da studentoj en la tuta mondo. 40 milionoj da infanoj en la kritika antaŭlerneja aĝo devis ĉesigi la lernadon. Laŭ Guterres la longiĝanta fermo de lernejoj povas plie kreskigi problemojn de multaj lernantoj, se temas pri aliro al la lernado. La plej grava prioritato devas do esti refunkcigo de lernejoj kaj edukinstitucioj. Malgraŭ klopodoj daŭrigi la instruadon en la krizotempo – pere de lecjonoj en radio, televido kaj rete – multajn lernantojn oni ne sukcesis atingi. En plej malfacila situacio troviĝis lernantoj neplenlertaj, membroj de malplimultoj, infanoj de rifuĝintoj kaj transloĝigitoj. Guterres akcentis la neceson apliki bitajn teknologiojn kaj modernajn instruprogramojn kun samtempa subteno de instruistoj kaj lokaj sociaj.

El la elsendo 11.08.2020. Legas Milada – 1’40”


---

# Cerbo de praanimalo rekonstruita virtuale

**Published:** 2020-08-11

**URL:** https://pola-retradio.org/2020/08/cerbo-de-praanimalo-rekonstruita-virtuale/

**Categories:** Sciencaj informoj

**Audio:** /wp-content/uploads/2020/08/sc_bp_Cerbo-de-praanimalo-rekonstruita-vituale_0157.mp3, /wp-content/uploads/2020/08/sc_bp_Cerbo-de-praanimalo-rekonstruita-vituale_0157.mp3?_=59

Antaŭ preskaŭ 80 jaroj dum la paleontologiaj foslaboroj en la usona Nebrasko sciencisto el la Ĉikaga Universitato malkovris malgrandan fosilion. Ĝi evidentiĝis esti kranio de malgranda mamulo de la specio Megalagus, prakuzo de la nuntempaj kunikloj. Nun sciencistoj el Pollando kaj Kanado virtuale rekonstruis la internon de la kranio, kiu bildigas la eksteran surfacon de la animala cerbo de antaŭ 34 milionoj da jaroj. La kranio estis unue subigita al rentgena mikrotomagrafio, dank’ al kio eblis krei ĝian tridimensian bildon. Sekve virtuale oni ĝin plenigis akirante la bitan muldaĵon de la cerbo. Tiel rekonstruita cerbosurfaco enhavas ne sole informojn pri la dimensioj de ĝiaj unuopaj segmentoj, sed ankaŭ pri la disloko de vejnoj sur la surfaco de la centra cerboparto, kaj ankaŭ de la kraniaj nervoj. Fine estis faritaj cerbomodeloj dank’ al la tekniko de la tridimensia presado. Profesorino Łucja Fostowicz-Frelik el la Paleobiologia Instituto de la Pola Sciencakademio en Varsovio gvidis la esplorojn kun kolektivo de profesoro Mary Silcox el la toronta universitato Scarborough kaj doktoro Sergi López-Torres, kiu partoprenis la postdoktorigan staĝon en Varsovio.  Tiuj pioniraj esploroj, laŭ la opinio de sciencistoj, havas esencan signifon por la evolubiologio de la tuta grupo de Euarchontoglires, kiu ĉirkaŭprenas ankaŭ primatojn, inkluzive de la homo.

El la elsendo 11.08.2020. Legas Barbara – 1’57”


---

# Pola arbo de la jaro 2020

**Published:** 2020-08-11

**URL:** https://pola-retradio.org/2020/08/pola-arbo-de-la-jaro-2020/

**Categories:** Novaĵoj

**Audio:** https://pola-retradio.org/wp-content/uploads/2020/09/w_mj_Pola-Arbo-de-2020_0117.mp3, https://pola-retradio.org/wp-content/uploads/2020/09/w_mj_Pola-Arbo-de-2020_0117.mp3?_=60

En la 10-a, la jubilea plebiscito pri la Arbo de la Jaro en 2020 estis elektita Tilio de s-ta Jan Nepomucen en la loko Dulcza Wielka, Antaŭkarpartio. Pri ĝia elekto decidis internaŭtoj. Tiu pitoreska, solece staranta arbo rande la kampoj havas 150 jarojn kaj estis baptita per la nomo de s-ta Jan Nepomucen, patrono de superindunditoj. Apud la arbo troviĝas la kapeleto de la sanktulo. La ombro de  la tilia branĉaro kovras la areon de ĉirkaŭ 400 kvadrataj metroj. Ĝi de jaroj inspiras lokajn artistojn kaj ankaŭ unuigis la lokan socion en klopodoj atribui al ĝi la nomon Naturmonumento. La rivalado por la unua loko daŭris nunjare ĝis la lasta momento. Voĉdonis por ĝi 15,3 mil internaŭtoj.  14,9 mil preferis pinon el Varsovio. En la finalo rivalis entute 16 arboj, por kiuj oni donis  42,5 mil voĉojn. La Tilio de s-ta Jan Nepomucen venontjare reprezentos Pollandon en la internacia plebiscito por la Eŭropa Arbo de la Jaro.

El la elsendo 11.08.2020. Legas Maciek – 1’17”


---

# E_elsendo el la 11.08.2020

**Published:** 2020-08-11

**URL:** https://pola-retradio.org/2020/08/e_elsendo-el-la-11-08-2020/

**Categories:** Elsendoj

**Audio:** https://pola-retradio.org/wp-content/uploads/2020/08/RetRadio_11.08.2020_wt_988.mp3

Podkasto: Ludu en nova fenestro | Elŝutu

La 988-a E_elsendo el la 11.08.2020 ĉe www.pola-retradio.org

La ĉefprogramero de nia elsendo estas la 98-a fragmento de la romano de Henryk Sienkiewicz „Quo Vadis” en la E-traduko de Lidia Zamenhof. Nian kronvirusan kronikon inaŭguras vortoj de la Ĝenerala UN-sekretario pri kronvirusaj edukdamaĝoj. El inter aktualaĵoj en la varmega periodo en Pollando ni elektis tiun pri la pola Arbo de la Jaro 2020. La sciencbultena temo koncernas polan-kanadan kunlaboron de paleontologoj kaj virtuale rekonstruitan cerbon de iu praanimalo. La interreta foto ĉe nia programinformo prezentas la polan Arbon de 2020. En unuopaj rubrikoj de nia paĝo eblas daŭre konsulti la paralele legeblajn kaj aŭdeblajn tekstojn el nia elsendo. Niaj ĉepaĝaj rubrikoj enhavas cetere centojn da malpli novaj aŭdo-/legodokumentoj kun la indiko de i.a. tempodaŭro. Hodiaŭ ili aldoniĝas en la rubrikoj „novaĵoj” kaj „sciencaj informoj”. Dank’ al ĉi tiu nia servo eblas efike altigi la aŭdokomprenon kaj parolkapablon. Uzu do ĝin mem kaj rekomendu al aliaj. La elsendo estas aŭdebla ankaŭ en jutubo ĉe la kanalo Espero2009; ĝi ebligas laŭplaĉe reguligi la parolrapidecon: https://www.youtube.com/results?q=pola+retradio&sp=CAI%253D


---

# Kastelo Książ en nepublikigitaj fotoj de antaŭ 100 jaroj

**Published:** 2020-08-14

**URL:** https://pola-retradio.org/2020/08/kastelo-ksiaz-en-nepublikigitaj-fotoj-de-antau-100-jaroj/

**Categories:** Kulturkroniko

**Audio:** /wp-content/uploads/2020/08/kk_mj_Historiaj-fotoj-pri-kastelo-Ksiaz-ekspoziciitaj_059.mp3, /wp-content/uploads/2020/08/kk_mj_Historiaj-fotoj-pri-kastelo-Ksiaz-ekspoziciitaj_059.mp3?_=61

La 7-an de aŭgusto estis lanĉita virtuala  ekspozicio „Kastelo Książ en teknikoloro”. Por ĝiaj bezonoj estis elektitaj kaj profesie kolorigitaj – post la konsulto kun arthistoriisto – 30 fotografaĵoj el la kastela arkivo  kaj el la Fondaĵo de la Prinico Daisy von Pless. La virtuala fotoekspozicio proksimigas kaj priskribas la splendoron de la iama rezidejo Książ en Wałbrzych, la historion de la rezidejaj internoj, ilian ekipaĵaron kaj aplikitajn stilojn. Krom fotoj subigitaj al teknikolora tekniko estas prezentitaj pli ol 150 akompanaj fotoj en plimulto antaŭe nepublikigitaj. En grava parto la fotoaŭtoro estas la kortega kuiristo de la princa familio, Louis Hardouin loĝanta en la Kastelo Książ en la jaroj 1909-1932.

El la elsendo 14.08.2020. Legas  Maciek – 0’59”


---

# Interparolo kun prof. Tonkin – parto 1

**Published:** 2020-08-14

**URL:** https://pola-retradio.org/2020/08/interparolo-kun-prof-tonkin-parto-1/

**Categories:** Antaŭ la mikrofono

**Audio:** /wp-content/uploads/2020/08/bp_kun-Humphrey-Tonkin_pri-la-esperantistigo-kaj-junulara-aktvado_1048.mp3, /wp-content/uploads/2020/08/bp_kun-Humphrey-Tonkin_pri-la-esperantistigo-kaj-junulara-aktvado_1048.mp3?_=62

La antaŭmikrofona gasto de nia elsendo estas prof. Humphrey Tonkin dum la finiĝinta lastsabate Virtuala Kongreso elektita kiel Honora Prezidanto de Universala E-Asocio. En la unua parto de nia liberetosa interparolo nia gasto referencas al sia esperantisteco kaj la komencoj de sia aktivado en la landa, brita junulara movado, sekve en TEJO-agado. El la elsendo 14.08.2020 – 10’48”


---

# E_elsendo el la 14.08.2020

**Published:** 2020-08-14

**URL:** https://pola-retradio.org/2020/08/e_elsendo-el-la-14-08-2020/

**Categories:** Elsendoj

**Audio:** https://pola-retradio.org/wp-content/uploads/2020/08/RetRadio_14.08.2020_pt_989_b.mp3

Podkasto: Ludu en nova fenestro | Elŝutu

La 989-a E_elsendo el la 14.08.2020 ĉe www.pola-retradio.org

La antaŭmikrofona gasto de nia elsendo estas prof. Humphrey Tonkin dum la finiĝinta lastsabate Virtuala Kongreso elektita kiel Honora Prezidanto de Universala E-Asocio. En la unua parto de nia liberetosa interparolo  nia gasto referencas al sia esperantisteco kaj la komencoj de sia aktivado en la landa, brita junulara movado, sekve en TEJO-agado. En la elsendo ni proponas aktualaĵon ligitan kun la pasonta la 15-an de aŭgusto 100-jariĝo de la kontraŭbolŝevista Varsovia Batalo el 1920, ni prezentas mallongan kronvirusan kronikon kaj kultuteman informon pri ekspozicio de reproduktitaj en teknikoloro malnovaj fotografaĵoj rilataj al la Kastelo en Książ. Ĝia bildo akompanas hodiaŭ nian programinformon. Muzike ni prezentas fragmenton de la kanzono de Kajto „Sen timo” el ĝia koncerto dum la viruala ILEI-konferenco. Eksterelsende tradicie troviĝas en la unuopaj rubrikoj de nia paĝo paralele legeblaj kaj aŭdeblaj tekstoj el la hodiaŭa programo. Temas pri „kulturkronikaj informoj”. Ne hezitu uzi tiun ĉi servon mem kaj rekomendi al aliaj kiel efikan manieron altigi la aŭdokomprenon kaj parolkapablon. En la rubriko “Antaŭ la mikrofono” aŭdiĝas eksterelsende la unua parto de nia interparolo kun prof. Humphrey Tonkin. La elsendo estas aŭdebla ankaŭ en jutubo: Espero2009: https://www.youtube.com/results?q=pola+retradio&sp=CAI%253D . I.a. pere de ĝi vi povas rapidigi aŭ malrapidigi la parolrapidecon konforme al viaj bezonoj.


---

# Pola inteligenta serĉilo de turismaj ofertoj

**Published:** 2020-08-18

**URL:** https://pola-retradio.org/2020/08/pola-inteligenta-sercilo-de-turismaj-ofertoj/

**Categories:** Novaĵoj

**Audio:** https://pola-retradio.org/wp-content/uploads/2020/08/w_mj_Pola-inteligenta-sercilo-de-turismaj-ofertoj_054.mp3, https://pola-retradio.org/wp-content/uploads/2020/08/w_mj_Pola-inteligenta-sercilo-de-turismaj-ofertoj_054.mp3?_=63

Firmao el Gdansko (la norda Pollando) kreas inteligentan sistemon serĉi turistajn ofertojn baze de komprenalgoritmoj de la natura lingvo kun aparta konsidero de la pola lingvo. La solvo Qtravel API estos novaĵo sur la pola turima merkato. Por ĝia realigo komenciĝinta la 1-an de julio la firmao ricevis 3,2 milionojn da zlotoj el la unia programo Inteligenta Evoluo. La valoro de la tuta projekto daŭronta du jarojn egalas al 4,4 milionoj da zlotoj. La projekto kreiĝas kadre de la Rapida Pado de la Nacia Centro de Esploroj kaj Evoluo realigata dank’ al la programo Inteligenga Evoluo. Ĝi estas adresita al laborentreprenoj, entreprenaj konsorcioj aŭ konsorcioj de entreprenoj kaj sciencaj institucioj.

El la elsendo 18.08.2020. Legas Maciek – 0’54”


---

# Bezonateco de varstaplejoj

**Published:** 2020-08-18

**URL:** https://pola-retradio.org/2020/08/bezonateco-de-varstaplejoj/

**Categories:** Novaĵoj

**Audio:** https://pola-retradio.org/wp-content/uploads/2020/08/w_msz_Bezonateco-je-varstaplejoj_0121.mp3, https://pola-retradio.org/wp-content/uploads/2020/08/w_msz_Bezonateco-je-varstaplejoj_0121.mp3?_=64

En la raporto „Merkato de varstaplaj surfacoj en Pollando” oni konstatis, ke bezonateco de varstaplejoj estas unu el la rezultoj de la kronvirusa epidemio. Ĝi grandigis interesiĝon pri la reta butikumado. La paŭzo en la tradicia komerco kaj malcerteco pri kontinua varliverado instigis firmaojn certigi al si necesajn staplosurfacojn. Tiel en la 1-a duono de la 2020-a estis luitaj preskaŭ 2,43 milionoj da kvadrataj metroj, do je 25 procentoj pli ol en la sama periodo de la pasinta jaro kaj je 6 procentoj pli ol en la apogea ĉi-rilate ĝis nun jarduono, kiu pasis en 2018. Aktuale en la lando troviĝas 19,5 milionoj da kvadrataj metroj de modernaj industriaj loĝistikaj spacoj. Laŭ prognozoj ĝis la fino de la 2020-a jaro Pollando disponos pri 20 milionoj da kvadrataj metroj de la stapleja spaco.

El la elsendo 18.08.2020. Legas Milada – 1’21”


---

# Polaj sciencistoj klopodas klarigi pri kio klaĉas abelojv

**Published:** 2020-08-18

**URL:** https://pola-retradio.org/2020/08/polaj-sciencistoj-klopodas-klarigi-pri-kio-klacas-abelojv/

**Categories:** Sciencaj informoj

**Audio:** https://pola-retradio.org/wp-content/uploads/2020/08/sc_bp_Kiel-kaj-pri-kio-klacas-abeloj_0212.mp3, https://pola-retradio.org/wp-content/uploads/2020/08/sc_bp_Kiel-kaj-pri-kio-klacas-abeloj_0212.mp3?_=65

Abeloj komunikas inter si pere de dancoj kaj emisiado de feromonoj. Sed tio ne estas iliaj solaj komunikmanieroj. En iuj situacioj, kiel ekzemple antaŭ la forlaso de abelujo fare de abela masklo aŭ kiam la abelreĝinopatrino metas tro malmultajn ovoj la abeloj komunukas tion pere de la flugilvibrado. Pri la flugilvibrado kiel komunkmaniero inter abeloj oni sciis delonge, sed nur nun eblis tion filmregistri kaj krome konstati, ke la flugilvibrado okazas en diversaj kuntekstoj. Tion konstatis sciencistoj el Agronomia Universitato en Krakovo (la suda Pollando) observante abelojn en abeluloj kun vitraj muroj helpe de kamerao registranta 3000 fotogramojn je unu sekundo. Tio ebligas vidi  moviĝantajn abelojn 100 fojojn malpli rapide ol en kutima filmo. La esplorado de abela flugilvibrado havas apartan signifon kiam pretiĝas abelsvarmo. En tiu periodo laborabeloj konstruas abelujajn strukturojn en kiuj evoluas novaj abelpatrinoj kaj la malnova patrino kun parto de la abela familio forflugas. Dum abelsvarmo la mielproduktado en abelujo malkreskas. Abelistoj klopodas do malebligi abelsvarmon, sed pro tio necesas daŭre kontroli abelujojn. Profesoro Tofilski havas la esperon, ke la esploroj pri la abela flugilvibrado ebligos antaŭvidi abelsvarmon post la apliko de minimikrofonoj en abeluloj. Dume tamen estas necesaj multaj pliaj esploroj, kiuj ne facilas, ĉar abelsvarmo kutime okazas nur unu fojon en la jaro.

El la elsendo 18.08.2020. Legas Barbara – 2’12”


---

# Polaj studentoj kun premioj en  la konkurso Future Mars Life

**Published:** 2020-08-18

**URL:** https://pola-retradio.org/2020/08/polaj-studentoj-kun-premioj-en-la-konkurso-future-mars-life/

**Categories:** Sciencaj informoj

**Audio:** https://pola-retradio.org/wp-content/uploads/2020/08/sc_bp_Polaj-studentaj-premiitaj-dum-Future-Mars-Life_0143.mp3, https://pola-retradio.org/wp-content/uploads/2020/08/sc_bp_Polaj-studentaj-premiitaj-dum-Future-Mars-Life_0143.mp3?_=66

Studentoj kaj diplomitoj de la Vroclava Politekniko el la grupo Innspace prilaboris projektojn, kiuj ebligos al homo ekloĝi sur la Marso kaj du el ili estis premiitaj en la internacia konkurso Future Mars Life. La konkurso organizata en Ĉinio estas parto de la projekto  „C Space”, kadre de kiu inter junuloj de la tuta mondo estas popularigata la aviado kaj la Kosmo, kiel sferoj kun kiuj valoras ligi sian estontecon. La organizantoj ricevis pli ol tri mil projektojn el la tuta mondo, kiuj traktas diversajn aspektojn de la funkciado sur la Marso komencante de la produktado de nutraĵoj kaj vestaĵoj, tra transportaj problemoj ĝis edukado kaj distro en la homa kolonio. La ĵurio konsisitata el tridek personoj elektis premiotojn en ses kategorioj atribuante al ili la premiojn „Winner”. El inter ili estis elektitaj entute 32 elstaraj projektoj premiitaj per „Gold Winner”. Inter ili troviĝis la projekto „Ideacity” el Pollando. Temas pro projekto de urbo situanta en plimulto sub la marsa grundo. Tiu projekto ricevis pasintjare la 5-an lokon en la usona konkurso Mars Colony Prize. La alian premion polaj studentoj akiris pro la projekto „Dome”, kiu rilatas al la kolonikonstruaĵo utigonta la diurnan amplitudon de temperaturoj sur la Marso.

El la elsendo 18.08.2020. Legas Barbara – 1’43”


---

# Interparolo kun prof. Tonkin – parto 2

**Published:** 2020-08-18

**URL:** https://pola-retradio.org/2020/08/interparolo-kun-prof-tonkin-parto-2/

**Categories:** Antaŭ la mikrofono

**Audio:** /wp-content/uploads/2020/08/bp_kun-Humphrey-Tonkin_II-parto_18.08.2020.mp3, /wp-content/uploads/2020/08/bp_kun-Humphrey-Tonkin_II-parto_18.08.2020.mp3?_=67

Denove ni proponas renkontiĝi antaŭmikrofone kun profesoro Humphrey Tonkin , la elektita de la Virtuala Kongreso, Honora Prezidanto de UEA. Ĉi foje nia gasto parolas pri kelkaj aspektoj de sia E-komunuma laboro jam kiel prezidanto de UEA. El la elsendo 18.08.2020


---

# E_elsendo el la 18.08.2020

**Published:** 2020-08-18

**URL:** https://pola-retradio.org/2020/08/e_elsendo-el-la-18-08-2020/

**Categories:** Elsendoj

**Audio:** https://pola-retradio.org/wp-content/uploads/2020/08/RetRadio_18.08.2020_wt_900.mp3

Podkasto: Ludu en nova fenestro | Elŝutu

La 990-a E_elsendo el la 18.08.2020 ĉe www.pola-retradio.org

Denove ni proponas renkontiĝi antaŭmikrofone kun profesoro Humphrey Tonkin, la elektita de la Virtuala Kongreso, Honora Prezidanto de UEA. Ĉi -foje nia gasto parolas pri kelkaj aspektoj de sia E-komunuma laboro jam kiel prezidanto de UEA. Antaŭ la kronvirusa kroniko ni atentigas pri la morgaŭa videokonferenco de Eŭropa Konsilio dediĉita al la situacio en Belorusio. Post la kroniko aldoniĝas informo pri pretigado de pola inteligenta serĉilo de turismaj ofertoj. Ankaŭ sciencbultenaj temoj  traktas laboron de polaj sciencistoj. Jen pri la abela flugilvibrado, jen pri sukceso de polaj junuloj dum la konkurso Future Mars Life. La akompana al la programinformo foto rilatas al unu el iliaj projektoj. Muzike akompanas nin Pigor & Eichhorn per la kanzono „Kisi vin”. Eksterelsende en la unuopaj rubrikoj de nia paĝo tradicie troviĝas paralele legeblaj kaj aŭdeblaj tekstoj el la hodiaŭa programo. Tiun kutimon E-Redakcio de la Pola Radio enkondukis jam en 2003-a jaro. Hodiaŭ temas pri „novaĵoj” kaj „sciencaj informoj”. Ne hezitu uzi tiun ĉi servon mem kaj rekomendi al aliaj kiel efikan manieron altigi la aŭdokomprenon kaj parolkapablon. Krome en la rubriko „Antaŭ la mikrofono” troviĝas eksterelsende la dua parto de nia intervjuo kun prof. Humphrey Tonkin. La elsendo estas aŭdebla ankaŭ en jutubo: Espero2009: https://www.youtube.com/results?q=pola+retradio&sp=CAI%253D . I.a. pere de ĝi vi povas rapidigi aŭ malrapidigi la parolrapidecon konforme al viaj bezonoj.


---

# Trezorejo de la katedralo en Gniezno rete

**Published:** 2020-08-21

**URL:** https://pola-retradio.org/2020/08/trezorejo-de-la-katedralo-en-gniezno-rete/

**Categories:** Kulturkroniko

**Audio:** /wp-content/uploads/2020/08/kk_mj_Virtuala-vizito-en-la-katedrala-trezorejo-de-Gniezno_0141.mp3, /wp-content/uploads/2020/08/kk_mj_Virtuala-vizito-en-la-katedrala-trezorejo-de-Gniezno_0141.mp3?_=68

Ekde la 20-a de julio la trezorejo de la katedralo en Gniezno (la unua ĉefurbo de Pollando) estas vizitebla virtuale ( https://wzgorzelecha.pl ). En aŭgusto eblos viziti krome la tiean historian preĝejon de la Gardantoj de la Tombo de Kristo sub la alvoko de s-ta Johano, unu el la plej interesaj polaj gotikaj preĝejoj. Ekde februaro eblos virtuale viziti ankaŭ la katedralon mem kaj la proksiman preĝejon de s-ta Jerzy (Georgo). La nuna virtuala vizito en la katedrala trezorejo kreiĝis kadre de la programo de la Nacia Kulturcentro „Kulturo en la reto”. La ĉefa celo estis ebligi la virtualan viziton en la Muzeo de la Arkidiocezo en Gniezno, popularigi la historion de la ĉefa urbo de la polaj Primasoj kaj certigi konstantan kontakton kun la kulturo. La virtuala vizito estas senpaga kaj eblas dum ĝi uzi la aŭdiokomentojn priskribantajn la rigardatajn objektojn aŭ informantajn pri la historia kunteksto de ilia kreiĝo. La virtuala vizito estas vizitebla ankaŭ de surduloj. La Muzeo de la Arkidiocezo en Gniezno enhavas la plej valorajn kaj plej malnovajn objektojn el la oraĵumistaj metiejoj de Pollando. Troviĝas en ĝi  i.a. kaliko de s-ta Wojciech (Adalberto) el la 10-a jarcento,  devenanta el Bizanco.

El la elsendo 21.08.2020. Legas  Maciek – 1’41”


---

# Interparolo kun prof. Tonkin – parto 3

**Published:** 2020-08-21

**URL:** https://pola-retradio.org/2020/08/interparolo-kun-prof-tonkin-parto-3/

**Categories:** Antaŭ la mikrofono

**Audio:** /wp-content/uploads/2020/08/bp-kun-Humphrey-Tonkin_la-3-a-parto_kulturo-aktualaj-prioritatoj_0835.mp3, /wp-content/uploads/2020/08/bp-kun-Humphrey-Tonkin_la-3-a-parto_kulturo-aktualaj-prioritatoj_0835.mp3?_=69

En la tria parto de intervjuo profesoro Humphrey Tonkin , la Honora Prezidanto de UEA rilatigas sin al siaj interesiĝoj pri la E-kulturo kaj al aktualaj prioritatoj en sia nuna E-aktivado. El la elsendo 21.08.2020 – 8’35”


---

# E_elsendo el la 21.08.2020

**Published:** 2020-08-21

**URL:** https://pola-retradio.org/2020/08/e_elsendo-el-la-21-08-2020/

**Categories:** Elsendoj

**Audio:** https://pola-retradio.org/wp-content/uploads/2020/08/RetRadio_21.08.2020_pt_991.mp3

Podkasto: Ludu en nova fenestro | Elŝutu

La 991-a E_elsendo el la 21.08.2020 ĉe www.pola-retradio.org

Hodiaŭ en nia programo ni proponas la trian parton de intervjuo kun profesoro Humphrey Tonkin, la Honora Prezidanto de UEA. Ĉi-foje nia gasto rilatigas sin al siaj interesiĝoj pri la E-kulturo kaj al aktualaj prioritatoj en sia nuna E-aktivado. Post la kronvirusa kroniko aŭdiĝas la kulturtema informo pri la virtuale vizitebla la katerdala trezorejo en la unua pola ĉefurbo en Gniezno https://wzgorzelecha.pl . Pliaj E-komunumaj informoj koncernas septembran proponon de Arkones-organizantoj, ĉar la 36-a eldono de la konfrontoj – pro la pandemio – estas ŝovita ĝis 2021. La fama apo Amikumu moderniĝas – kaptu la okazon fariĝi ĝia ora membro: https://app.amikumu.com/orighu . Fine ni prezentas gravan anoncon rilate la funkciadon de nia programplatformo en la plej proksimaj tagoj. Muzike akompanas nin hodiaŭ Jomo per fragmento de „Rezistos mi” kaj Alejandro Cossavella per la fragmento de la E-versio de „Por una cabeza”. Programinforma foto prezetas agatan kalikon de s-ta Wojciech el la katedrala trezorejo en Gniezno. Eksterelsende en la unuopaj rubrikoj de nia paĝo tradicie troviĝas paralele legeblaj kaj aŭdeblaj tekstoj el la hodiaŭa programo. Tiun kutimon E-Redakcio de la Pola Radio enkondukis jam en 2003-a jaro. Hodiaŭ temas pri „aktualaĵoj” kaj „sciencaj informoj”. Ne hezitu uzi tiun ĉi servon mem kaj rekomendi al aliaj kiel efikan manieron altigi la aŭdokomprenon kaj parolkapablon. Krome en la rubriko „Antaŭ nia mikrofono” troviĝas eksterelsende la tria parto de nia intervjuo kun prof. Humphrey Tonkin. La elsendo estas aŭdebla ankaŭ en jutubo: Espero2009: https://www.youtube.com/results?q=pola+retradio&sp=CAI%253D . I.a. pere de ĝi vi povas rapidigi aŭ malrapidigi la parolrapidecon konforme al viaj bezonoj.


---

# Grava Komuniko 22.08.2020

**Published:** 2020-08-22

**URL:** https://pola-retradio.org/2020/08/grava-komuniko/

**Categories:** Elsendoj

**Audio:** https://pola-retradio.org/wp-content/uploads/2020/08/komuniko_retejo_bp_bc.mp3

Podkasto: Ludu en nova fenestro | Elŝutu

Karaj gesinjoroj, En la plej proksimaj tagoj okazos ŝanĝoj en la funkciado de niaj elsendoj kaj la tuta elsendoplatformo. Tiukuntekste ni transdonas parolon al nia redakcia stabano, la ĉefrespondeculo pri la funkciado de la pola-retradio.org, Bruce Crisp el Kanado. Li klarigas la kernon de ŝanĝoj.


---

# Grava Komuniko 27.08.2020

**Published:** 2020-08-27

**URL:** https://pola-retradio.org/2020/08/grava-komuniko-27-08-2020/

**Categories:** Elsendoj

**Audio:** https://pola-retradio.org/wp-content/uploads/2020/08/Grava-komuniko-2.mp3

Podkasto: Ludu en nova fenestro | Elŝutu

Pro la daŭranta laboro pri la necesegaj teknikaj ŝanĝoj de la retejo de Pola RetRadio, la prezento de elsendo 992 estas ŝovita al la venonta semajno.

Ni dankas pro via pacienco.

Laŭ invito de Barbara, nia redakcia stabano Bruce Crisp faros kelkajn ĉi-rilatajn komentojn.


---

# Grava Komuniko 31.08.2020

**Published:** 2020-08-31

**URL:** https://pola-retradio.org/2020/08/grava-komuniko-31-08-2020/

**Categories:** Elsendoj

**Audio:** https://pola-retradio.org/wp-content/uploads/2020/08/Grava-komuniko-3.mp3

Podkasto: Ludu en nova fenestro | Elŝutu

Estas kaj bona kaj malbona novaĵoj pri la daŭranta laboro pri la nova formo de Pola RetRadio.

Bona novaĵo: La elsendoj rekomenciĝos jam la 1-an de septembro 2020.

La malbona novaĵo: La rubrikoj. ekz-e Novaĵoj, Kulturkroniko, k.t.p.. NE povas ricevi novan materialon ĝis kiam ni retrovos (el niaj savkopioj) multajn mankantajn erojn de la lastaj monatoj.

Do, denove — post diskuto kun Barbara — nia redakcia stabano Bruce Crisp faros ĉi-rilatajn komentojn.

Ni esperas, ke vi ĝuos la baldaŭan elsendon 992!  Cetere, dankon pro via pacienco pri la problemo kun la rubrikoj.


---

# Interparolo kun William Auld (1987)

**Published:** 2020-09-01

**URL:** https://pola-retradio.org/2020/09/interparolo-kun-william-auld-1987/

**Categories:** Antaŭ la mikrofono

**Audio:** https://pola-retradio.org/wp-content/uploads/2021/01/bp_kun-William-Auld-el-1987_pri-la-E-kulturo_0806.mp3, https://pola-retradio.org/wp-content/uploads/2021/01/bp_kun-William-Auld-el-1987_pri-la-E-kulturo_0806.mp3?_=70

El la arkivo de Pola Radio ni memorigas interparolon kun William Auld pri E-kulturo el 1987 kunlige kun lia 14-a mortodatreveno pasonta la 11-an de septembro 2020.

El la elsendo 01.09.2020 – 8′ 06″


---

# Malpli da latino en polaj lernejoj

**Published:** 2020-09-01

**URL:** https://pola-retradio.org/2020/09/malpli-da-latino-en-polaj-lernejoj/

**Categories:** Novaĵoj

**Audio:** https://pola-retradio.org/wp-content/uploads/2021/01/w_mj_Latino-en-la-lernojaro-2020_2021_0118.mp3, https://pola-retradio.org/wp-content/uploads/2021/01/w_mj_Latino-en-la-lernojaro-2020_2021_0118.mp3?_=71

Ekde la nova lernojaro 2020/2021 latino kaj antikva kulturo povos estis instruataj en la 1-a klasoj de la ĝeneralklerigaj liceoj kaj teknikumoj, kiel elektebla lernoobjekto. La instrua programbazo detaliganta akirotajn konajn fare de la lernantoj antaŭvidas por ĝi unu horon semajne. Ĝi estas elektebla lernoobjekto apud filozofio, plastiko aŭ muziko. La elekto dependas de la lernejestro. Lernantoj lernos legi simplajn latinajn tekstojn, alproprigos konojn pri la influo de latino kaj la greka-romia kulturo je la pli postaj eŭropaj lingvoj kaj kulturo. La instruprogramo traktas latinon kiel certan kodon, kiun la eŭropaj elitoj uzis dum jarcentoj, sed kies deĉifro postulas specifajn kompetentojn. Oni ne antaŭvidas la transdonon de la lingvokono nek de la gramatika strukturo de la lingvo. Ĝis nun en la 4-jaraj ĝeneralklerigaj liceoj kaj la 5-jaraj teknikumoj la instruado de latino kaj de la antikva kulturo povis estis instruata nur sur ampleksa instrunivelo.

El la elsendo 01.09.2020. Legas Maciek – 1′ 18″


---

# E_elsendo el la 01.09.2020

**Published:** 2020-09-01

**URL:** https://pola-retradio.org/2020/09/e_elsendo-el-la-01-09-2020/

**Categories:** Elsendoj

**Audio:** https://pola-retradio.org/wp-content/uploads/2020/09/RetRadio_01.09.2020_wt_992.mp3

Podkasto: Ludu en nova fenestro | Elŝutu

La 992-a E_elsendo el la 01.09.2020 ĉe www.pola-retradio.org

Hodiaŭ nia elsendo aŭdiĝas ĉe la retpaĝo, kiu ekde nun ricevis novan aspekton, kio estas donaco de nia redakcistabano Bruce Crisp, al kiu tiuvoje ni direktas niajn dankvortojn. Kiel ĝia emblema ornambildo servas la varsovia Kastela Placo ĉe la Malnovurba Kvartalo, kiun ni proponis kiel simbolan ligon inter tradicio kaj moderneco, kiun kultivas niaj E-elsendoj. Pri tio ni iom klarigas komence de la elsendo, en kiu sekvas mallongaj aktualaĵoj (la 81-a datreveno de la eksplodo de la 2-a mondmilito; 40-jariĝo de Solidareco, la nova lernojaro) kaj kronvirusa kroniko. Pri limigita instruprogramo de latino en polaj lernejoj ni informas sekve. La sciencbultena temo traktas rilaton inter ruĝo kaj nia vidkapablo. El la arkivo de Pola Radio ni memorigas interparolon kun William Auld pri E-kulturo el 1987 kunlige kun lia 14-a mortodatreveno pasonta la 11-an de septembro. Muzike akompanas nin hodiaŭ Andrzej Tomecki per E-versio de kanzono pri la varsovia Malnovurba Kvartalo postmilite levita el la ruinoj kaj TIM per fragmento de la kanzono „Sen antaŭjuĝoj” el la bita albumo „Vaganto” eldonita de Vinilkosmo. La interreta foto ĉe nia programinformo rilatas al la hodiaŭa scienca temo. En unuopaj rubrikoj de nia paĝo eblas daŭre konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003-a jaro. ATENTU TAMEN, ke portempe ili – pro teknikaj kialoj – ne estas aktualigataj. La elsendo estas aŭdebla ankaŭ en jutubo ĉe la kanalo Espero2009; ĝi ebligas laŭplaĉe reguligi la parolrapidecon: https://www.youtube.com/results?q=pola+retradio&sp=CAI%253D


---

# La Krakova Operejo kun pli bona akustiko

**Published:** 2020-09-04

**URL:** https://pola-retradio.org/2020/09/la-krakova-operejo-kun-pli-bona-akustiko/

**Categories:** Kulturkroniko

**Audio:** https://pola-retradio.org/wp-content/uploads/2021/01/kk_mj_Sciencistoj-por-muzikistoj_058.mp3, https://pola-retradio.org/wp-content/uploads/2021/01/kk_mj_Sciencistoj-por-muzikistoj_058.mp3?_=1

Sciencistoj el la Min-fandindustria Akademio en Krakovo konstruis specialan barilon de orkestriono, loko en operejo aŭ teatro destinita por orkestro, certiganta pli bonan muzikpercepton en la spektejo kaj fajniganta la laborkomforton de muzikistoj. La nun proponita solvo ŝanĝis la kvaliton de la muzikpercepto dank’ al natura sononda reflekto sen la uzo de elektroakustikaj helpiloj. Tiel la modernigita orkiestrono plibonigis la akustikajn rilatojn inter la scenejo, orkestro kaj spektejo. La kunlaboro de esploristoj el la Min-fandindustria Akademo kun la Krakova Operejo datiĝas ekde la komenco de la elkonstruo de la operejo en 2007. Sciencistoj la tutan tempon pretigas i.a. akustikajn opiniojn kaj ekspertizojn.

El la elsendo 04.09.2020. Legas Maciek – 0′ 58″


---

# Restaŭro de la Kurba Salono en la Kastelo Książ

**Published:** 2020-09-04

**URL:** https://pola-retradio.org/2020/09/restauro-de-la-kurba-salono-en-la-kastelo-ksiaz/

**Categories:** Kulturkroniko

**Audio:** https://pola-retradio.org/wp-content/uploads/2021/01/kk_mj_Renovigado-de-internoj-en-la-Kastelo-Ksiaz_0113.mp3, https://pola-retradio.org/wp-content/uploads/2021/01/kk_mj_Renovigado-de-internoj-en-la-Kastelo-Ksiaz_0113.mp3?_=2

Fine de septembro finiĝos laboroj pri la malkovro kaj restaŭro de pentraĵoj, ornamintaj la Kurban Salonon en la Kastelo Książ (la sudokcidenta Pollando). La Kurba Salono estas unu el la plej malnovaj salonoj de la tiel nomata supra kastelo, aparteninta al unu el la plej belaj. Ĝia aspekto, simile kiel de aliaj kastelaj ĉambroj estis preskaŭ plene detruita dum milita alikonstruo gvidata de la germana organizo Todt. Ĝian malfrugotikan kaj renesancan aspekton kaj anglastilajn dekoraĵojn Arts & Craft la organizo surpentris kaj kovris per plafono. La surpentritaj pentraĵoj estis malkovritaj dum la konservistaj laboroj. Pri la iama brilo de la salono atestas la konserviĝinta renesanca kameno el la griza sabloŝtono. Ornamas ĝin tri portretaj basreliefoj ĉirkaŭitaj de girlandoj subtenataj de puttoj. En la restaŭro helpas tre detalaj fotografaĵoj el la arkivoj de la kastela kuirestro, el la privataj kolektoj de princo Bolko von Pless kaj de la artkonservisto el la tempo de la 2-a mondmilito.

El la elsendo 04.09.2020. Legas Maciek – 1′ 12″


---

# Koninda Pollando – Grudziądz

**Published:** 2020-09-04

**URL:** https://pola-retradio.org/2020/09/koninda-pollando-grudziadz-2/

**Categories:** Felietonoj

Simile kiel antaŭ unu semajno ni volas proponi al  vi viziton en la norda parto de Pollando. Tie ĉi  inter la urboj Gdańsk, Bydgoszcz kaj Toruń troviĝas Grudziądz. Ĝia situo en la parto de Pollando kun la densa vojreto kaŭzas, ke ĉiun laŭvican jaron alvenas al la urbo ĉiam pli da novaj turistoj.  Cetere estas diversaj hipotezoj pri la etimologio de la urbonomo. La plej verŝajna estas tiu, kiu elmontras la nomradikon en la vorto „gruda” – terbulo, kiu signifas pecon de malmola grundo. Tiun teorion konfirmas la fakto, ke la Fortresa Regiono, inkluzive de la Kastela Monto havas la formon de la terbula grundo. La urbo fieras jam pri pli ol 700-jarcenta tradicio (en 2006), la 18-an de junio oni festos ĝian laŭvican datrevenon. La historio de la urbo aparte speguliĝas en ĝiaj malnovaj konstruaĵoj. Ĝuste ili decidas pri la eksterordinara aspekto de Grudziądz. Temas pri   fragmentoj de la mezepoka defendomurego kun la t.n. akva pordego, gotika preĝejo de sankta Nikolao, la 17-jarcentaj grenstaplejoj, kaj la 18-jarcentaj brikdomoj.  Grudziądz proponas ankaŭ aktivan ripozon fone de naturo. Ene de  la urbo mem troviĝas 3 lagoj kaj tra Grudządz kondukas 2 akvaj itineroj,  laŭ  la riveroj Wisła kaj Osa. La urboloĝantoj certigas, ke se iu volas konvinkiĝi pri la beleco de la urbo,  tiu devas nepre alveni al ĝi ĝuste laŭe de riveroj aŭ almenaŭ komenci sian viziton de la riverbordo. Tie ravos lin/ŝin 26 imponaj,  spirrabaj masonitaj gerenstaplejoj,  altaj je 8 aŭ eĉ 9 etaĝoj. La panoramo, kiu dank’ al ili kreiĝas estas la unika ne nur en Pollando, sed ankaŭ en la tuta Eŭropo.  La plej malnova informo pri Grudziądz devenas el la komenca periodo de la pola ŝtato. Ĝi troviĝas en la dokumento de reĝo Boleslao la Kuraĝa por la Benediktana Klostro en la loko Mogilno el la 1065-a jaro. „Castrum Grudomzh” estas difinita kiel iu el la burgoj de kiu la klostro estis ricevanta rikoltooferon, rikoltoservuton. Pli poste en la 1218-a jaro la tiama posedanto de la regiono, princo Konrad la Mazovia transdonis la urbeton al episkopo Chrystian, kiu venis tien por kristanigi Prusujon. Post multjaraj streboj Chrystian estis proklamita la episkopo de la tuta Prusujo kaj ĝuste la urbon Grudziądz li elektis kiel sian rezidejon. Sed, prusoj ne volis akcepti kristanismon. Post la forpaso de la episkopo por daŭrigi lian kristanigan  mision princo Konrad la Mazovia en la 1226-a jaro invitis setliĝi en Grudziądz la Teŭtonan Ordenon. Verdire ĉiu pola lernanto scias, ke tiu paŝo en siaj sekvoj grave kaj negative speguliĝis en la historio de Pollando. Ni tamen reiru al momento, kiam al Grudziądz venis misicele teŭtonoj, ĉar ekde tiam – por pli ol 200 jaroj – la urbo fariĝis la sidejo de la Teŭtona Ordeno, kiu kun la tempo fluo proklamis ĝin sia ŝtato kaj proklamis la  militon kontraŭ Pollandon. Tuj post sia alveno al Grudziądz teŭtonoj komencis plukonstrui la kastelon troviĝantan sur la altaĵo. Ĝi jam tiam estis  opiniata kiel malnova. Atestas pri tio plej bone tre maldikaj muroj de la orienta flanko. Ili povas defendi kontraŭ atako de arkopafistoj, sed ne la atakon de pli bone armitaj soldatoj. La kastelon ĉirkaŭis defendomurego kun 10 turoj kaj 4 pordegoj. La plej bone konservita ĝis hodiaŭ estas la t.n. akva pordego,  konstruita verŝajne en la 13-a jarcento kaj modernigita 100 jarojn poste. Ceteraj pordegoj konserviĝis nur fragmente. La nomo de la pordego „akva”  ligiĝas kun ĝia destino. Nome ĝis la 17-a jarcento la akvon el la puto troviĝantan ene de la kastelaj muroj oni ne povis drinki. Do, la loĝantoj de la kastelo uzis la avon el la riviero Osa transportatan al la kastelo ĝuste laŭ la akva pordego. Cetere kun la problemoj de akvo ligiĝas interesa anekdoto.  Nome en  marto de la 1522-a jaro en Grudziądz estis okazanta la ĝenerala sejmeto [kunveno de la loka gravularo], por kiu venis monako, Mikołaj Kopernik, granda medicinisto, matematikisto, fizikisto, geografo kaj unuavice astronomo. Kiam li eksciis pri la akvoproblemoj de la loĝantoj li deziris konsulti mapon de la ĉirkaŭaĵo. Post ĝia detala pristudo li proponis konstruigi kanalon, kiu kondukus akvon el la rivero Osa al la urbo, kaj sekve al Vistulo. La loĝantoj de Grudziądz devis peti la reĝan permeson, kiun ili ricevis de Sigismundo Aŭgusto. En la ĉeesto de la reĝo la inaŭguro de la kanalo okazis solene en la 1552-a jaro. Tiamaniere Mikołaj Kopernik  kiel inĝeniero savis la urbon kontraŭ manko de la fluanta akvo. Kaj cetere aldonendas, ke dum sia estado en Grudziądz en la sama 1522 jaro Nikolao Kopernik prezentis sian faman ekonomian disertaĵon pri moneroj ”De aestimatione monetae”.  Reference al la historio ni ankoraŭ aldonu, ke en la 15-a jarcento studis tie pola poeto Jan Dantyszek kaj en la 17-a jarcento astronomo Jan Hewelisz. Sendube surprizos ĉiujn la informo, ke nur parto de la kastelo apartenis al teŭtonoj. Duono de la apudkastelaj konstruaĵoj apartenis – eĉ en la periodo de la pola-teŭtona milito – al la… pola reĝo, al kiu kun la tempo fluo ekde la 15-a jarcento apartenis ankaŭ la tuta regiono. Sed  ankaŭ estante nur  parto de Pollando Grudziądz ludis gravan rolon. Hodiaŭ Grudziądz estas grava trafikcentro kaj industria urbo, kiun – kiel ni jam diris – ĉiam pli ofte vizitas turistoj.

El la elsendo 04.09.2020. Legas Gabi – 6′ 58″


---

# E_elsendo el la 04.09.2020

**Published:** 2020-09-04

**URL:** https://pola-retradio.org/2020/09/e_elsendo-el-la-04-09-2020/

**Categories:** Elsendoj

**Audio:** https://pola-retradio.org/wp-content/uploads/2020/09/RetRadio_04.09.2020_pt_993.mp3

Podkasto: Ludu en nova fenestro | Elŝutu

La 993-a E_elsendo el la 04.09.2020 ĉe www.pola-retradio.org

Hodiaŭ nia felietono pri Koninda Pollando estas dediĉita al la urbo Grudziądz, kiun ni proponas el nia arkivo.  Komence aŭdiĝas mallongaj kronvirusaj aktualaĵoj kaj kulturtemaj informoj. Pri la renovigado de la internoj en la kastelo Książ en la sudokcidenta Pollando kaj pri kunlaboro de sciencistoj kun muzikistoj. La E-komunumaj informoj koncernas la semajnfinajn eventojn. En Bjalistoko esperantistoj kontribuas al la pola tago de Nacia Legado kaj kadre de MondaFest’ 2020 E_elsendo el la 01.09.2020 okazas virtuala renkontiĝo de Societo Zamenhof kaj solena anonco de la rezultoj de la Belartaj Konkursoj. Kadre de la programero „Minutoj kun literaturo” sian poeziaĵon pri Pollando recitas Julius Balbin. En la fino aŭdiĝas mallonga Leterkesto. Muzike akompanas nin Valentina Cancino per la fragmento de la kanzono „La rakonto”, la akompananta interreta foto prezentas iun el la salonoj de la Kastelo Książ.  En unuopaj rubrikoj de nia paĝo eblas daŭre konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003-a jaro.  ATENTU, ke portempe ili – pro teknikaj kialoj – ne estas aktualigataj. TAMEN ekde hodiaŭ vi povas sekvi ĉerpaĵojn el niaj elsendoj samtempe aŭskultante ilin kaj rigardante tekstojn per la filmetoj ĉe nia jutuba kanalo: https://www.youtube.com/channel/UCeJkbvDDmlwesPAl_GmPOEA . La tuta elsendo estas aŭdebla en jutubo ĉe la kanalo:  Espero2009: https://www.youtube.com/results?q=pola+retradio&sp=CAI%253D . I.a. pere en jutubo vi povas rapidigi aŭ malrapidigi la parolrapidecon konforme al viaj bezonoj.


---

# E_elsendo el la 08.09.2020

**Published:** 2020-09-08

**URL:** https://pola-retradio.org/2020/09/e_elsendo-el-la-08-09-2020/

**Categories:** Elsendoj

**Audio:** https://pola-retradio.org/wp-content/uploads/2020/09/RetRadio_08.09.2020_wt_994-1.mp3

Podkasto: Ludu en nova fenestro | Elŝutu

La 994-a E_elsendo el la 08.09.2020 ĉe www.pola-retradio.org

Jam la 99-an fojon ni proponas kun ni sekvi la intrigon de la romano „Quo Vadis” de Henryk Sienkiewicz en la E-traduko de Lidia Zamenhof. Komence de la elsendo ni informas pri financa helpo de EU por kontraŭbatali la sekvojn de la panedemio en la uniaj landoj. La informon sekvas kronvirusa kroniko. Alia aktualaĵo koncernas la unuan en Pollando 100-procente veganan laktoproduktejon. Nia sciencbultena temo koncernas integran cirkivton (icon), kiu ebligos kontekton inter cerbo kaj komputilo. La interreta foto ĉe nia programinformo rilatas al ĉi tiu temo. En unuopaj rubrikoj de nia paĝo eblas daŭre konsulti la paralele legeblajn kaj aŭskulteblajn tekstojn el niaj elsendoj, kio estas tradicio de nia Redakcio ekde 2003-a jaro. ATENTU TAMEN, ke portempe ili – pro teknikaj kialoj – ne estas aktualigataj. Aliflanke vi povas sekvi ĉerpaĵojn el niaj elsendoj samtempe aŭskultante ilin kaj rigardante tekstojn per la filmetoj ĉe nia jutuba kanalo: https://www.youtube.com/channel/UCeJkbvDDmlwesPAl_GmPOEA . Ankaŭ la elsendo estas aŭdebla en jutubo ĉe la kanalo Espero2009; https://www.youtube.com/results?q=pola+retradio&sp=CAI%253D . Ambaŭkaze eblas laŭplaĉe reguligi la parolrapidecon.


---

# Forpaso de Zlatko Tišljar

**Published:** 2020-09-11

**URL:** https://pola-retradio.org/2020/09/forpaso-de-zlatko-tisljar/

**Categories:** Antaŭ la mikrofono

**Audio:** https://pola-retradio.org/wp-content/uploads/2021/04/bp_kun-Zlatko-Tisljar-kiel-nova-EEU_estrarano_1153.mp3, https://pola-retradio.org/wp-content/uploads/2021/04/bp_kun-Zlatko-Tisljar-kiel-nova-EEU_estrarano_1153.mp3?_=3

La 8-an de septembro 2020 la E-komunumon skuis la informo pri la forpaso de konata E-aktivulo, Zlatko Tišljar. En nia elsendo ni i.a. memorigas la historian intervjuon kun li faritan preskaŭ tuj post kiam li fariĝis estrarano de Eŭropa Esperanto-Unio dum ĝia kongreso en Bilbao en 2004.

El la elsendo 11.09.2020 – 11′ 53″


---

# E_elsendo el la 11.09.2020

**Published:** 2020-09-11

**URL:** https://pola-retradio.org/2020/09/e_elsendo-el-la-11-09-2020/

**Categories:** Elsendoj

**Audio:** https://pola-retradio.org/wp-content/uploads/2020/09/RetRadio_11.09.2020_pt_995.mp3

Podkasto: Ludu en nova fenestro | Elŝutu

La 995-a E_elsendo el la 11.09.2020 ĉe www.pola-retradio.org

La 8-an de septembro 2020 la E-komunumon skuis la informo pri la forpaso de konata E-aktivulo, Zlatko Tišljar. En nia elsendo ni i.a. memorigas la historian intervjuon kun li, preskaŭ tuj post kiam li fariĝis estrarano de Eŭropa Esperanto-Unio dum ĝia kongreso en Bilbao en 2004. La ĉefa temo estas la unia identeco, kun kiu devus esti ligita neŭtrala lingvo, al kiu temo nia interparolanto jam tiam donis multan atenton. Niaj komencaj kulturaj informoj rilatas al novaj mezepokaj objektoj en la Nacia Muzeo de Vroclavo kaj al la ekspozicio en la Etnografia Muzeo de ĉi tiu urbo el la kolektoj de geedza paro Anna kaj Paweł Banaś. Sub la ŝildo de la rubriko „Minutoj kun literaturo” ni prezentas la rezultojn de la nunjara eldono de la Belartaj Konkursoj de UEA. La akompananta nian programinformon interreta foto rilatas al specimena artaĵo el la ekspozicio pri neprofesia arto en Vroclavo. En unuopaj rubrikoj de nia paĝo eblas daŭre konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003-a jaro. Portempe ili – pro teknikaj kialoj – ne estas aktualigataj. TAMEN eblas sekvi ĉerpaĵojn el niaj elsendoj samtempe aŭskultante ilin kaj rigardante tekstojn per la filmetoj ĉe nia jutuba kanalo: https://www.youtube.com/channel/UCeJkbvDDmlwesPAl_GmPOEA . La tuta elsendo estas aŭdebla en jutubo ĉe la kanalo: Espero2009: https://www.youtube.com/results?q=pola+retradio&sp=CAI%253D I.a. pere en jutubo konforme al individua bezono eblas rapidigi aŭ malrapidigi la parolritmon de la sondokumentoj.


---

# Interparolo kun Zlatko Tišljar

**Published:** 2020-09-11

**URL:** https://pola-retradio.org/2020/09/interparolo-kun-zlatko-tisljar/

**Categories:** Antaŭ la mikrofono

**Audio:** https://pola-retradio.org/wp-content/uploads/2021/02/bp_kun-Zlatko-Tisljar-kiel-nova-EEU_estrarano_1153.mp3, https://pola-retradio.org/wp-content/uploads/2021/02/bp_kun-Zlatko-Tisljar-kiel-nova-EEU_estrarano_1153.mp3?_=4

La 8-an de septembro 2020 la E-komunumon skuis la informo pri la forpaso de konata E-aktivulo, Zlatko Tišljar . En nia elsendo ni i.a. memorigas la historian intervjuon kun li, preskaŭ tuj post kiam li fariĝis estrarano de Eŭropa Esperanto-Unio dum ĝia kongreso en Bilbao en 2004. La ĉefa temo estas la unia identeco, kun kiu devus esti ligita neŭtrala lingvo, al kiu temo nia interparolanto jam tiam donis multan atenton. El la elsendo 11.09.2020 -11′ 53″


---

# E_elsendo el la 15.09.2020

**Published:** 2020-09-15

**URL:** https://pola-retradio.org/2020/09/e_elsendo-el-la-15-09-2020/

**Categories:** Elsendoj

**Audio:** https://pola-retradio.org/wp-content/uploads/2020/09/RetRadio_15.09.2020_wt_996.mp3

Podkasto: Ludu en nova fenestro | Elŝutu

La 996-a E_elsendo el la 15.09.2020 ĉe www.pola-retradio.org

Hodiaŭ reference al la pasinta lastvendrede mortodatreveno de William Auld ni memorigas el nia arkivo fragmenton de nia literatura elsendo dediĉita al la Infana Raso, enhavanta recitadon de la poemo. Komence de la elsendo ni donas la atenton al la probablo de la vivo sur la Venuso, sed nia sciencbultena temo rilatas al la supozo de la postglaĉera origino de la rivervaloj sur la Marso. La komencaj aktualaĵoj diversfacete koncernas la daŭrantan pandemion. Temas pri malefikeco de la distanca laboro, kronvirusa kroniko kun informo i.a. kiel la pandemio ŝanĝis la kutimojn de poloj. Ni informas ankaŭ pri la pruntopropono de EU por ĝiaj landoj cele supervenkon de la ekonomia krizo. La interreta foto ĉe nia programinformo rilatas al la hodiaŭa sciencbultena temo. En unuopaj rubrikoj de nia paĝo eblas daŭre konsulti la paralele legeblajn kaj aŭskulteblajn tekstojn el niaj elsendoj, kio estas tradicio de nia Redakcio ekde 2003-a jaro. Tamen portempe ili – pro teknikaj kialoj – ne estas aktualigataj. Aliflanke vi povas sekvi ĉerpaĵojn el niaj elsendoj samtempe aŭskultante ilin kaj rigardante tekstojn per la filmetoj ĉe nia jutuba kanalo: https://www.youtube.com/channel/UCeJkbvDDmlwesPAl_GmPOEA . Ankaŭ la elsendo estas aŭdebla en jutubo ĉe la kanalo Espero2009; https://www.youtube.com/results?q=pola+retradio&sp=CAI%253D . Ambaŭkaze eblas laŭplaĉe reguligi la parolrapidecon.


---

# Dolabella, la venecia pentrsto de Vasa-dinastio

**Published:** 2020-09-19

**URL:** https://pola-retradio.org/2020/09/dolabella-la-venecia-pentrsto-de-vasa-dinastio/

**Categories:** Kulturkroniko

**Audio:** https://pola-retradio.org/wp-content/uploads/2021/01/kg_Dolabella..._0141.mp3, https://pola-retradio.org/wp-content/uploads/2021/01/kg_Dolabella..._0141.mp3?_=5

En la Reĝa Kastelo en Varsovio ĝis la 6-a de decembro estas rigardebla la unua ekspozicio dediĉita al la kreado de Tommaso Dolabella. Ĝi memorigas la figruon de la nun subtaksata kaj forgesita koretega pentristo de la polaj reĝoj el Vasa-dinastio en la 16-a/17-a jarcentoj. La ekspozicion akompanas verkoj de aliaj veneciaj pentristoj, tiaj kiel Jacopo Palma Il Vecchio, Giovanni de Monte aŭ Domenico Tintoretto. Krome estas prezentataj specimenoj de luksa 16-jarcenta venecia artmetio. Dolabella estis la aŭtoro de unuaj en Pollando modernaj grandformataj religiaj tolaĵoj. La artisto riĉigis la polan pentroarton de ĉi tiu epoko per la apliko de lumo kaj koloreco de la Sudo, per sia pentrista impresiĝemo kaj facila uzo de peniko. Liaj grandformataj tolaĵoj kun multaj figuroj, profunda perspektivo kaj videbla dialogado de la portretitaj personoj atestas pri la eksterordinara talento de la pentristo. En la ekspozicio estas prezentataj 22 pentraĵoj de Tommaso Dolabella pruntitaj tiucele el la krakovaj kaj apudkrakovaj preĝejoj kaj klostroj. Entute estas ekspoziciataj 80 artobjektoj el preskaŭ 30 institucioj. Multaj – speciale por la ekspozicio – estis subigitaj al konservistaj laboroj.

El la elsendo 19.09.2020. Legas Gabi – 1′ 40″


---

# Profunda ruĝo por plibonigi la vidkapablon

**Published:** 2020-09-19

**URL:** https://pola-retradio.org/2020/09/profunda-rugo-por-plibonigi-la-vidkapablon/

**Categories:** Sciencaj informoj

**Audio:** https://pola-retradio.org/wp-content/uploads/2021/01/kg_Profunda-rugo-0239.mp3, https://pola-retradio.org/wp-content/uploads/2021/01/kg_Profunda-rugo-0239.mp3?_=6

Sciencistoj el la universitata londona lernejo asertas, ke ĉiutaga triminuta alrigardado de profunda ruĝa koloro povas signife plibonigi la vidkapablon. Jam ĉe 40-jaruloj la retinaj ĉeloj komencas maljuniĝadi. Parte kaŭzas tion funkcimalpliboniĝo de mitokondrioj, difinataj kiel ĉelaj energicentroj. Ilia denseco estas la plej granda en retinaj lumsensiloj samtempe ilia energibezonateco estas tre alta. Tial retino maljuniĝas pli rapide ol aliaj organoj. Pli fruaj esploroj ĉe musoj, burdoj kaj drosofiloj elmontris, ke influado de ili per profunda ruĝo (ondoj kun la longo de 670 nanometroj) signife plibonigas la funkciadon de retinaj lumsensiloj. Por la bezonoj de eksperimento estis kreita grupo de 24 diversaĝaj okulsanaj personoj egalkvante konsistantaj el viroj kaj virinoj. Komence oni ekzamenis la sentivecon de iliaj bastonetoj kaj konusetoj. La sentiveco de bastonetoj estis ekzamenita en malluma ejo, post kiam ilia rigardo kutimiĝis al krepusko. La tasko de la ekzamenitoj estis malkovri lumon kun tre malalta intenseco. La sentiveco de konusetoj estis taksita helpe de koloroj, tre malmulte kontrastaj. Poste ĉiuj personoj partoprenantaj la eksperimenton ricevis lanterneton kun lumeliganta diodo kun la tasko dum du semajnoj po 3 minutoj tage rigardi la lumstrion kies longeco egalis al 670 nanometroj. Fine la testoj estis ripetitaj. Evidentiĝis, ke ĉe iuj personoj 40- kaj pliaĝaj la setiveco de konusetoj je kolorkontrasto kreskis eĉ je 20 procentoj. Pliboniĝis ankaŭ la funkciado de bastonetoj, kvankam ne samgrade kiel kaze de konusetoj. Scienistoj konstatis do, ke eĉ mallonga influado de adekvata lumstrio je la kadukiĝinta energisistemo de retinĉelo ebligas en signifa grado plibonigi la vidkapablon ĉe personoj iom aĝaj.

El la elsendo 19.09.2020. Legas Barbara – 2′ 39″


---

# E_elsendo el la 19.09.2020

**Published:** 2020-09-19

**URL:** https://pola-retradio.org/2020/09/e_elsendo-el-la-19-09-2020/

**Categories:** Elsendoj

**Audio:** https://pola-retradio.org/wp-content/uploads/2020/09/RetRadio_19.09.2020_sob_997.mp3

Podkasto: Ludu en nova fenestro | Elŝutu

La 997-a E_elsendo el la 19.09.2020 ĉe www.pola-retradio.org

Hodiaŭ en la komenco ni informas pri du sekveblaj eventoj en la reto. Kvankam nunjare ne povas fizike okazi ARKONES, ĝia teamo invitas per sia jutuba kanalo sekvi historiajn filmojn pri arkonesaĵoj el la jaroj 1991-2006 – https://www.youtube.com/channel/UCsE-SaUg9Vd89EeA56fSzzw . Baldaŭ okazos KAEST2020 – pliaj detaloj ĉe https://eventaservo.org/ . Nia kulturtema kroniko informas pri ekspozicioj – unu dediĉita al la bibliofilia pasio de reĝo Sigismundo Aŭgusto, la alia al pentraĵoj de Tommaso Donabella. La urbo Kalisz anoncis Jaron de Fibiger-familio. Al tiu temo estas dediĉita nia felietono. En la E-komunuma segmento ni informas pri Grabowski-premio 2020 kaj fine invitas por leterkesta programero. Muzike akompanas nin Ĵomart kaj Nataŝa per fragmento de „Se vi amas”, kiun la unuan fojon ili plenumis dum Arkones. Ni prezentas ankaŭ fragmente la kanzonon „Ĉe lignofajro” en la plenumo de Irina Vorobjova kaj Andrej Buzikov. La akompananta nian programinformon interreta foto prezentas historian pianon el la fabriko de Arnold Fibiger. En unuopaj rubrikoj de nia paĝo eblas daŭre konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003-a jaro. Portempe ili – pro teknikaj kialoj – ne estas aktualigataj. TAMEN eblas sekvi ĉerpaĵojn el niaj elsendoj samtempe aŭskultante ilin kaj rigardante tekstojn per la filmetoj ĉe nia jutuba kanalo: https://www.youtube.com/channel/UCeJkbvDDmlwesPAl_GmPOEA . La tuta elsendo estas aŭdebla en jutubo ĉe la kanalo: Espero2009: https://www.youtube.com/results?q=pola+retradio&sp=CAI%253D I.a. pere en jutubo konforme al individua bezono eblas rapidigi aŭ malrapidigi la parolritmon de la sondokumentoj.


---

# 2020 – la jaro de Fibiger-familio en Kalisz

**Published:** 2020-09-22

**URL:** https://pola-retradio.org/2020/09/2020-la-jaro-de-fibiger-familio-en-kalisz/

**Categories:** Felietonoj

**Audio:** https://pola-retradio.org/wp-content/uploads/2021/01/fel_bp_La-2020-la-Jaro-de-Fibiger-familio-en-Kalisz_kompleta_0630.mp3, https://pola-retradio.org/wp-content/uploads/2021/01/fel_bp_La-2020-la-Jaro-de-Fibiger-familio-en-Kalisz_kompleta_0630.mp3?_=7

Kalisz estas unu el la plej malnovaj loĝlokoj en Pollando kun kontinua enloĝateco ekde neolito tra bronza epoko, frua fera epoko ĝis la periodo de romiaj influoj kaj frua mezepoko, kiam meze de la 13-a jarcento ĝi ricevis la urborajtojn. Multaj elmontras la gravecon de Calisia (laŭ ĝia latina nome) iam troviĝanta ĉe la tiel nomata sukcena itinero. Sed ne la historio de Kalisz interesas nin hodiaŭ, sed aparta evento, kiu okazis tie komence de septembro. Nome la urbaj instancoj de Kalisz proklamis tiam solene la Jaron de Fibiger-familio, kiun ĉeestis i.a. la nun vivantaj membroj de la familio. Por ekscii pri la meritoj de la familio por la urbo ni devas retrorigardi al la 40-aj jaroj de la 19-a jarcento, kiam plej verŝaje el Aŭstrio venis al Kalisz Carlo Gottlob, lignaĵisto produktanta ankaŭ klavinstrumentojn. Lian talenton heredis filo jam naskiĝinta en Kalisz, Arnold Fibiger I. La ĉeestanta la nunjaran solanaĵon Elwira Fibiger en sia libro pri la familihistorio reliefigas, ke en Kalisz la familio ne sole setliĝis, sed lanĉis bonege prosperantan entreprenon kaj familirezidejon. La kreiĝantaj tie dank’ al iliaj talentoj plej belaj muzikinstrumentoj akiris admiron en la tuta mondo. Sian vivon Fibiger-familio dediĉis al la fabriko de pianoj kaj fortepianoj en Kalisz, al edukado de laŭvicaj generacioj de fortepianmajstroj, teknikistoj, fortepianagordigistoj por la bezonoj de la tuta lando. Kalisz fariĝis firme la urbo de ilia vivo kaj esperoj, sukcesoj kaj malsukcesoj, de rememoroj. Fine de la 90-aj jaroj de la 19-a jarcento Arnold Fibiger I alilokis la fabrikon, kiun sekve gvidis lia filo Gustaw Fibiger II kaj la nepo Gustaw Arnold Fibiger III, la patro de la aŭtorino. Li estis la lasta posedanto de la Fabriko de Fortepianoj kaj Pianoj kun la marko „Arnold Fibiger”. Post la milito la fabriko en 1947 estis naciigita kaj ricevis la nomon Fabriko de Fortepianoj kaj Pianoj „Calisia”. Malgraŭ fremdaj devenradikoj la membroj de la familio fariĝis veraj polaj patriotoj. La lasta posedanto de la fabriko en la jaroj de la 2-a mondmilito estis soldato de la 25-a artileria regimento en Kalisz. Li aktive partoprenis defendajn kontraŭgermanajn batalojn apud la lokoj Łęczyca, Kutno, Młodzieszyn. En batalo apud Bzura-rivero li estis vundita. Li trafis al la militostaĝejo en Woldenberg, sed malgraŭ insistaj persvadoj li ne subskribis la tiel nomatan volkliston. La fratino de lia patro estis senkompate murdita de germanoj en 1945 en la grupo de 56 personoj en Skarszew-arbaro pro la agado en la rezista movado. Kelkajn tagojn poste pereis la patrino. Gustaw Arnold Fibiger III rekone pro siaj dummilitaj meritoj estis distingita per la Kruco de Batalbravuloj. Kaj krome malgraŭ la naciigo de sia fabriko li laboris en ĝi ĝis la emeritiĝo. Dank’ al li en 1950 „Calisia” produktis 136 pianojn, unu jaron poste duoble pli. 150 el ili estis eksportitaj en 1951 al Svedio, Finnlando, Norvegio. En 1953 Gustav Arnold Fibiger III komencis laborojn pri nova modelo de konĉerta fortepiano M-280, pro kiu en 1956 li ricevis Oran Meritkrucon. Nun en Kalisz funkcias kelkdek firmaoj okupiĝantaj pri la renovigado kaj konstruado de fotepianoj kaj pianoj. Junuloj daŭre akiras kompetentojn en la Teknikumo pri Fortepiankonstruo, kies patrono estas Gustaw Arnold Fibiger. Temas pri la unusola en Pollando, kaj unu el tri en la tuta mondo lernejo, kiu peredukas profesiajn agordigantojn kaj akustikajn ĝustigantojn de la klavinstrumentoj. Okaze de la Jaro de Fibiger-familio en Kalisz estas okazontaj kelkdek muzikaj eventoj, prelegoj kaj laborrenkontoj i.a. pri la sonreguligado kaj konstruo de pianoj por infanoj. La plej juna membro de Fibigerfamilio laboras pri la dokumenta filmo dediĉita al elstaraj civitanoj de Kalisz. Elwira Fibiger mem laboras pri sia dua libro dediĉita al la historio de la familio „Fortepiano, mia amo”.

El la elsendo 22.09.2020. Legas Barbara – 6′ 30″


---

# Poloj daŭre deklaras sin por la nacia valuto

**Published:** 2020-09-22

**URL:** https://pola-retradio.org/2020/09/poloj-daure-deklaras-sin-por-la-nacia-valuto/

**Categories:** Novaĵoj

**Audio:** https://pola-retradio.org/wp-content/uploads/2021/01/w_mj_Poloj-daure-deklaras-sin-por-la-pola-zloty_0108.mp3, https://pola-retradio.org/wp-content/uploads/2021/01/w_mj_Poloj-daure-deklaras-sin-por-la-pola-zloty_0108.mp3?_=8

Jen kaj jen ripetiĝas enketadoj kaj esploroj pri la rilato de poloj al encirkuligo de eŭro en Pollando. La plej nova enketado de la analiza laborejo Social Changes konfirmis, ke daŭre decida plimulto de poloj deklaras sin favore al zloty kiel la nacia valuto. Nur 23 procentoj de la enketitoj deklaris sin por rezigno de la nacia valuto favore al eŭro. Inter ili 10 procentoj subtenis la ideon senrezerve. Kontraŭ eŭro deklaris sin 59 procentoj de la enketitoj kaj inter ili 41 procentoj esprimis sian firme malaproban opinion. Inter la argumentoj oni elstarigas, ke ne temas sole pri la simbola signifo de la nacia valuto, sed unuavice pri la ebleco gvidi suverenan, elastan, adaptitan al la landaj bezonoj valutan kaj financan politikon. Post la akcepto de eŭro la ebleco de la aktiva rolo de la ŝtato en ĉi tiu sfero radikale malkreskas.

El la elsendo 22.09.2020. Legas Maciek – 1′ 08″


---

# Eksterlandaj korporacioj elportis 17 miliardojn da zlotoj

**Published:** 2020-09-22

**URL:** https://pola-retradio.org/2020/09/eksterlandaj-korporacioj-elportis-17-miliardojn-da-zlotoj/

**Categories:** Novaĵoj

**Audio:** https://pola-retradio.org/wp-content/uploads/2021/01/w_msz_Eksterlandaj-korporacioj-elportas-nelegale-la-profitojn_0134.mp3, https://pola-retradio.org/wp-content/uploads/2021/01/w_msz_Eksterlandaj-korporacioj-elportas-nelegale-la-profitojn_0134.mp3?_=9

Kiel pritaksas Pola Ekonomika Instituto en 2018 breĉo pro la CIT-imposto (imposto de la kompanienspezoj) en 2018 egalis al 22 miliardoj da zlotoj. Daŭra problemo estas la forportado de la profitoj fare de eksterlandaj kompanioj eksterlanden. Informis pri tio la gazeto „Puls Biznesu”. Unu jaron pli frue impostomanko pro CIT-imposto estis je 4 miliardoj pli granda. Malgrandigo de ĝia alteco atestas pri pli efika impostoprenado dank’ al entreprenitaj pluraj kompaktigaj paŝoj. Laŭ ekspertoj tio ligiĝas ankaŭ kun tre bona ekonomia konjunkturo. Iuj ekspertoj asertas, ke ĉi tiu impostobreĉo tamen povas esti pli alta. Laŭ ekonomikaj ekspertoj gravan problemon konsistigas la daŭra elportado de la profitoj akiritaj en Pollando fare de internaciaj korporacioj al la uniaj impostaj paradizoj. Plimulto de profitoj trafis al tri landoj. Al Irlando – 5 miliardoj da zlotoj, al Nederlando – 4 miliardoj kaj Luksemburgo – 3 miliardoj da zlotoj.

El la elsendo 22.09.2020. Legas Milada – 1′ 34″


---

# La vaga nervo en alprorigado de fremdaj lingvoj

**Published:** 2020-09-22

**URL:** https://pola-retradio.org/2020/09/la-vaga-nervo-en-alprorigado-de-fremdaj-lingvoj/

**Categories:** Sciencaj informoj

**Audio:** https://pola-retradio.org/wp-content/uploads/2021/01/sc_tm_La-vaga-nervo-kaj-la-lingvolernado_0128.mp3, https://pola-retradio.org/wp-content/uploads/2021/01/sc_tm_La-vaga-nervo-kaj-la-lingvolernado_0128.mp3?_=10

Usonaj sciencistoj priskribis aranĝaĵon, kiu similas al la enmetata en la orelon aŭskultilo, kiu helpe de nerimarkeblaj, subliminaj elektraj impulsoj stimulas la vagan nervon. Ĝi tiamaniere helpas en ellerno de sonoj de fremda lingvo. Temas pri neinvada tekniko difinata kiel tVNS. Laŭ specialistoj la aranĝaĵo povas esti vaste aplikebla, fajnigonta ankaŭ alispecan lernadon. En eksperimentoj priskribitaj en „npj Science of Learning”, sciencistoj utiligante precize planitan tempe neinvadan stimuladon de la vaga nervo signife plibonigis la kapablon de anglolingvaj personoj distingi sonojn de la mandarena lingvo. Krome la stimulo ebligis al volontuloj duoble pli rapide percepti iujn sonojn. Ĝenerale oni asertas, ke plenkreskuloj ne kapablas ellerni la sonmodelojn de la nova lingvo, sed la ĵusaj eksperimentoj pruvas, ke tio ne veras koncerne ĉiujn. Sciencistoj supozas, ke la tekniko tVNS avantaĝe influas la lernadon firmigante la nervotransligilan signaladon en la signifa parto de la cerbo. Portempe pliboniĝas la atento pri la sonstimuliloj. Tio favoras longdaŭran lernadon, sed tiu demando postulas tamen pliajn esplorojn.

El la elsendo 22.09.2020. Legas Tomek – 1′ 28″


---

# E_elsendo el la 22.09.2020

**Published:** 2020-09-22

**URL:** https://pola-retradio.org/2020/09/e_elsendo-el-la-22-09-2020/

**Categories:** Elsendoj

**Audio:** https://pola-retradio.org/wp-content/uploads/2020/09/RetRadio_22.09.2020_wt_998.mp3

Podkasto: Ludu en nova fenestro | Elŝutu

La 998-a E_elsendo el la 22.09.2020 ĉe www.pola-retradio.org

En nia hodiaŭa elsendo antaŭmikrofone gastas la nunjara distingito per la premio de Grabowski-fondaĵo, esperantologo Bertilo Wennengren. Komence ni referencas al la pasinta hieraŭ Tago de Paco kaj ĉi-rilata deklaro de UEA. Ankie & Nanne de Kajto prilaboris la kantvideaĵon kunlabore kun pluraj muzikartistoj „Sen Timo” kiel sian kotribuaĵon al la (neokazinta) Festivalo por La Paco de Unesko. La kanto fragmente audiĝas en nia elsendo. Spektu ĝin ĉe: https://www.youtube.com/watch?v=oleyMmMYyOM . Niaj aktualaĵoj krom kronvirusa kroniko rilatas al la lastaj opinisondadoj pri la rilato de poloj al eŭro kaj al raportoj pri elportatdo de profitoj fare de eksterlandaj korporacioj ekster Pollandon. Nia scienca temo koncernas esplorojn de usonaj sciencistoj, kiuj stimulante la vagan nervon akcelis la lernadon de fremdlingvaj sonoj ĉe studantoj. Krom Kajto en nia elsendo ni memorigas fragmente la kanton de Persone „Lasu min sonĝi” el la KD eldonita de Vinilkosmo „…sed estas ne”. La interreta foto ĉe nia programinformo rilatas al la aktualaĵo rilate la daŭran preferadon flanke de poloj de la nacia valuto. En unuopaj rubrikoj de nia paĝo eblas daŭre konsulti la paralele legeblajn kaj aŭskulteblajn tekstojn el niaj elsendoj, kio estas tradicio de nia Redakcio ekde 2003-a jaro. Tamen portempe ili – pro teknikaj kialoj – ne estas aktualigataj. Aliflanke vi povas sekvi ĉerpaĵojn el niaj elsendoj samtempe aŭskultante ilin kaj rigardante tekstojn per la filmetoj ĉe nia jutuba kanalo: https://www.youtube.com/channel/UCeJkbvDDmlwesPAl_GmPOEA . Ankaŭ la elsendo estas aŭdebla en jutubo ĉe la kanalo Espero2009; https://www.youtube.com/results?q=pola+retradio&sp=CAI%253D . Ambaŭkaze eblas laŭplaĉe reguligi la parolrapidecon.


---

# Interparolo kun Bertilo Wennengren

**Published:** 2020-09-22

**URL:** https://pola-retradio.org/2020/09/interparolo-kun-bertilo-wennengren/

**Categories:** Antaŭ la mikrofono

**Audio:** https://pola-retradio.org/wp-content/uploads/2021/02/bp_kun-Bertilo-Wennengren-premiito-de-Grabowski-fondajo_1358.mp3, https://pola-retradio.org/wp-content/uploads/2021/02/bp_kun-Bertilo-Wennengren-premiito-de-Grabowski-fondajo_1358.mp3?_=11

En nia hodiaŭa elsendo antaŭmikrofone gastas la nunjara distingito per la premio de Grabowski-fondaĵo, Bertilo Wennengren.

El la elsendo 22.09.2020 – 13′ 58″


---

# La korea virtuozo revenas al Varsovio

**Published:** 2020-09-25

**URL:** https://pola-retradio.org/2020/09/la-korea-virtuozo-revenas-al-varsovio/

**Categories:** Kulturkroniko

**Audio:** https://pola-retradio.org/wp-content/uploads/2021/01/kk_mj_Seong-Jin-Cho-inauguros-majstrajn-recitalojn_0143.mp3, https://pola-retradio.org/wp-content/uploads/2021/01/kk_mj_Seong-Jin-Cho-inauguros-majstrajn-recitalojn_0143.mp3?_=12

La varsovia koncerto de Seong-Jin Cho la 1-an de oktobro inauguros ciklon da recitaloj titolitan „Antaŭ Granda Konkurso”. Kiel ni jam informis la 18-a Chopin-konkurso pro la pandemio estis ŝovita je oktobro 2021, kaj la nunaj majstraj recitaloj estis planitaj por la periodo origine destinta por la konkursrivalado. En la koncerta programo de la revenanta al Pollando brila venkinto de la 17-a Chopin-konkurso aŭdiĝos komponaĵoj de Frederiko Chopin, Robert Schumann, Alban Berg kaj Francisko Liszt. La grandan karieron de Seong-Jin Cho inaŭguris la 1-a premio kaj la ora medalo akiritaj dum Chopin-konkurso 2015. Li nun apartenas al la plej renomaj pianistoj de la mondo. Liaj koncertoj en Koreio logas amasojn, aparte inter junaj aŭskultantinoj, kies emocioj vekas prefere asociaciojn kun korea-pop, k-pop kaj ne kun la serioza muziko. Cho mem rilatas al sia populareco kun distanco kaj humuro akcentante, ke por li la plej grava estas klasika muziko, kiun li amas. Post la invito, li konfesis la ekkomprenon, kiom multe li bezonas koncertojn, kiom multe li bezonas la publikon. La publiko nome donas al artisto energion, ĝojon, vivsencon. Precipe, sed iu kiel li kutimiĝis prezenti sin sursceneje.

El la elsendo 25.09.2020. Legas Maciek – 1′ 43″


---

# Durs Grünbein kun Herbert-premio

**Published:** 2020-09-25

**URL:** https://pola-retradio.org/2020/09/durs-grunbein-kun-herbert-premio/

**Categories:** Kulturkroniko

**Audio:** https://pola-retradio.org/wp-content/uploads/2021/01/kk_mj_Herbert-premio-por-germana-verkisto_0127.mp3, https://pola-retradio.org/wp-content/uploads/2021/01/kk_mj_Herbert-premio-por-germana-verkisto_0127.mp3?_=13

„Ĝis kiam mi pensas – mi ekzistas. Vi ankaŭ ekzistas, ĉar vi transdonis al ni siajn pensojn” skribis en sia omaĝletero al la patrono de Herbert-premio, Durs Grünbein. Grünbein, unu el la plej konataj kaj alte taksataj germanoj poetoj transprenis en la ĵusaj tagoj en Varsovio Internacian Poezipremion, kies patrono estas pola poeto, Zbigniew Herbert. La laŭreato de la premio aktuale lekcias poetikon en la Akademio de Belartoj en Düsseldorf. Durs Grünbein debutis en 1988 kaj estis agnoskita de kritikistoj la unua granda poeto de la unuiĝinta Germanio. Oni reliefigadis lian majstrecon apliki aludojn, asociaciojn, lingvajn eksperimentojn, ironion kaj sarkasmon. Simile kiel Herbert en sia kreado Grünbein gvidas dialogon kun la antikva kulturo – kun Seneko, Paskalo, Kartezio subigante al poezia analizo la ekzistadon kaj konstruante la ruinigitan iam ponton inter poezio kaj filozofio. En la pola lingvo aperis i.a. lia volumo „Mizantropo sur Capri. Hitorioj. Poeziaĵoj” (2011) kaj eseoj „Vulkano kaj poeziaĵo” (2010).

El la elsendo 25.09.2020. Legas Maciek – 1′ 27″


---

# Polonezo „Adiaŭo de la Patrujo” kaj ĝia komponinto

**Published:** 2020-09-25

**URL:** https://pola-retradio.org/2020/09/polonezo-adiauo-de-la-patrujo-kaj-gia-komponinto/

**Categories:** Felietonoj

**Audio:** https://pola-retradio.org/wp-content/uploads/2021/05/Koninda-polo_Michal-Kleofas-Oginski_25.09.20.mp3, https://pola-retradio.org/wp-content/uploads/2021/05/Koninda-polo_Michal-Kleofas-Oginski_25.09.20.mp3?_=14

En nia hodiaŭan felietonon enkondukis nin gesinjoroj taktoj de unu el la plej konataj en Pollando polonezoj „Adiaŭo de la Patrujo” de Michał Kleofas Ogiński. Iam ĝi estis danco inaŭgranta balojn de maturecekzamenotoj, 100 tagojn antaŭ la abiturienta ekzameno, kvankam poste popularecon akiris ankaŭ polonezo el la filmo „Sinjoro Tadeo” komponita de Wojciech Kilar. „Adiaŭo de la Patrujo” ne konserviĝis manuskripte, sed en la presa formo ĝi aperis en 1794. Kiel la muzika komponaĵo ĝi grave influis aliajn komponistojn de la romantika epoko. Kaj la motivo paroli pri ĝi estas la fakto, ke la 25-an de septembro 2020 pasas la 255-a naskiĝdatreveno de ĝia kreinto, princo Michał Kleofas Ogiński. Li naskiĝis en la loko Guzowo apud Varsovio. Komence li lernis vilonon- kaj klavicenludon en ĉi tiu loko, ankaŭ muzikteorion kaj figuritan bason. Ekde 1782 li prenis en Varsovio violonlecjonojn kaj en pli postaj jaroj li ĉerpis el la instruoj de tiaj violonistoj-virtuozoj kiel Giovanni Battista Viotti aŭ Pierre Baillot. Michał Kleofas Ogiński ne interesiĝis pri muzika kariero kvankam li komponis 26 polonezojn, romancojn, kantojn, kvadrilojn, menueton, valsojn kaj unuaktan operon „Zélis et Valcour ou Bonaparte au Caire” („Zelis kaj Valcour, alie Napoleono en Egipto”) neniam enscenigitan. Li aŭtoras krome „Leterojn pri muziko” kaj franclingvajn taglibrojn el la jaroj 1788-1815. Kiel dirite Michał Kleofas Ogiński ne intencis dediĉi sin al muziko. Jam kiel 21-jarulo li komencis politikan agadon kiel deputito kaj apoganto de la reĝo Stanisław August Poniatowski, de kiu li ricevis la oficon de la fiskokomisaro de la Granda Litova Princolando. En la jaroj 1790-91 li okazigis diplomatiajn vojaĝojn al Hago, Amsterdamo kaj Londono. La celo de la misio estis vastigo de la komercaj kontaktoj maravoje kun la Okcidenta Eŭropo. Kvankam li partoprenis la laborojn de la historia 4-jara Sejmo (1788-92) li ne estis pledanto por la 3-Maja Konstitucio. Fine li ektroviĝis inter politikistoj, kiuj subskribis la malfierindajn dispartigajn traktatojn kun Rusujo kaj Prusujo, sed aliflanke en 1974 li partoprenis la Kościuszko-Insurekcion komandante propran regimenton de ĉevalpafistoj. Post la falo de Vilno li traiĝis al Varsovio kaj post la venka batalo kontraŭ caraj trupoj li forveturis al Vieno kaj Vencio. La insurekcio tamen malsukcesis. Pro la rifuzo de la propono de la komandanto de okupaciaj trupoj Suworow reveni al Pollando oni konfiskis liajn havaĵojn. Dum kelkaj jaroj Michał Kleofas Ogiński aktivis en elmigrejo kaj dum sia estado en Parizo konatiĝis persone kun Napoleono Bonaparte. Fine de 1801 li akiris aprobon reveni al la lando kondiĉe de ĵurpromeso pri fiedeleco al caro Aleksandro la 1-a. Li ekloĝis en la heredita de sia onklo bieno Zalesie apud Vilno. Post 1812 li ligiĝis kun la inteligentula kaj kultura medio de Vilno organizante spektaklojn kaj koncertojn. Li fariĝis prezidanto de Tipografia kaj Bonfara Societoj tie. En 1802 post la divorco kun Izabela Lasocka li edziĝis al itala kantistino Maria de Neri. En 1822 li por konstante forveturis al Italio kaj Florenco, kie li mortis la 15-an de oktobro 1833. Liaj korpaj restaĵoj ripozas en la Panteno el elstaraj personoj en la tiea preĝejo Santa Croce apud Galilelo, Mikalanĝelo, Rossini, Machiaveli, Czartoryski-princinoj. La memoro pri Michał Kleofas Ogiński ne forgesiĝis. Ekde 2008 en la kuracloko Iwanicz-Zdrój okazas Internacia Festivalo de Serioza Muziko, kies patrono estas Michał Kloefas Ogiński. En 2016 laŭ inciato de la pola ambasado en Vilno estis funkciigita multmedia ludanta benko, okaze de la 250a naskiĝdatreveno de la komponisto, apud la sidejo de la pola ambasado kaj unu el la vilnaj palacoj de Ogiński-familio. Premante butonon eblas i.a. aŭskulti unu el kvin liaj komponaĵoj kaj ekscii informojn pri la komponisto.

El la elsendo 25.09.2020. Legas Barbara – 7′ 45″


---

# E_elsendo el la 25.09.2020

**Published:** 2020-09-25

**URL:** https://pola-retradio.org/2020/09/e_elsendo-el-la-25-09-2020/

**Categories:** Elsendoj

**Audio:** https://pola-retradio.org/wp-content/uploads/2020/09/RetRadio_25.09.2020_pt_999.mp3

Podkasto: Ludu en nova fenestro | Elŝutu

La 999-a E_elsendo el la 25.09.2020 ĉe www.pola-retradio.org

Unu el la plej konataj polonezoj en Pollando estas „Adiaŭo de la Patrujo” de Michał Kleofas Ogiński, kies 255-a naskiĝdatreveno pasas hodiaŭ. Pri la polonezo kaj unuavice ĝia aŭtoro, kiu tute ne aspiris muzikan karieron vi aŭdas en nia felietono pri „Koninda Pollando”. La komencaj kulturkronikaj informoj rilatas al Herbert-premio por la germana poeto Durs Grünbein, al la 21-a eldono de la omaĝa Internacia Romaa Memorveturilaro kaj al baldaŭ komenciĝontaj majstraj recitaloj lige kun la ŝovita por 2021 Chopin-konkurso. La E-komunumaj informoj koncernas konkursojn de Kroata Esperantista Unuiĝo – traduka, al kiu patronecas LUCIJA BORČIĆ, kaj fotokonkurso Kroatio en mia objektivo ( https://www.hes-keu.hr/ ). Ni informas ankaŭ pri nova infanlibro de Julian Modest. Muzike akompanas nin Luis Obando kaj Jahir Cataño per fragmento de „Indiĝena Romanco”, per kiu ili gajnis la 1-an premion en la 8-a Eŭropa Festivalo de Esperantaj Kantoj 2020. La interreta foto ĉe nia programinformo rilatas al la daŭranta Internacia Omaĝa Rendevuo de Romaoj. En unuopaj rubrikoj de nia paĝo eblas daŭre konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003-a jaro. Portempe ili – pro teknikaj kialoj – ne estas aktualigataj. TAMEN eblas sekvi ĉerpaĵojn el niaj elsendoj samtempe aŭskultante ilin kaj rigardante tekstojn per la filmetoj ĉe nia jutuba kanalo: https://www.youtube.com/channel/UCeJkbvDDmlwesPAl_GmPOEA . La tuta elsendo estas aŭdebla en jutubo ĉe la kanalo: Espero2009: https://www.youtube.com/results?q=pola+retradio&sp=CAI%253D I.a. pere en jutubo konforme al individua bezono eblas rapidigi aŭ malrapidigi la parolritmon de la sondokumentoj.


---

# Internacia Romaa „Omaĝveturilaro”

**Published:** 2020-09-26

**URL:** https://pola-retradio.org/2020/09/internacia-romaa-omagveturilaro/

**Categories:** Kulturkroniko

**Audio:** https://pola-retradio.org/wp-content/uploads/2021/01/kk_mj_Internacia-omga-evento-al-romaoj-en-Tarnow_0131.mp3, https://pola-retradio.org/wp-content/uploads/2021/01/kk_mj_Internacia-omga-evento-al-romaoj-en-Tarnow_0131.mp3?_=15

La 21-a eldono de Internacia Romaa Memorveturilaro okazos la 25-an/27-an de septembro en Tarnów (la suda Pollando). En la programo troviĝos i.a. scienca konferenco kaj traveturo laŭ la itinero de la romaa martirologio. La evento okazos en nova formulo, ĉar jam antaŭ unu jaro la orgnizantoj decidis, ke ĝia origina formulo malnoviĝis. Jam de unu jaro temas pri renkontiĝo de polaj kaj eksterlandaj sciencistoj debatantaj pri la plej novaj fluoj en romaologio kaj pri la situacio de romaoj en Eŭropo. Nunjare ankaŭ estas antaŭvidita tradicia traveturo tra la urbo de grupo de romaoj, de la muzea cigana veturilo, cigana muzika bando kaj ankaŭ busa traveturo laŭ la itinero de la romaa martirologio ampleksonta tiajn lokojn kiel Tarnów, Żabno, Bielcza, Borzęcin Dolny kaj Szczurowa. La celo de la evento estas integriĝo de romaoj ĉirkau ilia tradicia migrado kaj omaĝo de ilia ekstermo el la manoj de la germana okupaciinto. La unua ĉi-speca evento okazis en 1996, 32 jarojn post kiam la aŭtoritatoj de komunista Pollando malpermsis al ciganoj la migran vivistilon.

El la elsendo 25.09.2020. Legas Maciek – 1′ 30″


---

# Pli ol duono de poloj volus labori post la emeritiĝo

**Published:** 2020-09-29

**URL:** https://pola-retradio.org/2020/09/pli-ol-duono-de-poloj-volus-labori-post-la-emeritigo/

**Categories:** Novaĵoj

**Audio:** https://pola-retradio.org/wp-content/uploads/2021/01/w_msz_Polaj-emeritigantoj-preferus-labori-pli-longe_0142.mp3, https://pola-retradio.org/wp-content/uploads/2021/01/w_msz_Polaj-emeritigantoj-preferus-labori-pli-longe_0142.mp3?_=16

Pli ol la duono de poloj – 54 procentoj – preferus labori post la emeritiĝo por ricevi pli altan emerituron. 46 procentoj dezirus emeritiĝi tuj post la akiro de ĉi-rilataj rajtoj, eĉ se tio ligiĝus kun malpli alta emerituro. Plimulto de laborantaj poloj ŝatas sian laboron (66 procentoj). Inter ili dominas virinoj. Plej multaj poloj dezirantaj labori post la emeritiĝo troviĝas en la aĝgrupo inter la 25a kaj la 34a vivojaroj. Inter enketitaj poloj laboras profesie 55 procentoj, la ceterajn 45 procentojn konsistigas personoj nelaborantaj. En ĉi lasta grupo troviĝas neregistritaj senlaboruloj, emeritoj, studentoj, personoj malsanaj aŭ neplenlertaj, personoj nelaborantaj pro familiaj motivoj kaj ankaŭ tiuj, kiuj ne deziras labori. En la menciita enketo estis konstatita dependeco inter la nivelo de edukiteco kaj la profesia situacio. Inter personoj kun supera edukiteco laboras eĉ 71 procentoj de poloj. En la grupo de personoj kun la baza edukiteco laboras apenaŭ 40 procentoj.

El la elsendo 29.09.2020. Legas Milada – 1′ 41″


---

# Nova ortodoksa kirko en Varsovio

**Published:** 2020-09-29

**URL:** https://pola-retradio.org/2020/09/nova-ortodoksa-kirko-en-varsovio/

**Categories:** Novaĵoj

**Audio:** https://pola-retradio.org/wp-content/uploads/2021/01/w_mj_Nova-ortodoksa-kirko-en-Varsovio_0122.mp3, https://pola-retradio.org/wp-content/uploads/2021/01/w_mj_Nova-ortodoksa-kirko-en-Varsovio_0122.mp3?_=17

En Varsovio estis inaŭgurita la unua de pli ol 100 jaroj ortodoksa kirko de Sofia, la Dia Saĝo (Haga Sofia). La unuaj klopodoj pri la nova kirko en la pola ĉefurbo estis entreprenitaj en 2004, sed la fondoŝtono estis konsekrita nur en 2015. La preĝejo estis konstruita laŭ la greka stilo sur la plano de kvadrato 35 je 35 metroj. La alteco de la ĉefkupolo egalas 22 metroj. Ĝia sonorilturo havos naŭ sonorilojn. La finpretigaj laboroj daŭros ĝis printempo 2021. La kirika interno estos tutece kovrita de polikromiaĵoj de la devenanta el Ukrainio Wołodymir Teliczko. La kirko estas destinita por ortodoksuloj el la regiono de du varsoviaj kvartaloj Ursynów kaj Wilanów. La ĵus inaŭgurita kirko estas la tria en la pola ĉefurbo. La du aliaj estis konstruigitaj ankoraŭ dum la rusa anekso de Pollando. Reprezentantoj de la ortodoksuloj en Pollando taksas, ke en la tuta lando vivas ĉirkaŭ 450-500 mil personoj de ĉi tiu konfesio.

El la elsendo 29.09.2020. Legas Maciek – 1′ 22″


---

# Du cerbaj duonsferoj en la infana parolevoluo

**Published:** 2020-09-29

**URL:** https://pola-retradio.org/2020/09/du-cerbaj-duonsferoj-en-la-infana-parolevoluo/

**Categories:** Sciencaj informoj

**Audio:** https://pola-retradio.org/wp-content/uploads/2021/01/sc_tm_Ambau-cerbosferoj-gravaj-en-la-infana-parolevoluo_130.mp3, https://pola-retradio.org/wp-content/uploads/2021/01/sc_tm_Ambau-cerbosferoj-gravaj-en-la-infana-parolevoluo_130.mp3?_=18

Ĉe malgrandaj infanoj lezo de ajna el la du cerbaj duonsferoj ne influas la parolkapablon. Eĉ se ĉe malgrandaj pacientoj la maldekstra duonsfero estos grave lezita daŭre estas ebla la regeneriĝo de la parolfunkcioj. En la matura aĝo la parolalifarado okazas nur en la maldekstra duonsfero kaj ekzemple apopleksio rezultigas la parolpertubojn. Pri tio informis sciencistoj el Georgetown University en Vaŝingtono. Iliajn esplorojn partoprenis 39 sanaj infanoj en la aĝo de 4 ĝis 13 jaroj kaj 14 plenkreskuloj inter la 18-a kaj la 29-a vivojaroj. La observado de ilia cerboaktiviĝo dum la samaj lingvaj taskoj elmontris, ke ĉe la plej junaj infanoj 4-6-jaraĝaj ne manifestiĝas asimetrio karakteriza por plenkreskuloj. Dank’ al tio en la frua parolevoluo partoprenas du cerbaj duonsferoj. La neŭrona reto atribuanta konkretajn taskojn al unu aŭ al la alia duonsferoj evoluas ĝis la 10-a/11-a vivojaroj. La engaĝiĝo de ambaŭ duonsferoj rolas kiel kompensa mekanimso kaze de lezo. Se la maldekstra duonsfero estas lezita tuj post la nasko de la infano la elformiĝadon de parolo transprenas la dekstra duonsfero. La samo koncernas novnaskitojn kun cerba paralizo.

El la elsendo 29.09.2020. Legas Tomek – 1′ 30”


---

# E_elsendo el la 29.09.2020

**Published:** 2020-09-29

**URL:** https://pola-retradio.org/2020/09/e_elsendo-el-la-29-09-2020/

**Categories:** Elsendoj

**Audio:** https://pola-retradio.org/wp-content/uploads/2020/09/RetRadio_29.09.2020_wt_1000.mp3

Podkasto: Ludu en nova fenestro | Elŝutu

La 1000-a E_elsendo el la 29.09.2020 ĉe www.pola-retradio.org

La unumila elsendo iom rompas la skemon de la kadra programo. En la komenco aŭdiĝas speciala porokaza mesaĝo de la vicprezidanto de UEA, Fernando Maia. En la rememora, retrorigarda segmento aŭdiĝas retrorigardoj de la redakciaj teamanoj: Bruce Crisp el Kanado, redaktorinoj Gabi Kosiarksa kaj Milada Szwedo, kaj krome komencanta esperantistino el Varsovio, radioamiko Pamela. Niaj komencaj aktualaĵoj rilatas al starpunkto de poloj pri laboro en postemerita aĝo kaj al nova ortodoksa kirko en Varsovio. Ni prezentas krome mallongan kronvirusan kronikon. La sciencbultena temo traktas la demandon pri la rolo de cerbaj duonsferoj en la evoluo de la infana parolkapablo. Muzike akompanas nin en la fino de la elsendo Jonny M. per sia kanto „Dankon” el la KD „Regestilo” eldonita de Vinilkosmo. La interreta foto ĉe nia programinformo prezentas novan ortodoksan kirkon en Varsovio reference al ĉi-rilata aktualaĵo. En unuopaj rubrikoj de nia paĝo eblas daŭre konsulti la paralele legeblajn kaj aŭskulteblajn tekstojn el niaj elsendoj, kio estas tradicio de nia Redakcio ekde 2003-a jaro. Tamen portempe ili – pro teknikaj kialoj – ne estas aktualigataj. Aliflanke eblas sekvi ĉerpaĵojn el niaj elsendoj samtempe aŭskultante ilin kaj rigardante tekstojn per la filmetoj ĉe nia jutuba kanalo: https://www.youtube.com/channel/UCeJkbvDDmlwesPAl_GmPOEA . Ankaŭ la elsendo estas aŭdebla en jutubo ĉe la kanalo Espero2009; https://www.youtube.com/results?q=pola+retradio&sp=CAI%253D . Ambaŭkaze eblas laŭplaĉe reguligi la parolrapidecon.


---

# La ensemblo Drenka Polska premiita

**Published:** 2020-10-02

**URL:** https://pola-retradio.org/2020/10/la-ensemblo-drenka-polska-premiita/

**Categories:** Kulturkroniko

**Audio:** https://pola-retradio.org/wp-content/uploads/2021/01/kk_gk_Drenka-Polska-premiita_0154.mp3, https://pola-retradio.org/wp-content/uploads/2021/01/kk_gk_Drenka-Polska-premiita_0154.mp3?_=19

La polkolonia amatora ensemblo „Drenka Polska” ricevis aŭtune unu el la premioj „Pro Cultura Minoritatum Hungariae” atribuataj rekone pro la meritoj favore al la vivantaj en Hungario naciaj malplimultoj. La ensemblo Drenka Polska el la ne plu ekzistanta vilaĝo Derenek en la norda Hungario funkcias de multaj jaroj plenumante kantojn en la loka lingvaĵo. Ĝi estis distingita pro flegado de la tradicio de la popola kanto. La vilaĝo Derenk havas esencan signifon por la pola kolonio en Hungario, ĉar dank’ al ĝi la tieaj poloj ricevis en 1993 la statuson de la nacia malplimulto. La hungara parlamento kiel principon atribui la nacimalplimultajn rajtojn akceptis la kondiĉon, ke koncerna komunumo devas vivi en Hungario kiel kompakta aglomerejo almenaŭ 100 jarojn. Derenek fariĝis pola centro en 1717, kiam post la elhejmiĝo de la vilaĝo pro pesto venis tien grupo de montaranoj el la regionoj Spisz kaj Podhale. Logis ilin la anonco de la posedantoj, princoj Esterhazy, ke tiuj kiuj akceptos vivi tie kiel servutaj kamparanoj ĝuos la 4-jaran pagoferion. La posteuloj de la tiamaj setliĝintoj loĝis en Derenek ĝis 1943, kiam ili estis translokigitaj, ĉar en la vilaĝo estis planita establo de ĉasrezervejo.

El la elsendo 02.10.2020. Legas Gabi – 1′ 54″


---

# Akvafortoj de Giovanni Battista Piranesi

**Published:** 2020-10-02

**URL:** https://pola-retradio.org/2020/10/akvafortoj-de-giovanni-battista-piranesi/

**Categories:** Kulturkroniko

**Audio:** https://pola-retradio.org/wp-content/uploads/2021/01/kk_mj_Akvafortoj-de-Giovanni-Batista-Piranesi-en-Varsovio_0115.mp3, https://pola-retradio.org/wp-content/uploads/2021/01/kk_mj_Akvafortoj-de-Giovanni-Batista-Piranesi-en-Varsovio_0115.mp3?_=20

Komence de oktobro estis pasonta la 300-a naskiĝdatreveno de Giovanni Battista Piranesi. Tiuokaze ĝis la 5-a de januaro 2021 eblas rigardi en la varsovia Reĝa Kastelo kolekton de akvafortoj de la itala gravuristo kaj arkitekto el la kolekto de la lasta pola reĝo. La 16 akvafortoj bildigas la vizion de malliberejoj kaj estas agnoskitaj kiel la plej interesa verko de la artisto. La ciklon „Carceri” oni opinias la plej enpensiga kaj mistera verko de Piranesi kaj unu el la plej misteraj verkoj en la historio de grafiko. Ĝi estas diversflake interpretata rilate al metafiziko, filozofio kaj literaturo. La ekspozicion „Malliberigita genio. Giovanni Battista Piranesi” kompletigas portreto de la artisto pentrita de Francesco Polanzani en 1750. Same la portreto kiel la tuta ciklo „Carceri” havas multajn simbolajn signifojn rilate al la kreado de la itala artisto. Ili estas la unuan fojon prezentataj al la publiko.

El la elsendo 02.10.2020. Legas Maciek – 1′ 15″


---

# Internacia Festivalo de Grzegorz Gerwazy Gorczycki

**Published:** 2020-10-02

**URL:** https://pola-retradio.org/2020/10/internacia-festivalo-de-grzegorz-gerwazy-gorczycki/

**Categories:** Kulturkroniko

**Audio:** https://pola-retradio.org/wp-content/uploads/2021/01/kk_mj_Internacia-Festivalo-de-Gorczycki-dauras_0127.mp3, https://pola-retradio.org/wp-content/uploads/2021/01/kk_mj_Internacia-Festivalo-de-Gorczycki-dauras_0127.mp3?_=21

Ĝis la 11-a de oktobro nunjare en 10 diversaj urboj de la silezia regiono (la suda Pollando) daŭras la 15-a Internacia Festivalo, kies patrono estas Grzegorz Gerwazy Gorczycki. Ĝi popularigas la klasikan muzikon, artverkojn de la kantista-instrumenta arto kun aparta konsidero de la muzika heredaĵo de Grzegorz Gerwazy Gorczycki. La devenanta el Bytom Gorczycki estas opiniata la plej elstara komponisto de la pola baroko. Nunjare la festivalo omaĝas la 335-an naskiĝdatrevenon de la komponisto, la 100-an naskiĝdatrevenon de Johano Paŭlo la 2-a kaj la 250-an naskiĝdatrevenon de Ludwig van Beethoven. La festivala moto estas la vortoj de la papo „Homojn eblas rimarki fermante la okulojn”. En la festiala programo estis planitaj sep premieraj plenumoj de komponaĵoj de nuntempaj polaj muzikistoj. El inter 15 festivalaj koncertoj tri okazas en Bytom. La naskiĝinta en 1665-a jaro pastro Grzegorz Gerwazy Gorczycki aŭtoras i.a. multajn korusajn komponaĵojn, kiuj servis kiel liturgia ornamo de diservoj en la periodo 1698-1734, kiam li estis la gvidanto de la Wawel-katedrala koruso.

El la elsendo 02.10.2020. Legas Maciek – 1′ 27″


---

# E_elsendo el la 02.10.2020

**Published:** 2020-10-02

**URL:** https://pola-retradio.org/2020/10/e_elsendo-el-la-02-10-2020/

**Categories:** Elsendoj

**Audio:** https://pola-retradio.org/wp-content/uploads/2020/10/RetRaadio_02.10.2020_pt_1001.mp3

Podkasto: Ludu en nova fenestro | Elŝutu

La 1001-a E_elsendo el la 02.10.2020 ĉe www.pola-retradio.org

La ĉefprogramero de nia hodiaŭa elsendo estas Leterkesto, kiu plenas je gratulmesaĝoj, atestoj pri la rolo de niaj elsendoj lige kun la 1000-a programo aŭdiĝinta semajnkomence kronante pli ol 9-jaran laboron de la Pola RetRadio en Esperanto. Riĉenhava komenca kulturkroniko liveras informojn pri interesa ekspozicio de akvafortoj de Giovanni Battista Piranesi en la varsovia Reĝa Kastelo, pri distingo de la ensemblo Drenka Polska en Hungario, pri Internacia Muzikfestivalo de Grzegorz Gerwazy Gorczycki. La E-komunuma informo koncernas literaturan konkurson de Akademio Literatura de Esperanto: https://www.akademio-literatura.org/ink/sendoformularo . Ni prezentas premiere la kanton de Lorenzo Tomezzoli kaj Gilbert Drigon „Sŭap”. Ĉe la adreso https://www.youtube.com/watch?v=4ZiS5Geeq-8 vi povas samtempe aŭskulti la kanton en la plenumo de Amélie Pro kaj legi la kanzontekston. La interreta foto ĉe nia programinformo prezentas unu el la akvafortoj de Piranesi. En unuopaj rubrikoj de nia paĝo eblas daŭre konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003-a jaro. Portempe ili – pro teknikaj kialoj – ne estas aktualigataj. TAMEN eblas sekvi ĉerpaĵojn el niaj elsendoj samtempe aŭskultante ilin kaj rigardante tekstojn per la filmetoj ĉe nia jutuba kanalo: https://www.youtube.com/channel/UCeJkbvDDmlwesPAl_GmPOEA . La tuta elsendo estas aŭdebla en jutubo ĉe la kanalo: Espero2009: https://www.youtube.com/results?q=pola+retradio&sp=CAI%253D I.a. pere en jutubo konforme al individua bezono eblas rapidigi aŭ malrapidigi la parolritmon de la sondokumentoj.


---

# Greklando la plej ŝatata ripozloko 2020

**Published:** 2020-10-06

**URL:** https://pola-retradio.org/2020/10/greklando-la-plej-satata-ripozloko-2020/

**Categories:** Novaĵoj

**Audio:** https://pola-retradio.org/wp-content/uploads/2021/01/w_mj_Greklando-la-satata-ripozloko-de-poloj-en-2020_0117.mp3, https://pola-retradio.org/wp-content/uploads/2021/01/w_mj_Greklando-la-satata-ripozloko-de-poloj-en-2020_0117.mp3?_=22

Greklando estis la plej populara inter la nunjaraj vizitlokoj elektataj de polaj turistoj. En aŭgusto elektis ĝin 40 procentoj de la klientoj de la portalo Wakacje.pl. Tio estis je 6 procentoj pli ol en julio. Greklando de jaroj estas unu el la plej volonte elektataj por ripozo landoj unuavice pro belega somera vetero, multaj insuloj kaj ripozlokoj, gastamo de la loĝantoj. Nunjare ankaŭ pro la sekurecprincipoj envivigitaj lige kun la kronvirusa pandemio. La duan lokon okupis Turkio kaj la trian Bulgario. Greklando estis ankaŭ la plej populara ripzoloko en julio, Bulgario troviĝis sur la dua loko, la trian lokon okupis Hispanio. Poloj forveturante ripozcele eksterlanden plej ofte uzas aviadilon. En aŭgusto eĉ 94 procentoj de poloj flugis por la eksterlanda somerumado, kio signifis 5 procentan kreskon kompare al julio. La donitaĵoj estis kolektitaj kaj analizitaj baze de ripozofertoj de pli ol 100 vojaĝoficejoj.

El la elsendo 06.10.2020. Legas Maciek – 1′ 17″


---

# Polaj pomoj ankaŭ por eksterlandaj klientoj

**Published:** 2020-10-06

**URL:** https://pola-retradio.org/2020/10/polaj-pomoj-ankau-por-eksterlandaj-klientoj/

**Categories:** Novaĵoj

**Audio:** https://pola-retradio.org/wp-content/uploads/2021/01/w_msz_Polaj-pomoj-ankau-por-eksterlandaj-konsumantoj_051.mp3, https://pola-retradio.org/wp-content/uploads/2021/01/w_msz_Polaj-pomoj-ankau-por-eksterlandaj-konsumantoj_051.mp3?_=23

Pollando estas la eŭropa avanulo, se temas pri la produktado de pomoj kaj en la monda skalo ĝi okupas la trian lokon post Ĉinio kaj Usono. Samtempe poloj ĉiam pli volonte aĉetas importitajn fruktojn, kiuj en nia klimato ne estas kultivataj. Ekzemple en 2017 poloj konsumis pokape 13 kilogramojn da pomoj jaroj, je 4 kilogramoj malpli ol en 2013. La malkresko de la konsumado de polaj klientoj eldevigis serĉadon de eksterlandaj merkatoj malgraŭ tio, ke en la nuna jaro estos je pli ol tri milionoj da tunoj da pomoj malpli ol progozite. Jam de kelkaj jaroj ili trafas al Azio kaj la Suda Ameriko, ekzemple al Tajvano kaj Tajlando, al Kolombio. Oni alte taksas eksterlande la speciojn Gala, Golden Delicious kaj Red Price. De kvin jaroj polajn pomojn aĉetas ankaŭ portugalaj klientoj. En 2019 800 tunoj da pomoj de la menciitaj markoj trafis tien al la portugala komerca reto Pingo Doce, kiu apartenas al la posedanto de la reto, en kiu troviĝas la konata sur la pola merkato Biedronka (kokcinelo). Biedronka estas grava kanalo por liveri pomojn ankaŭ al polaj klientoj. Ekzemple pasintjare eĉ 98 procentoj de pomoj en Biedronka devenis de la polaj hortikulturistoj.

El la elsendo 06.10.2020. Legas Milada – 1′ 51″


---

# Sukceso de finnaj sciencistoj

**Published:** 2020-10-06

**URL:** https://pola-retradio.org/2020/10/sukceso-de-finnaj-sciencistoj/

**Categories:** Sciencaj informoj

**Audio:** https://pola-retradio.org/wp-content/uploads/2021/01/sc_tm_Sunpanela_fotovoltaika-arangajo-de-finnaj-sciencistoj_0149.mp3, https://pola-retradio.org/wp-content/uploads/2021/01/sc_tm_Sunpanela_fotovoltaika-arangajo-de-finnaj-sciencistoj_0149.mp3?_=24

Sciencistoj el la universitato Aalto, Finnlando prilaboris fotovoltaikan, sunpanelan aranĝaĵon (alifarantan lumradiadon je energio), kies ekstera kvanta produktiveco la unuan fojon superis 100 procentojn. Tio ne rilatas al energia produktiveco, kiu ne superas 100 procentojn. Ĝis nun estis asertite, ke supero de ĉi tiu limo estas malebla. Tiu ĉi atingaĵo povas havi esencan signifon por la sunĉeloj kaj fotodetektiloj. La ekstera kvanta produktiveco sur la nivelo de 100 procentoj signifas, ke ĉiu fotono trafanta la fotovoltaikan aranĝaĵon generas unu elektronon en la ekstera cirkvito. La atingita de finnaj sciencistoj kvanta produktiveco sur la nivelo de 130 procentoj signifas, ke ĉiu fotono produktas meze elektronon en la kvanto 1,30. Alivorte temas pri 30-procenta ŝanco, ke unu fotono generos du elektronojn. La sukceso ne estus ebla sen apliko de konforma materialo. Sciencistoj aplikis nigran silicion kun nanostrukturoj en la formo de konusoj kaj kolumnoj absorbantaj la ultraviolan radiadon. Komence la finnaj sciencistoj asertis, ke dum iliaj esploroj enŝteliĝis eraro, sed ilia rezulto estis konfirmita de la germana meteologia instituto – PTB. La rekorda produktiveco de la nova fotovoltaika aranĝaĵo povas signife fajnigi ĉiujn aranĝaĵojn malkovrantajn fotonojn. Unuavice temas pri sunĉeloj kaj lumdetektiloj. La aranĝajo de finnaj sciencistoj jam aperis en komerca reto.

El la elsendo 06.10.2020. Legas Tomek – 1′ 49″


---

# E_elsendo el la 06.10.2020

**Published:** 2020-10-06

**URL:** https://pola-retradio.org/2020/10/e_elsendo-el-la-06-10-2020/

**Categories:** Elsendoj

**Audio:** https://pola-retradio.org/wp-content/uploads/2020/10/RetRadio_06.10.2020_wt_1002.mp3

Podkasto: Ludu en nova fenestro | Elŝutu

La 1002-a E_elsendo el la 06.10.2020 ĉe www.pola-retradio.org

Hodiaŭ nia programo enhavas ampleksan literaturan segmenton kun la 100-a fragmento de „Quo Vadis” de Henryk Sienkiecz en la E-traduko de Lidia Zamenhof. Komencaj aktualaĵoj informas pri eksporto de polaj pomoj kaj ŝatata eksterlanda ripozlando de poloj dum somero 2020. Tradicie ni prezentas ankaŭ kronvirusan kronikon. La scienca temo rilatas al inventaĵo de finnaj sciencistoj, dank’ al kiu krekos produktiveco de sunpaneloj/fotovoltaikaj aranĝaĵoj. Hodiaŭ en la elsendo aŭdiĝas la kanzono „Se estus birdo mi” de Krysztof Daletski. La interreta foto ĉe nia programinformo prezentas la ekologiajn sunpanelojn fone de la naturo. En unuopaj rubrikoj de nia paĝo eblas daŭre konsulti la paralele legeblajn kaj aŭskulteblajn tekstojn el niaj elsendoj, kio estas tradicio de nia Redakcio ekde 2003-a jaro. Tamen portempe ili – pro teknikaj kialoj – ne estas aktualigataj. Aliflanke vi povas sekvi ĉerpaĵojn el niaj elsendoj samtempe aŭskultante ilin kaj rigardante tekstojn per la filmetoj ĉe nia jutuba kanalo: https://www.youtube.com/channel/UCeJkbvDDmlwesPAl_GmPOEA . Ankaŭ la elsendo estas aŭdebla en jutubo ĉe la kanalo Espero2009; https://www.youtube.com/results?q=pola+retradio&sp=CAI%253D . Ambaŭkaze eblas laŭplaĉe reguligi la parolrapidecon. La antaŭnelonga 1000-a elsendo de Pola RetRadio daŭre spronas bondezirojn, pro kiuj ni dankas. Al ĝi donis la atenton ankaŭ Libera Folio: https://www.liberafolio.org/2020/10/06/pola-radio-jam-milfoje-elsendis-en-la-reto/ .


---

# Eksterordinara eksponaĵo por la Muzeo de Sukceno

**Published:** 2020-10-09

**URL:** https://pola-retradio.org/2020/10/eksterordinara-eksponajo-por-la-muzeo-de-sukceno/

**Categories:** Kulturkroniko

**Audio:** https://pola-retradio.org/wp-content/uploads/2021/01/kk_gk_bp_Historiaj-sukcenaj-sakoj-por-gdanska-muzeo_0223.mp3, https://pola-retradio.org/wp-content/uploads/2021/01/kk_gk_bp_Historiaj-sukcenaj-sakoj-por-gdanska-muzeo_0223.mp3?_=25

Por la venonta jaro estas planita inaŭguro de Muzeo de Sukceno en Gdansko (la norda Pollando). La Muzeo de la urbo Gdansko elspezis pli ol 2 milionojn da zlotoj por la sukcenaj ŝakoj, unu el la plej valoraj eksponaĵoj por la kreata muzeo. Jam de kelkaj jaroj oni klopodis akiri ĉi tiun eksterordinaran objekton, sed baris tion ĝis nun ĝia prezo. Nun Gdansko sukcesis superi la oferton de la novjorka Metropolitan Museum of Art. La sukcenaj ŝakoj kreiĝis en Gdansko ĉirkaŭ la 1690-a jaro kaj ilia aŭtoro estis unu el la plej famaj sukcenartistoj de la epoko, Michael Redlin. Temas pri la unusola sukcena ŝako el la 17-jarcenta Gdansko kaj unu el nur kvar en la mondo. Similklasaj, kompletaj kaj bone konserviĝintaj sukcenaj ŝakoj troviĝas en la kolektoj de la dana reĝa familio, en la muzeo Ermitraż-Ermitreĵo en Sankt Peterburgo, en la muzeo de juvelfarado kaj oraĵumado en Dresdeno. Ĉiuj devenas el la komenco de la 18-a jarcento. La dimensio de la gdanska ŝako egalas al 37 je 37 je 11 centimetroj. En la anguloj la ŝakplaton subtenas figuroj de leonoj kaj troviĝas korboj kun floroj. Flankoj estas dekoritaj per ovalaj ornamaĵoj. En la ŝaktabulo troviĝas du tirkestoj tegitaj per silko por la ŝakfiguroj. Komence la gdanska ŝakkompleto trafis al Amsterdamo kaj en 1758 ĝi ektrovĝis en la kastelo Blair en Skotlando apartenanta al Murray-familio. Tiam ĝi estis riparita kaj troviĝis tie ĝis nun. En 2015 la sukcenaj ŝakoj aperis ĉe aŭkcio kaj estis aĉetitaj de privata persono. Antaŭnelonge la ŝakoj denove estis prezentitaj en aŭkcio. Ĉi-foje la Muzeo de Gdansko sukcesis ĝin aĉeti.

El la elsendo 09.10.2020. Legas Gabi kaj Barbara – 2′ 23″


---

# Laboraĵoj de Magdalena Abakanowicz en Dresdeno

**Published:** 2020-10-09

**URL:** https://pola-retradio.org/2020/10/laborajoj-de-magdalena-abakanowicz-en-dresdeno/

**Categories:** Kulturkroniko

**Audio:** https://pola-retradio.org/wp-content/uploads/2021/01/kk_mj_Du-laborajoj-de-M.-Abakanovicz-en-Dresdeno_0107.mp3, https://pola-retradio.org/wp-content/uploads/2021/01/kk_mj_Du-laborajoj-de-M.-Abakanovicz-en-Dresdeno_0107.mp3?_=26

Du laboraĵoj de konata pola plastikistino Magdalena Abakanowicz „Tłum” (homamaso) kaj „Klatka” (kaĝo) dum kelkaj monatoj estas prezentataj en la dresdena Albertinum. Samtempe en Vroclavo – de kie devenas ĉi tiuj verkoj, en la Pavilono de Kvar Kupoloj estos rigardebla instalaĵo de germana artisto Guenther Uecker „Muelejo sur sablo”. Ambaŭ artistoj naskiĝinte en 1930 estas samaĝuloj kaj ilia kreado levas esencajn kaj gravajn por la homa ekzisto temojn. La du ekspozicioj havas la saman titolon „Nia tempo”, originale – „Czas nasz – Unsere zeit – Our time”. Al ambaŭ akompanas ampleksa eduka programo. La dresdena ekspozicio kun la artaĵoj de Abakanowicz daŭras inter la 2-a de oktobro kaj la 10-a de januaro 2021. La verko de Uecker estos prezentata en Vroclavo inter la 25-a de oktobro ĝis la 24-a de januaro 2021.

El la elsendo 09.10.2020. Legas Maciek – 1′ 07″


---

# Ekspozicio de pola skulptistino en Francio

**Published:** 2020-10-09

**URL:** https://pola-retradio.org/2020/10/ekspozicio-de-pola-skulptistino-en-francio/

**Categories:** Kulturkroniko

**Audio:** https://pola-retradio.org/wp-content/uploads/2021/01/kk_mj_Retrospekta-ekspozicio-de-pola-skulptistino-en-Francio_059.mp3, https://pola-retradio.org/wp-content/uploads/2021/01/kk_mj_Retrospekta-ekspozicio-de-pola-skulptistino-en-Francio_059.mp3?_=27

En la Muzeo Hospice Saint-Roch en Issoudun, la centra Francio daŭras la retrospekta ekspozicio de skulptisitno, Maria Papa Rostkowska elmigrinta al Francio, kaj plej longe kreanta en en Italio. Ŝiaj skulptaĵoj troviĝas en pluraj privataj kaj publikaj kolektoj, i.a. en la varsovia Prezidenta Palaco, en la franca Ĝenerala Asembleo, en muzeoj polaj, italaj kaj francaj. Kiel karakterizas ŝian kreadon Stefano Cortina, la kuratoro de ŝia ekspozicio en Milano „ŝia arto estas nek itala, franca aŭ pola. Temas pri eŭropa artistinino”. Lydia Harambourg, kiu estas la kuratoro de la nuna ekspozicio en Issoudun reliefigas la propran skulptistan lingvaĵon de Maria Papa Rostkowska, kiu evoluis de ekspresionimaj terakotaj reliefoj tra bronzaj verkoj ĝis la marmoraj

El la elsendo 09.10.2020. Legas Maciek – 0′ 59″


---

# E_elsendo el la 09.10.2020

**Published:** 2020-10-09

**URL:** https://pola-retradio.org/2020/10/e_elsendo-el-la-09-10-2020/

**Categories:** Elsendoj

**Audio:** https://pola-retradio.org/wp-content/uploads/2020/10/RetRadio_09.10.2020_pt_1003.mp3

Podkasto: Ludu en nova fenestro | Elŝutu

La 1003-a E_elsendo el la 09.10.2020 ĉe www.pola-retradio.org

En la hodiaŭa programo ni prezentas ampleksan intervjuon kun prof. Ilona Koutny pri la septembra 5-a Interlingvistika Simpozio okazinta virtuale dank’ al kunlaboro de E@I. Al la simpozio dediĉita al tradukarto eblas ankoraŭ – ĝis la 20-a de septembro – aliĝi ĉe la organizanta ĝin Kroata Esperantista Unuiĝo ( https://www.hes-keu.hr/ ). Komence de la elsendo aŭdiĝas riĉa kulturtema kroniko informanta pri retrospekta ekspozicio de la pola skulptistino, Maria Papa Rostkowska en Francio, pri tre valoraj 17-jarcentaj sukcenaj ŝakoj aĉetitaj de la muzeo en Gdansko, pri du laboraĵoj de Magdalena Abakanowicz ekspoziciataj en Dresdeno. Fine ni proponas Leterkestan renkontiĝon. La interreta foto ĉe nia programinformo prezentas  ŝakojn de antaŭ pli ol 300 jaroj, kiuj fariĝos eksponaĵo en kreiĝanta Muzeo de Sukceno en Gdansko. En unuopaj rubrikoj de nia paĝo eblas daŭre konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003-a jaro. Portempe ili – pro teknikaj kialoj – ne estas aktualigataj. TAMEN eblas daŭre sekvi ĉerpaĵojn el niaj elsendoj samtempe aŭskultante ilin kaj rigardante tekstojn per la filmetoj ĉe nia jutuba kanalo: https://www.youtube.com/channel/UCeJkbvDDmlwesPAl_GmPOEA . La tuta elsendo estas aŭdebla en jutubo ĉe la kanalo: Espero2009: https://www.youtube.com/results?q=pola+retradio&sp=CAI%253D I.a. pere en jutubo – konforme al individua bezono – eblas rapidigi aŭ malrapidigi la parolritmon de la sondokumentoj.


---

# Interparolo kun prof.-ino Ilona Koutny (oktobro, 2020)

**Published:** 2020-10-09

**URL:** https://pola-retradio.org/2020/10/interparolo-kun-prof-ino-ilona-koutny-oktobro-2020/

**Categories:** Antaŭ la mikrofono

**Audio:** https://pola-retradio.org/wp-content/uploads/2021/02/bp_kun-Ilona-Koutny_post-la-5-a-Interlingvistika-simpozio_1016.mp3, https://pola-retradio.org/wp-content/uploads/2021/02/bp_kun-Ilona-Koutny_post-la-5-a-Interlingvistika-simpozio_1016.mp3?_=28

En la hodiaŭa programo ni prezentas ampleksan intervjuon kun prof.-ino Ilona Koutny pri la septembra 5-a Interlingvistika Simpozio okazinta virtuale dank’ al kunlaboro de E@I.

El la elsendo 09.10.2020 – 10′ 16′


---

# Omaĝtago al generalo Pułaski en Usono

**Published:** 2020-10-13

**URL:** https://pola-retradio.org/2020/10/omagtago-al-generalo-pulaski-en-usono/

**Categories:** Novaĵoj

**Audio:** https://pola-retradio.org/wp-content/uploads/2021/01/w_mj_Omagtago-al-generalo-Kazimierz-Pulaski-en-Usono_0105.mp3, https://pola-retradio.org/wp-content/uploads/2021/01/w_mj_Omagtago-al-generalo-Kazimierz-Pulaski-en-Usono_0105.mp3?_=29

La prezidento de Usono, Donald Trump proklamis la 11-an de oktobro kiel Memortagon de generalo Kazimierz Pułaski. Tiutage en 1779 generalo Pułaski mortis pro la vundoj suferitaj en la batalo apud Savannah. En la proklamdokumento estis reliefigita la kuraĝo kaj elstara taktiko de la generalo batalinta unue por defendi suverenecon de Pollando kontraŭ fremda tiraneco, sekve batalinte por la libereco de Usono. En 1777 laŭ la decido de Benjamin Franklin Kazimierz Pułaski aliĝis al la Kontinenta Armeo de generalo Georg Washington kaj du sekvajn jarojn servis al Usono en ĝia batalo por suvereneco kaj libereco distingiĝante kiel militista komandanto. En la dokumento la usona prezidento substrekis, ke la heredaĵo de Pułaski portata en la koroj de preskaŭ 10 milionoj da poloj en Usono por konstante eniris grandan historion de Usono.

El la elsendo 13.10.2020. Legas Maciek – 1′ 05″


---

# La pandemio kaj la ekonomia  bonfarto de poloj

**Published:** 2020-10-13

**URL:** https://pola-retradio.org/2020/10/la-pandemio-kaj-la-ekonomia-bonfarto-de-poloj/

**Categories:** Novaĵoj

**Audio:** https://pola-retradio.org/wp-content/uploads/2021/01/w_msz_Ekonomia-bonfarto-de-poloj-dum-pandemio_0150.mp3, https://pola-retradio.org/wp-content/uploads/2021/01/w_msz_Ekonomia-bonfarto-de-poloj-dum-pandemio_0150.mp3?_=30

La konsilfirmao KPMG enketis en aŭgusto polojn pri ilia ekonomia bonfarto sekve de la pandemio. Preskaŭ la duono (44 procentoj) deklaris la malboniĝon de sia financa situacio, 8 procentoj deklaris signifan malboniĝon kaj 5 procentoj asertis, ke ne povas kontentigi siajn bazajn bezonojn. Kaj krome poloj opinias, ke tiu situacio daŭros almenaŭ unu jaron kaj eble eĉ pli longe. Sekve de tiuj agordoj 70 procentoj de konsumantoj deklaris limigon de la butikumado, inter kiuj 51 procentoj limigis la aĉetadon al necesaj produktoj. 19 procentoj ne limigis la ĉiutagan butikumadon, sed investajn aĉetaĵojn ŝovis al posta periodo. Nur unu kvarono elspezas samtiom kiom antaŭ la pandemio. Dum la butikumado kaj ĉiutaga aĉetado poloj en la unuan lokon metas sian sekurecon. Tial eĉ 41 procentoj de poloj malpli ofte pagas per kontanta mono kaj je unu triono kreskis la nombro de poloj uzantaj bankajn kartojn. Pli ofte poloj butikumas rete. La nombro de klientoj de retaj vendejoj kreskis je 6 procentoj. Siajn unuan butikumadon rete dum la pandemio faris unu triono de poloj.

El la elsendo 13.10.2020. Legas Milada – 1′ 50″


---

# Freŝa glacio sur Encelado

**Published:** 2020-10-13

**URL:** https://pola-retradio.org/2020/10/fresa-glacio-sur-encelado/

**Categories:** Sciencaj informoj

**Audio:** https://pola-retradio.org/wp-content/uploads/2021/01/sc_tm_Fresa-glacio-sur-Encelado_0129.mp3, https://pola-retradio.org/wp-content/uploads/2021/01/sc_tm_Fresa-glacio-sur-Encelado_0129.mp3?_=31

Novaj astronomiaj observadoj sugestas, ke sur Encelado, unu el la lunoj de la Saturno povas troviĝi tavoloj de freŝa glacio. Sur ĝia surfaco troviĝas multaj ravinoj, sed de malproksime la luno havas kompaktan briliantan aspekton. Sciencistoj malkovris nun, ke signifa parto de la glacio sur la tuta luno estas freŝa. Tio sugestas, ke sur Encelado okazas iu geologia aktiveco. Jam ekde 2005 estas sciate, ke sur ĝi „io” okazas post kiam la kosma sondilo Cassini konstatis la ŝprucaĵojn de sala akvo venantajn de sur ĝia surfaco en la kosman spacon. Konsistante el glacigrajnoj kaj vaporoj ili devenas plej verŝajne el la likva oceano troviĝanta sub la glacikrusto de Encelado. Nun la nova spektra mapo pruvas ke signaloj registritaj en la infraruĝo evidente ligiĝas kun ĝia geologia aktiveco, facile konstatebla sur ĝia suda poluso. Kelkaj el similaj karakterizoj estas observeblaj en la infraruĝo ĉe la norda poluso. Tio pruvas, ke la sama geologia aktiveco okazis ĉe ambaŭ duongloboj. Povas esti, ke la baldaŭaj misioj de Juice kaj Europa Clipper liveros pliajn informojn pri la glacilunoj de la Jovo kaj la Saturno.

El la elsendo 13.10.2020. Legas Tomek – 1′ 29″


---

# Forpsis Tacuo Hughimoto

**Published:** 2020-10-13

**URL:** https://pola-retradio.org/2020/10/forpsis-tacuo-hughimoto/

**Categories:** Antaŭ la mikrofono

**Audio:** https://pola-retradio.org/wp-content/uploads/2021/04/bp_Epizodoj-de-Ludovikito-de-S-ro-Fenestro-Tacuo-Hugimoto_0742.mp3, https://pola-retradio.org/wp-content/uploads/2021/04/bp_Epizodoj-de-Ludovikito-de-S-ro-Fenestro-Tacuo-Hugimoto_0742.mp3?_=32

Ni omaĝas la memoron kaj adiaŭas la forpasintan fine de septembro 2020 japanan esperantiston Tacuo Hughimoto konatan i.a. kiel s-ro Fenestro de Ludovikito (Ito Kanzi), eldoninta 43-volume la tutan komentitan verkaron de Ludoviko Lazaro Zamenhof. Dum la restado de red. Barbara Pietrzak en Kameoka, Japanio li sonregistris por nia redakcio kelkajn anekdotojn, titolitajn „Epizodoj de Ludovikito”, kiujn ni hodiaŭ prezentas.

El la elsendo 13.10.2020 – 7′ 42″


---

# E_elsendo el la 13.10.2020

**Published:** 2020-10-13

**URL:** https://pola-retradio.org/2020/10/e_elsendo-el-la-13-10-2020/

**Categories:** Elsendoj

**Audio:** https://pola-retradio.org/wp-content/uploads/2020/10/RetRadio_13.10.2020_wt_b_1004.mp3

Podkasto: Ludu en nova fenestro | Elŝutu

La 1004-a E_elsendo el la 13.10.2020 ĉe www.pola-retradio.org

Hodiaŭ ni omaĝas la memoron kaj adiaŭas la forpasintan fine de septembro 2020 japanan esperantiston Tacuo Hughimoto konatan i.a. kiel s-ro Fenestro de Ludovikito (Ito Kanzi), eldoninta 43-volume la tutan komentitan verkaron de Ludoviko Lazaro Zamenhof. Dum la restado de red. Barbara Pietrzak en Kameoka, Japanio li sonregistris por nia redakcio kelkajn anekdotojn, titolitajn „Epizodoj de Ludovikito”, kiujn ni hodiaŭ prezentas. Komencaj aktualaĵoj ligiĝas kun la pandemio. Krom la kronvirusa kroniko ni informas pri la tiuperioda financa bonfarto de poloj. Ni informas ankaŭ pri la ĵus proklamita en Usono Tago de generalo Kazimierz Pułaski. La sciencbultena temo koncernas la malkovron de freŝa glacio sur Encelado. „Ĉu timigas la ombro”, kiun ni prezentas fragmente devenas el la bita albumo de „La Perdita Generacio” aperigita ĉe Vinilkosmo „Ĉiuj ni amegas Usonon”. La interreta foto ĉe nia programinformo koncernas la fabeleskan aspekton de Encelado, al kiu rilatas nia sciencbultena informo. En unuopaj rubrikoj de nia paĝo eblas daŭre konsulti la paralele legeblajn kaj aŭskulteblajn tekstojn el niaj elsendoj, kio estas tradicio de nia Redakcio ekde 2003-a jaro. Tamen portempe ili – pro teknikaj kialoj – ne estas aktualigataj. Aliflanke vi povas sekvi dokumentajn ĉerpaĵojn el niaj elsendoj samtempe aŭskultante ilin kaj rigardante tekstojn per la filmetoj ĉe nia jutuba kanalo: https://www.youtube.com/channel/UCeJkbvDDmlwesPAl_GmPOEA . Ankaŭ la elsendo estas aŭdebla en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D . Ambaŭkaze eblas laŭplaĉe reguligi la parolrapidecon.


---

# Kun Tacuo Hughimoto pri “Espizodoj de Ludovikito”

**Published:** 2020-10-13

**URL:** https://pola-retradio.org/2020/10/epizodoj-de-ludovikito/

**Categories:** Antaŭ la mikrofono

**Audio:** https://pola-retradio.org/wp-content/uploads/2021/02/bp_Epizodoj-de-Ludovikito-de-S-ro-Fenestro-Tacuo-Hugimoto_0839.mp3, https://pola-retradio.org/wp-content/uploads/2021/02/bp_Epizodoj-de-Ludovikito-de-S-ro-Fenestro-Tacuo-Hugimoto_0839.mp3?_=33

Hodiaŭ ni omaĝas la memoron kaj adiaŭas la forpasintan fine de septembro 2020 japanan esperantiston Tacuo Hughimoto konatan i.a. kiel s-ro Fenestro de Ludovikito (Ito Kanzi), eldoninta 43-volume la tutan komentitan verkaron de Ludoviko Lazaro Zamenhof. Dum la restado de red. Barbara Pietrzak en Kameoka, Japanio li sonregistris por nia redakcio kelkajn anekdotojn, titolitajn „Epizodoj de Ludovikito”, kiujn ni hodiaŭ prezentas. El la elsendo 13.10.2020 – 8′ 39″


---

# Ekspozicio de artporcelanaĵoj en Zielona Góra

**Published:** 2020-10-16

**URL:** https://pola-retradio.org/2020/10/ekspozicio-de-artporcelanajoj-en-zielona-gora/

**Categories:** Kulturkroniko

**Audio:** https://pola-retradio.org/wp-content/uploads/2021/01/kk_mj_Vintemaro-ensorcita-en-porcelanajojn_0109.mp3, https://pola-retradio.org/wp-content/uploads/2021/01/kk_mj_Vintemaro-ensorcita-en-porcelanajojn_0109.mp3?_=34

Meze de oktobro en la Muzeo de la Lubuŝa Regiono en Zielona Góra (la okcidenta Pollando) estis inaŭgurita porokaza ekspozicio de porcelanaj figuretoj titolita „Vino, virino kaj kanto”. Ĝi estas dediĉita al vaste komprenata vinproduktado referencante al la plurjacenta vinprodukta tradicio de la lokaj vinproduktantoj. Eblas rigardi dum ĝi pli ol 114 figurojn el multe pli riĉa kolekto de tiu ĉi urba kolektanto Piotr Pudłowski. Ili devenas el la periodo ekde la 40-aj jaroj de la 18-a jarcento ĝis la komenco de la 20-a jarcento. Plimulton konsistigas unikaj objektoj el la 18-a jarcento. Krom elfaraĵoj de la plej malnova saksa manufakturo en Meissen la ekspozicio prezentas objektojn el dek kelkaj renomaj eŭropaj produktejoj de porcelanaĵoj. Miniaturaj porcelanaj objektoj kaj figurgrupoj daŭre ravas kaj fascinas per sia rafinita formo, varia temaro kaj produktotekniko.

El la elsendo 16.10.2020. Legas Maciek – 1′ 09″


---

# Virtuala prezento de pola kaj hungara pentristoj

**Published:** 2020-10-16

**URL:** https://pola-retradio.org/2020/10/virtuala-prezento-de-pola-kaj-hungara-pentristoj/

**Categories:** Kulturkroniko

**Audio:** https://pola-retradio.org/wp-content/uploads/2021/01/kk_mj_Naiva-arto-de-pola-kaj-hungara-pentristoj-virtuale_0113.mp3, https://pola-retradio.org/wp-content/uploads/2021/01/kk_mj_Naiva-arto-de-pola-kaj-hungara-pentristoj-virtuale_0113.mp3?_=35

La Regiona Muzeo en Nowy Sącz (la suda Pollando) prilaboris la virtualan prezenton dediĉitan al la kreado de naivarta pentrofluo de Nikifor el Pollando kaj Viola Berka el Hungario. Origine iliaj laboraĵoj estis prezentotaj en Pollando kaj Hungario. De Nikifor en Kiskunhalas kaj de Berka en Krynica Zdrój. Ambaŭ estas partneraj urboj. Nikfor (Epifan Drowniak) estas agnoskita apud Henri Rousseau la plej elstara pentristo de la naiva arto en la mondo. La verkaro de Viola Berka estas agnoskebla kiel proksima al la naivaj artistoj, al kiuj kalkuliĝas Nikifor. Kadre de la projekto kreiĝis la interreta paĝo www.nikiforberki.pl dediĉita al la du artistoj, enhavanta iliajn biografiojn kaj verkojn. La paĝo enhavas ankaŭ informojn pri la regionoj kun kiuj ili estis ligitaj kaj kiuj formis ilian plastikistan impresiĝemon. En la paĝo de la projekto troviĝas ankaŭ katalogo kun po kvardek bildoj de la pola kaj hungara naivaj pentristoj el la kolektoj de ambaŭ muzeoj.

El la elsendo 16.10.2020. Legas Maciek – 1′ 13″


---

# E_elsendo el la 16.10.2020

**Published:** 2020-10-16

**URL:** https://pola-retradio.org/2020/10/e_elsendo-el-la-16-10-2020/

**Categories:** Elsendoj

**Audio:** https://pola-retradio.org/wp-content/uploads/2020/10/RetRadio_16.10.2020_pt_1005-1.mp3

Podkasto: Ludu en nova fenestro | Elŝutu

La 1005-a E_elsendo el la 16.10.2020 ĉe www.pola-retradio.org

Morgaŭ pasos la 171-a mortodatreveno de la genia pola komponisto Frederiko Chopin. Nia porokaza felietono fokusiĝas pri la sortoj de lia koro postmorte reveninta al Pollando kaj nun en la varsovia preĝejo de S-ta Kruco fariĝinte la pilgrimloko de la muzikŝatantoj de Chopin el la tuta mondo. En la kulturtema kroniko ni informas pri porokaza ekspozicio de porcelanaĵoj en Zielona Góra (la okcidenta Pollando) teme rilatantaj al la vitokultivado kaj vinproduktado. Nia intereta programinforma foto referencas al tiu ĉi ekspozicio. Ni informas krome pri virtuala ekspozicio de pola kaj hungara naivaj artistoj – Nikifor el Pollando kaj Viola Berka el Hungario. La E-komunumaj informoj koncernas la antaŭnelongam eventon en Litovio, dum kiu la renoma esperantisto de ĉi tiu lando, Povilas Jegorovas transprenis parlamentan medalon. Ni informas ankaŭ pri la literatura konkurso, al kiu daŭre eblas aliĝi „Poezio el ĉiuj ĉieloj” – https://www.iconcorsidisamideano.it/poezio-el-ciuj-cieloj-sesa . Fine sekvas renkontiĝo de la Redakcio kun aŭskultantoj en la leterkesta programero. En unuopaj rubrikoj de nia paĝo eblas daŭre konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003-a jaro. Portempe ili – pro teknikaj kialoj – ne estas aktualigataj. TAMEN eblas daŭre sekvi ĉerpaĵojn el niaj elsendoj samtempe aŭskultante ilin kaj rigardante tekstojn per la filmetoj ĉe nia jutuba kanalo: https://www.youtube.com/channel/UCeJkbvDDmlwesPAl_GmPOEA . La tuta elsendo estas aŭdebla en jutubo ĉe la kanalo: Espero2009: https://www.youtube.com/results?q=pola+retradio&sp=CAI%253D I.a. pere en jutubo konforme al individua bezono eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.


---

# Usono favore pri la  Trimara Iniciato

**Published:** 2020-10-20

**URL:** https://pola-retradio.org/2020/10/usono-favore-pri-la-trimara-iniciato/

**Categories:** Novaĵoj

**Audio:** https://pola-retradio.org/wp-content/uploads/2021/01/w_mj_La-Cambro-de-Reprezentantoj-favoras-la-Trimaran-Iniciaton_0118.mp3, https://pola-retradio.org/wp-content/uploads/2021/01/w_mj_La-Cambro-de-Reprezentantoj-favoras-la-Trimaran-Iniciaton_0118.mp3?_=36

La Ĉambro de Reprezentantoj de la usona Kongreso subtenis la Trimaran Iniciaton. Tiu ĉi superpartia subteno havas apartan signifon, ĉar ĝi signifas, ke sendepende de la prezidentigaj balotrezultoj Usono subtenas ĝin. La ekonomia-socia Trimara Iniciato kunlaborigas 12 eŭropajn ŝtatojn, la membrojn de la Unio situantajn ĉe Baltiko, la Nigra Maro kaj Adriatiko. Konkrete temas pri Litovio, Latvio, Estonio, Pollando, Ĉeĥio, Slovakio, Aŭstrio, Hungario, Slovenio, Kroatio, Rumanio kaj Bulgario. La teritorio de ĉi tiuj 12 landoj, la uniaj membroj, egalas al 1210 kvadrataj kilometroj. Ĝi estas enloĝata de 112 milionoj da homoj. Ilia Landa Prudukto Brutte egalas al 10 procentoj de tiu ĉi de la Eŭropa Unio. Ĝian unuan pintrenkonton en aŭgusto 2016 iniciatis la prezidentoj de Kroatio kaj Pollando. Dum ĝi estis akceptita deklaro en kiu i.a. estis menciitaj la kunlaboraj celoj koncerne gasan energetikon, transporton, bitan komunikadon kaj mastrumadon.

El la elsendo 20.10.2020. Legas Maciek – 1′ 18″


---

# Polkolonia Tago de Dulingveco

**Published:** 2020-10-20

**URL:** https://pola-retradio.org/2020/10/polkolonia-tago-de-dulingveco/

**Categories:** Novaĵoj

**Audio:** https://pola-retradio.org/wp-content/uploads/2021/01/w_msz_Polkolonia-Tago-de-dulingveco_0142.mp3, https://pola-retradio.org/wp-content/uploads/2021/01/w_msz_Polkolonia-Tago-de-dulingveco_0142.mp3?_=37

Semajnfine la 6-a fojon la pola-usona medio en Novjorko solenis Polkolonian Tagon de Dulingveco. Malgraŭ nunjare virtuala karaktero la evento koncentriĝis ne nur pri antaŭlernejoj kaj polkoloniaj aŭ usonaj lernejoj gvidantaj la dulingvan usonan kaj polan programojn. Ĝi estas adresita al ĉiu polo loĝanta eksterlande. La festo de dulingveco logas al Novjorko ĉiujare milojn da personoj. En la malvirtuala realo ili plenumas polajn kantojn, solvas kvizojn, partoprenas lingvajn ludojn. Iuj kvizoj baziĝas sur polaj legendoj, instruistoj kaj lernantoj verkas poeziaĵojn kaj spektakloscenarojn. Infanoj rakontas jen pri siaj prauloj, jen pri la tralegitaj libroj. La solenadojn riĉigas prelegoj kaj renkontiĝoj kun profesoro de la polaj studoj en la novjorka Columbia-universitato kaj liaj studentoj. Ĉio koncentriĝas pri la valoro, kiun konsistigas la kono de la pola lingvo, pri tio ke infanoj ricevu de siaj gepatroj la konon de la pola lingvo kiel donacon. Oni elstarigas krome la propedeŭtikan valoron de la dulingveco. La festo estas solenata ĉiujare dum la tria semajnfino de oktobro.

El la elsendo 20.10.2020. Legas Milada – 1′ 42″


---

# Nanopartikloj de oro en la kontraŭkancera medicino

**Published:** 2020-10-20

**URL:** https://pola-retradio.org/2020/10/nanopartikloj-de-oro-en-la-kontraukancera-medicino/

**Categories:** Sciencaj informoj

**Audio:** https://pola-retradio.org/wp-content/uploads/2021/01/sc_tm_Nanopartikloj-de-oro-en-medicino_0107.mp3, https://pola-retradio.org/wp-content/uploads/2021/01/sc_tm_Nanopartikloj-de-oro-en-medicino_0107.mp3?_=38

Oro ĉiam pli ofte estas aplikata por la medicinaj celoj. Unu el la lastaj atingaĵoj estas enpenetrigo de orpartikloj en la kancerajn ĉelojn por difini ilian lokon kaj eĉ neniigi ilin. Kolektivo de profesoro Dipanjan Pan el UMBC aplikis oron en la kontraŭkancera terapio trovinte la manieron „bredi” orpartiklojn rekte en la kanceraj ĉeloj. Tio evidentiĝis metodo pli rapida kaj malpli kosta ol la aliaj, ligitaj kun la enpenetrigo de oro en la tumoran histon. Tiu ĉi novuma metodo ne postulas grandajn orkvantojn kaj povas efiki jam 30 minutojn post la apliko. La nunaj metodoj utiligantaj oron por kontraŭbatali tumorojn komencas efiki nur post 24 horoj. Laŭ profesoro Pan la esploroj de lia kolektivo estas malgranda, sed grava paŝo por klinika aplikado de oro utiligata por la biomedicinaj celoj ekde ĝia unua sintezo antaŭ tri jarcentoj.

El la elsendo 20.10.2020. Legas Tomek – 1′ 07″

“


---

# El la E-Gazetaro_20.10.2020

**Published:** 2020-10-20

**URL:** https://pola-retradio.org/2020/10/el-la-e-gazetaro_20-10-2020/

**Categories:** Felietonoj

**Audio:** https://pola-retradio.org/wp-content/uploads/2021/02/bp_Trarigardo_20.10.2020.mp3, https://pola-retradio.org/wp-content/uploads/2021/02/bp_Trarigardo_20.10.2020.mp3?_=39

Nur antaŭ kelkaj tagoj venis al la redakcio la 191-a numero de la duligva „La informilo” el la orienta Francio. La riĉenhava numero elstarigas okulfrape la nunjaran eventon Mondafest’2020 per fotoj kaj komentoj. I.a. atentigante, ke „nuligo de la Universala Kongreso de Esperanto, kiu devis okazi la unuan semajnon de aŭgusto en Montrealo, Kanado produktis inversan respondon: okazas pli multa agado en la Esperanto-mondo ol iam antaŭe – kaj ĝi efektive rondiras la mondon”. Aliloke en la kunteksto de la nunjaraj virtualaj eventoj „La informilo” pritaksas: „Eĉ se nenio povas anstataŭi la senperan interhoman kontakton, la virtualaj renkontoj taŭgis tamen kiel rimedo por plu ĝui la kulturon en Esperanto. Bone organizitaj, kun riĉa programo, ili estis ĝuitaj de la parolantoj de la lingvo, multaj el kiuj pro ekonomiaj aŭ tempaj kialoj, ne estus povintaj partopreni en la ĉeestaj renkontoj. La sperto estis tiel pozitiva ke oni planas, por venontaj jaroj, konservi iun virtualan parton en la internaciaj renkoniĝoj, ĝuste por ebligi la partoprenon, eĉ se je distanco, al tiaj interesitoj”. Prave pri tio atentigas la orientfranca „La informilo”, kvankam ŝajne neniu dubas, ke Rubikono estis transpaŝita kaj la virtualaj, distancaj eventoj akompanos konstante la vivon de nia komunumo. Efektive ĉio ĉi pro la pandemio, kiu daŭre elvokas emociojn, ŝanĝas la kutimojn kaj i.a. devigas nin uzi vizaĝmaskojn. Ilin produktas ankaŭ TAKE-Esperanto, kiel informas la bulteno kaj laŭ deziro ili povas surhavi ankaŭ la vorton Esperanto. El la vortoj de la prezidanto Edmond Ludwig ni ekscias, ke por ilia kreiĝo „kun Michel Basso kunagis komercistoj de IKEF kaj ilia aĉeto samtempe helpas al esperantistaj medicinistoj el UMEA”. Kio kaptis mian atenton aparte estas, ke spite la epidemion en la regiono ne mankis somere fizikaj kontaktoj inter esperantistoj en la formo de pikniko en la valo de la rivero Yon, amika tago en Freiburg, staĝo en Métabief. Ĉiuj vigle raportitaj kun multaj koloraj fotoj spegulante reliefe la „superecon” de la fizikaj kontaktoj. Multas jam en la numero anoncoj pri eventoj planataj kiel la jarfina Luminesk en Germanio aŭ venontjara staĝo de Tutpirenea E-koruso. Espereble ili sukcese efektiviĝos post la dua pandemia fazo en Eŭropo. Aliflanke multaj informoj, recenzetoj pri nove alvenintaj libroj povas kontentigi ĉiujn, kiuj uzos krome la pandemian tempon por konatiĝi kun novaj legindaĵoj. Ĉion ĉi, sed ne nur spicas humoraĵoj. Elstaras tamen faka artikolo pri „La nova tunelo de Sankta Gotardo” dank’ al kiu mi iom pli profunde konatiĝis kun la entreprenitaj kaj faritaj laboroj. Preskaŭ samtempe kun „La Informilo” venis la 4-a numero de „Esperantolehti”. Evidentiĝas, ke ankaŭ finnaj espetantistoj sukcesis renkontiĝi fizike dum la aŭtuna ekskurso al Hämeenlinna, pri kio intere raportas Saliko kaj la etoson spegulas pluraj apudantaj fotoj. Multo tamen okazis virituale. Planedan pripenson ŝpinas baze de la virtuala VEKI, la kongreso de ILEI Sylvia Hämäläinen. Ŝian pripenson inspiritan kelkfacete per la ideoj de ILEI-prezidantino apudas alia teksto el sub ŝia plumo pri malfondo de 99-jara Esperanto-Ligo de Finnlandaj Instruistoj. Sylvia Hämäläinen historie retrorigardas la vivon de la Ligo ekde la komenco ĝis nun menciante multajn interesajn epizodojn en ĝia aktivado. Bedaŭrine la malfondo dume fermas la klopodojn enirigi Esperanton en la lernejan instruprogramon en Finnlando. Sylvia Hämäläinen referencis al la virtuala VEKI, la venkintino de la nunjara – ja ankaŭ virtuala – Oratora Konkurso Siru Laine. Ŝi sendube lasis multajn rigardantojn de la konkurso spirdetene pro sia emocia elpaŝo-revo iĝi patrino. En „Esperantolehti” ŝi rakontas kaj dividas spertojn pri la partopreno en la konkurso, pri la elektita temo kaj dividas la konkludon, ke malgraŭ daŭra revo iĝi patrino ŝi komprenis, ke nek ŝi nek aliaj virinoj bezonas hasti pro la premo de la socio. Pandemio diversmaniere limigas nian eksteran aktivadon. Sed mi devas diri, ke kun ĉiam pli granda, kreskanta admiro mi sekvas rezonadojn de Jorma Ahomäki, kiu dividas siajn penserojn el fermita flegejo apogante sin sur rememoroj, libroj kaj biografioj. Ĉi-foje li kundividas sian fasciniĝon pri Lidia Zamenhof, la tradukitino de „Quo Vadis”. Se temas pri literaturo ĉi-numere en „Esperantolehti” ne eblas preteratenti la kontribuon de Tuomo Grundström, kiu memorigas brilan finnan poeton el la 20-aj jaroj de la pasinta jarcento Uuno Kailas en aparta kunteksto. Lia finnaligva traduko de 1-a kaj 4-a strofoj de „La vojo”. Nun Tuomo Grundström kompletigis la tuton per sia traduko de la dua kaj tria strofoj laŭ stilo antaŭjarcenta, kion ja povas juĝi nur la finnalingvaj legantoj. Sed miaopinie interesa ekzemplo, en kiu Esperanto pontas eksteren. Se konsideri la pontan rolon de Esperanto por mi ĝi rolis reliefe en iom pli frua numero de „La Revuo Orienta” (la 7-a) per kontribuo de Jokojama Hirojuki. Li nome elainigis tekston, aperigante ĝin en la revuo paralele trilingve – en la aina, japana lingvoj kaj Esperanto. Ĝia enhavo proksimigas la klopodojn ne sole revivigi la ainan lingvon, sed grande ĝin disvastigi. Mi kun intereso legis pri tiuj klopodoj ja bone memorante, ke iu el la esplorintoj de ainoj estis fine de la 19-a jarcento Siberiekzilito, Bronisław Piłsudzki.

El la elsendo 20.10.2020. Legas Barbara  – 8′ 04″


---

# E_elsendo el la 20.10.2020

**Published:** 2020-10-20

**URL:** https://pola-retradio.org/2020/10/e_elsendo-el-la-20-10-2020/

**Categories:** Elsendoj

**Audio:** https://pola-retradio.org/wp-content/uploads/2020/10/RetRadio_20.10.2020_wt_1006.mp3

Podkasto: Ludu en nova fenestro | Elŝutu

La 1006-a E_elsendo el la 20.10.2020 ĉe www.pola-retradio.org

Post longa paŭzo ni proponas en la hodiaŭa programo denove „Trarigardon de la E-Gazetaro”, en kiu ni traktas la 191-an numeron de „La Informilo” el Francio kaj la 4-an numeron de „Esperantolehti” kaj fine referencas mallonge al la 7-a nunjara numero de „La Revuo Orienta” el Japanio. En la komencaj aktualaĵoj ni informas pri usona agnosko de la Trimara Iniciato, kies pintrenkonto okazis lastlunde; pri la semajnfina polkolonia tago de dulingveco en Novjorko. Ni prezentas mallongan kronvirusan kronikon. La sciencbultena temo traktas la aplikon de nanopartikloj de oro en medicino. Ni mallonge citas el la kanzono de Conny II Klee „Dank’ al EventoServo” por la vortoj de Heinz Sprick. Krome fragmente ni memorigas la kanzonon de Kajto „La malnova balancilo” La interreta foto ĉe nia programinformo referencas al la hodiaŭa sciencbultena temo – apliko de oro en medicino. En unuopaj rubrikoj de nia paĝo eblas daŭre konsulti la paralele legeblajn kaj aŭskulteblajn tekstojn el niaj elsendoj, kio estas tradicio de nia Redakcio ekde 2003-a jaro. Tamen portempe ili – pro teknikaj kialoj – ne estas aktualigataj. Aliflanke vi povas sekvi dokumentajn ĉerpaĵojn el niaj elsendoj samtempe aŭskultante ilin kaj rigardante tekstojn per la filmetoj ĉe nia jutuba kanalo: https://www.youtube.com/channel/UCeJkbvDDmlwesPAl_GmPOEA . Ankaŭ la elsendo estas aŭdebla en jutubo ĉe la kanalo Espero2009; https://www.youtube.com/results?q=pola+retradio&sp=CAI%253D . Ambaŭkaze eblas laŭplaĉe reguligi la parolrapidecon.


---

# La Nacia Muzeo en Krakovo kun Grand Prix Sybilla 2019

**Published:** 2020-10-23

**URL:** https://pola-retradio.org/2020/10/la-nacia-muzeo-en-krakovo-kun-grand-prix-sybilla-2019/

**Categories:** Kulturkroniko

**Audio:** https://pola-retradio.org/wp-content/uploads/2021/01/kk_mj_La-premio-Sybilla-2019-atribuita_0132.mp3, https://pola-retradio.org/wp-content/uploads/2021/01/kk_mj_La-premio-Sybilla-2019-atribuita_0132.mp3?_=40

Antaŭ kelkaj tagoj estis anoncitaj la rezultoj de la Konkurso por la Muzea Evento de la Jaro, Sybilla 2019. La ĉiujara konkurso organizata ekde 1980 celas elekti kaj konigi la plej bonajn sukcesojn de la polaj muzeoj. Kutime la rilataj solenaĵoj okazas en majo kadre de la Internacia Tago de Muzeoj. Ĉi-jare – pro la pandemio – la unuan fojon la evento ne havis solenan kadron kaj la rezultoj estis anoncitaj rete. Entute al la konkurso oni anoncis 157 eventojn en ses kategorioj: „Konservado kaj protekto de la kulturheredaĵo”, „Edukado”, „Sciencesploraj projektoj”, „Novaj kaj modernigitaj konstantaj ekspozicioj”, „Ekspozicioj portempaj” kaj „Administrado”. La premion Grand Prix Sybilla 2019 akiris la Nacia Muzeo en Krakovo pro la starigo de konstanta ekspozicio en la Palaco-Muzeo de Czartoryski-princoj. Estas en ĝi prezentataj eksponaĵoj el la kolektoj de Czartoryski-princoj, la plej valora muzea kolekto en Pollando kaj ankaŭ en Eŭropo. Pri tio ni jam informis en niaj elsendoj aparte. Inter premiitoj de la konkurso Sybilla 2019 troviĝas ankaŭ i.a. Muzeo de la Historio de Pollando, la Muzeo-La Reĝa Łazienki en Varsovio, la Stutthof-Muzeo en Sztutowo kaj Muzeo de la Popola Kulturo en Kolbuszowa.

El la elsendo 23.10.2020. Legas Maciek – 1′ 32″


---

# Polino estros la Nacian Artgalerion en Prago

**Published:** 2020-10-23

**URL:** https://pola-retradio.org/2020/10/polino-estros-la-nacian-artgalerion-en-prago/

**Categories:** Kulturkroniko

**Audio:** https://pola-retradio.org/wp-content/uploads/2021/01/kk_mj_Polino-gvidos-la-cehan-Nacian-Artgalerion_0135.mp3, https://pola-retradio.org/wp-content/uploads/2021/01/kk_mj_Polino-gvidos-la-cehan-Nacian-Artgalerion_0135.mp3?_=41

Alicja Knast ekde la nova jaro estos la ĝenerala direktoro de la Nacia Artgalerio en Prago. Kiel komunikis la ĉeĥa kulturministro Lubomír Zaorálek, en la konkurso por ĉi tiu posteno, Knast venkis du konatajn ĉeĥajn kulturanimantojn per sia ambicia programo. Laŭ Alicja Knast la pandemitempo estas tre malfacila kaj necesos aparte okupiĝi pri alirebligo de la artkolektoj kaj pri tio kiel logi junajn homojn naskiĝintajn en la reta epoko vizitadi la artgaleriojn. Ili decidos ĉu tiu ĉi kultursegmento estonte evoluos. Informante pri la nova posteno de Alicja Knast la ĉeĥa ministro ĉeokaze reliefigis la fakton, ke sub ŝia gvido la Silezia Muzeo en Katowice dekoble grandigis la vizitfrekventecon kaj memorigis ŝiajn premiojn ricevitajn de la novjorka Museum of Art kaj de la nederlanda muzika societo. Alicja Knast kune kun la familio ekde januaro 2021 ekloĝos en Prago. Profesie ŝi estas muzikologo, diplomitino de Adam Mickiewicz-Universitato en Poznano, nun doktoriĝanta en London Metropolitan University – School of Art, Architecture and Design. Ŝi administris aŭ kunlaboris kun pli ol cent ekspozicioj. Ŝi estas konsultanto de la Muzeo pri la Pola Historio kaj de la Muzeo de Poznań-provinca Insurekcio. Dum la lastaj ses jaroj ŝi estis direktorino de la Silezia Muzeo en Katowice (la suda Pollando).

El la elsendo 23.10.2020. Legas Maciek – 1′ 35″


---

# Nova muralo en Bjalistoko

**Published:** 2020-10-23

**URL:** https://pola-retradio.org/2020/10/nova-muralo-en-bjalistoko/

**Categories:** Kulturkroniko

**Audio:** https://pola-retradio.org/wp-content/uploads/2021/01/w_msz_Nova-murtapiso-kun-Zamenhof-en-Bjalistoko_0144.mp3, https://pola-retradio.org/wp-content/uploads/2021/01/w_msz_Nova-murtapiso-kun-Zamenhof-en-Bjalistoko_0144.mp3?_=42

Pasintsemajne lernantoj de la 20-a Baza Lernejo en Bjalistoko kreis laŭvican historian surmuran bildon, „muralon” sur la muro de sia lernejo. Inter kvin figuroj gravaj por la historio de la urbo troviĝas ankaŭ la silueto de Ludoviko Zamenhof. La ceteraj estas pastro Stanisław Suchowolec (i.a. la organizanto de porpetaj sanktaj mesoj favore al la Patrolando), Zenek Borowski (13-jarulo murdita de germana soldato dum li savis librojn el biblioteko), Irena Białówna (pediatro, organizantino de Domo de Malgrandaj Infanoj kaj pediatriaj kaj suĉinfanaj fakoj en bjalistokaj hospitaloj) kaj Bronka Winnicka (kuriero en la bjalistoka getto). La lernantoj pentris la muralon sub la arta gvido de la Rafał Roskowiński la aŭtoro de la Gdanska Lernejo de la Murbilda Petrado kaj kreinto de multaj muraloj. Nun lernantoj pretigas fotoekspozicion, en kiu krom patro Stanisław Suchowolec, Zenek Borowski, Ludoviko Zamenhof, Irana Białówna kaj Bronka Winnicla troviĝos 15 aliaj personoj meritiĝintaj por la historio de Bjalistoo. La murpentrado okazis kadre de la projekto „Granda lecjono pri valoroj laŭ la ekzemplo de la bjalistoka panteono de naciaj herooj”.

El la elsendo 23.10.2020. Legas Milada – 1′ 44″


---

# E_elsendo el la 23.10.2020

**Published:** 2020-10-23

**URL:** https://pola-retradio.org/2020/10/e_elsendo-el-la-23-10-2020/

**Categories:** Elsendoj

**Audio:** https://pola-retradio.org/wp-content/uploads/2020/10/RetRadio_23.10.2020_pt_1007.mp3

Podkasto: Ludu en nova fenestro | Elŝutu

[et_pb_section fb_built=”1″ admin_label=”section” _builder_version=”3.22″][et_pb_row admin_label=”row” _builder_version=”3.25″ background_size=”initial” background_position=”top_left” background_repeat=”repeat”][et_pb_column type=”4_4″ _builder_version=”3.25″ custom_padding=”|||” custom_padding__hover=”|||”][et_pb_text admin_label=”Text” _builder_version=”3.27.4″ background_size=”initial” background_position=”top_left” background_repeat=”repeat”] La 1007-a E_elsendo el la 23.10.2020 ĉe www.pola-retradio.org

Tradicie nian elsendon komencas kulturaj informoj, kiuj hodiaŭ rilatas al la laŭreatoj de la konkurso por la plej grava muzea evento Sybilla 2019. Sekve ni informas pri polino, kiu ekde 2021 gvidos la ĉeĥan Nacian Artgalerion. Antaŭe ni prezentas informon pri novaj kronvirusaj rigoroj en Pollando validaj ekde plej proksima sabato. En la daŭro de la elsendo aŭdiĝas ampleksa E-komunuma segmento. Ni informas pri la reta prelego pri „Polaj Esperantistoj, kiel lokaj internaciistoj” la 27-an de oktobro, organizita de Germana Historia Instituto pere de ĝia zoom-kanalo (h. 14.00 – us02web.zoom.us/j/83513370147). Pri la nova murpentraĵo (muralo) en Bjalistoko, en kiu kiel loka gravulo aperas i.a. Ludoviko Zamenhof, pri la rezultoj de la literatura konkurso „Hristo Gorov – Hrima”; pri nova plurlingva vortaro de pola esperantisto Edward Kozyra. Fine ni proponas leterkestan renkontiĝon. Muzike ni memorigas la kanton de jOmO kaj Mayoma „Nokt’ sen dormo” el la KD Afrika Kompilo de Vinilkosmo. La apudanta la elsendon publika foto prezentas bjalistokajn lernantojn, kiuj pentris  la murbildon kun i.a. Ludoviko Zamenhof. En unuopaj rubrikoj de nia paĝo eblas daŭre konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003-a jaro. Portempe ili – pro teknikaj kialoj – ne estas aktualigataj. Tial la aktualajn ĉerpaĵojn bv. sekvi per filmetoj ĉe: https://www.youtube.com/channel/UCeJkbvDDmlwesPAl_GmPOEA . La tuta elsendo estas aŭdebla en jutubo ĉe la kanalo: Espero2009: https://www.youtube.com/results?q=pola+retradio&sp=CAI%253D I.a. pere en jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.[/et_pb_text][/et_pb_column][/et_pb_row][/et_pb_section]


---

# Akademio de Leon Koźmiński avancis

**Published:** 2020-10-27

**URL:** https://pola-retradio.org/2020/10/akademio-de-leon-kozminski-avancis/

**Categories:** Novaĵoj

**Audio:** https://pola-retradio.org/wp-content/uploads/2021/01/w_mj_Akademio-de-Kozminski-kun-bonaj-notoj_0135.mp3, https://pola-retradio.org/wp-content/uploads/2021/01/w_mj_Akademio-de-Kozminski-kun-bonaj-notoj_0135.mp3?_=43

La varsovia Akademio de Leon Koźmiński estas unu el 90 mondaj altlernejoj, se temas pri la peredukado de manaĝeroj/merkatikistoj. Ĝi avancis je tri lokoj kompare al la pasinta jaro en la listo de “Financial Times” okupinte la 39-an lokon. Ĝi okupis la 4-an lokon se temas pri la enspezoj kaj karieroj de siaj diplomitoj. Tio estas unu el la plej gravaj indicoj ebligantaj kompari la valoron de la manaĝera edukado en la monda skalo. La plurjara ĉeesto de la Akademio en la rangolisto de “Financial Times” ebligis al ĝi fariĝi marko rekonebla en la mondo. Ĝi kunlaboras i.a. kun ESCP Business School, la plej malnova merkatika altlernejo en la mondo. Ilia komuna magistriga programo pri administrado ektroviĝis ĉe la 6-a loko en la nunjara rangolisto. Aktuale en la Akademio studas 9 mil personoj, inkluzive de du mil eksterlandanoj el pli ol 70 landoj. Krom licencigaj kaj magistrigaj studdirektoj studentoj povas elekti preskaŭ 70 postdiplomajn specializojn kaj MBA. La Akademio havas akreditiĝon de AACSB, EQUIS kaj AMBA. Nunjare ĝi akiris konfirmateston Positive Impact Rating kaj akreditiĝon de BSIS, kio konfirmas ĝian socian engaĝitecon kaj realan influon je la plej proksima ĉirkaŭaĵo.

El la elsendo 27.10.2020. Legas Maciek – 1′ 35″


---

# La verdikto de la Konstitucia Tribunalo pri eugenikmotiva abortigo

**Published:** 2020-10-27

**URL:** https://pola-retradio.org/2020/10/la-verdikto-de-la-konstitucia-tribunalo-pri-eugenikmotiva-abortigo/

**Categories:** Novaĵoj

**Audio:** https://pola-retradio.org/wp-content/uploads/2021/01/w_bp_Abortigorajto-en-Pollando_0114.mp3, https://pola-retradio.org/wp-content/uploads/2021/01/w_bp_Abortigorajto-en-Pollando_0114.mp3?_=44

Lastĵaŭde (la 22-an de oktobro) la Konstitucia Tribunalo verdiktis la makongruecon de la tiel nomata eŭgenika premiso kun la Konstitucio de Pollando. Post ĝia publikigo en Leĝoĵurnalo en Pollando ĉesos validi reguloj ebligantaj abortigon kaze de supozo pri difekto aŭ malsano de la infano. En plimulto inter mil, en la lastaj jaroj, abortigoj ĉi-rilataj temis pri supozo, ke koncernaj homembrionoj estas difektitaj per Down-sindromo. Tiu verdikto ne influas la daŭran validecon de abortigoebleco kaze de la sanminaco por la graveda virino kaj gravediĝo sekve de perforto. La verdikto de la Konstitucia Tribunalo elvokis ekstremajn protestojn, inkluzive atakojn kontraŭ sanktejoj en la tuta lando, defende por kiuj organizaĝis civitanoj.

El la elsendo 27.10.2020. Legas Barbara – 1′ 14″


---

# Maksimume ebla sonrapideco

**Published:** 2020-10-27

**URL:** https://pola-retradio.org/2020/10/maksimume-ebla-sonrapideco/

**Categories:** Sciencaj informoj

**Audio:** https://pola-retradio.org/wp-content/uploads/2021/01/sc_tm_sonrapideco_0204.mp3, https://pola-retradio.org/wp-content/uploads/2021/01/sc_tm_sonrapideco_0204.mp3?_=45

Sciencistoj el Queen Mary University, University of Cambridge kaj el la Instituto pri Fiziko de Altaj Aerpremoj en Troick difinis la apogean limon de sonrapideco. Evidentiĝis, ke ĝi egalas al ĉirkaŭ 36 100 metroj je unu sekundo, do trioble pli ol la sonrapideco en diamanto. En la aero la sonrapideco egalas al ĉirkaŭ 340 metroj je sekundo. Pri tio informis Science Advances en koncerna artikolo klarigante, ke la maksimuma sonrapideco en ajna medio dependas de la fajnstruktura konstanto kaj la kvociento de la masoj de protono kaj elektrono. Ili ludas gravan rolon en la kompreno de la Universo. De ili dependas diversaj procezoj, kiel nuklea sintezo en la steloj kaj en la juna Universo. De la ekvilibro inter ili dependas i.a. la ekzisto de la ekosfero ĉirkaŭ steloj, kie povas aperi la unuaj vivmolekuloj. Sciencistoj testis siajn teoriajn kalkulojn aplikante diversajn materialojn, precipe koncentriĝinte pri unu aparta fenomeno. Laŭ iliaj esploroj la sonrapideco devas malkreski konforme al la kresko de la atoma maso, el kiu estas konstruita la medio. Tio signifis, ke la sono plej rapide propagiĝas en firma atoma hidrogeno. Tian materialon eblas akiri en la kondiĉoj la aerpremo de pli ol unu miliono da atmosferoj. Ĝi estas komparebla al tiu, kiu ekzistas en la kerno de la Jovo. Tiam hidrogeno fariĝas metalece firma korpo bonege propaganta elektron kaj verŝajne en la ĉambra temperaturo fariĝante materialo superkonduktiva. Tial estis faritaj kalkuloj pri la sonpropagado en la firmkorpa hidrogeno, kio ebligis konstati, ke ĝia rapideco proksimas al la teoria limo.

El la elsendo 27.10.2020. Legas Tomek – 2′ 04″


---

# E_elsendo el la 27.10.2020

**Published:** 2020-10-27

**URL:** https://pola-retradio.org/2020/10/e_elsendo-el-la-27-10-2020/

**Categories:** Elsendoj

**Audio:** https://pola-retradio.org/wp-content/uploads/2020/10/RetRadio_27.10.2020_wt_1009.mp3

Podkasto: Ludu en nova fenestro | Elŝutu

La 1008-a E_elsendo el la 27.10.2020 ĉe www.pola-retradio.org

En la hodiaŭa literatura segmento de nia programo ni proponas kunsekvi kun ni per la 101-a fragmento la intrigon de la romano „Quo Vadis” de Henryk Sienkiewicz en la E-traduko de Lidia Zamenhof. La komencaj aktualaĵoj rilatas al la abortigorajto en Pollando kaj bonaj notoj de la varsovia Koźmiński-Akademio. Ni prezentas ankaŭ  kronviruskronikajn informojn. Nia scienca temo rilatas al la novaj malkovroj pri la maksimuma sonrapideco. Krome ni referencas al la GK de UEA pri la starpunkto de la Asocio lige kun UNo-Tago. Muzike ni proponas fragmenton de la kanzono „Ĉio estas amo”, kiu devenas el la projekto de Amel Anjot „Bajno esperanto”. La interreta foto ĉe nia programinformo ligiĝas kun la sciencbultena temo – maksimume ebla sonrapideco. En unuopaj rubrikoj de nia paĝo eblas daŭre konsulti la paralele legeblajn kaj aŭskulteblajn tekstojn el niaj elsendoj, kio estas tradicio de nia Redakcio ekde 2003-a jaro. Tamen portempe ili – pro teknikaj kialoj – ne estas aktualigataj. Tial la aktualajn ĉerpaĵojn – paralele legeblajn kaj aŭskulteblajn – bv. sekvi per filmetoj ĉe: https://www.youtube.com/channel/UCeJkbvDDmlwesPAl_GmPOEA . La tuta elsendo ankaŭ estas aŭdebla en jutubo ĉe la kanalo: Espero2009: https://www.youtube.com/results?q=pola+retradio&sp=CAI%253D I.a. pere en jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.


---

# La plej malnova fortepiano de Gdansko denove uzata

**Published:** 2020-10-30

**URL:** https://pola-retradio.org/2020/10/la-plej-malnova-fortepiano-de-gdansko-denove-uzata/

**Categories:** Kulturkroniko

**Audio:** https://pola-retradio.org/wp-content/uploads/2021/01/kk_mj_La-190-jara-fortepiano-de-Gdansko-denove-ravas_0106.mp3, https://pola-retradio.org/wp-content/uploads/2021/01/kk_mj_La-190-jara-fortepiano-de-Gdansko-denove-ravas_0106.mp3?_=46

La 23-an de oktobro en Artus-korto de Gdansko (la norda Pollando) okazis relajsita rete eksterordinara koncerto per la plej malnova en la urbo instrumento. La 190-jara fortepiano estas propraĵo de Gdanska Muzeo. La koncerto omaĝis ĝian 50-jariĝon kaj antaŭanoncis venontjaran koncertocilon. Kadre de ĝi ĉiumonate en Artus-korto okazos koncertoj, en kiuj partoprenos pianistoj el Pollando kaj el Eŭropo. La populara en la 19-a jarcento instrumento el ĉ. 1830 estis retrovita en Pomerio en kaduka stato. Dank’ al plurmonata restaŭrado la fortepiano, por kies produkto estis aplikitaj multaj lignospecioj kaj kiun ornamas ebura dekoraĵo, reakiris sian brilon. Aldonendas, ke Gdansko iam famis pro la produktado de fortepianoj. Plej grandan popularecon ĝuis instrumentoj de la reĝa koretega produktanto kaj liveranto de instrumentoj, Jacob Bernhardt Wiszniewski.

El la elsendo 30.10.2020. Legas Maciek – 1′ 06″


---

# Skulptaĵoj de Igor Mitoraj antaŭ katedralo en Noto

**Published:** 2020-10-30

**URL:** https://pola-retradio.org/2020/10/skulptajoj-de-igor-mitoraj-antau-katedralo-en-noto/

**Categories:** Kulturkroniko

**Audio:** https://pola-retradio.org/wp-content/uploads/2021/01/kk_mj_Ses-monumentecaj-skulptajoj-de-I.-Mitoraj-en-Noto-Sicilio_01.mp3, https://pola-retradio.org/wp-content/uploads/2021/01/kk_mj_Ses-monumentecaj-skulptajoj-de-I.-Mitoraj-en-Noto-Sicilio_01.mp3?_=47

Ses monumentecaj skulptaĵoj de Igor Mitoraj, inter ili Dedalo, Ikaria kaj Ikaro Flugilhava, estas prezentataj sur la ŝtuparo antaŭ la Katedralo de s-ta Nikolao en la malfrubaroka urbocentro de Noto, Sicilio. Temas pri la komuna iniciato de Sicilio, de la urbo kalkulita al la monda Unesko-heredaĵo, de la diocezo de Noto kaj de la itala kulturministerio. La subĉiela ekspozicio estis organizita kadre de kultura iniciato populariganta sep lokojn de Sicilio troviĝantajn en Unesko-listo. Inter ili estas la Valo de Sanktejoj en Agrigento, kie antaŭ jaroj skuptaĵoj de la pola artisto estis prezentitaj inter la antikvaj ruinoj. La urbestro de Noto reference al la pandemio konstatis, ke „belo estas pli forta ol timo”. La inaŭguron de la ekspozicio akompanis koncerto de Andrea Bocelli.

El la elsendo 30.10.2020. Legas Maciek – 1′ 00″


---

# La unua publika urba parko en Pollando, Saksa Ĝardeno

**Published:** 2020-10-30

**URL:** https://pola-retradio.org/2020/10/la-unua-publika-urba-parko-en-pollando/

**Categories:** Felietonoj

**Audio:** https://pola-retradio.org/wp-content/uploads/2021/02/Koninda-Pollando_La-plej-malnova-parko-de-Varsovio-la-Saksa-Gardeno_0648.mp3, https://pola-retradio.org/wp-content/uploads/2021/02/Koninda-Pollando_La-plej-malnova-parko-de-Varsovio-la-Saksa-Gardeno_0648.mp3?_=48

La daŭre belaj aŭtunaj tagoj normale ebligus al la varsovianoj plenĝuon de la verdaj oazoj en la pola ĉefurbo. Nu, la pandemio limigas la promenemon de la urboloĝantoj, sed en la lastaj tagoj preterpasante Łazienki-parkon mi mem ne povis sindeteni de la enrigardo en la parkon kun apenaŭ videblaj promenantoj. Logis la bunto de la abunda verdoazo, jam plurkoloriĝinta kaj libere saltantaj sciuroj. Sed la verdaj oazoj en Varsovio ne malmultas. Eĉ simplaj loĝkolonioj fieras pri abunda verdaĵo. Multegas stratoj kun allogaj arboj kaj arbustoj. Unu el la stratoj proksime al mia domo de kelkaj semajnoj ŝanĝas sian aspekton pro la alikonstruo – laŭ la civitana postulo. Ne nur trotuaroj ricevis novajn ŝtonplatojn, sed ekzistantaj verdaĵstrioj riĉiĝis per aldonaj arboj. Sed hodiaŭ mi volas rakonti pri kvazaŭ pretere enpaŝigebla – sen apartaj bariloj kaj pordoj – la unua publika urba ĝardeno en Pollando, la Saksa Ĝardeno. Ĝi troviĝas urbocentre situante inter Piłsudzki-placo, la stratoj Marszałkowska kaj Królewska. Unuflanke la libera eniro troviĝas ĉe la tramhaltejo angule de Marszałkwska- kaj Królewska-stratoj. Kontraŭe la libera eniro kondukas tra Piłsudzki-placo kaj preterpaso de Tombo de Nekonata Soldato. La origine geometria franca ĝardeno en la jaroj 1724-1748 estis establita kiel ĝardeno de la Saksa Palaco por la pola reĝo-elektito el la saksa dinastio, Aŭgusto la 2-a Fortika. La 27-an de majo 1727 la reĝo disponigis ĝin al la loĝantoj de Varsovio lasante por la bezonoj de la reĝa kortego nur du malgrandajn ĝardenspacojn apud la palaco. La ĝardeno rapide fariĝis populara kaj ŝatata loko por ripzo kaj distro de varsovianoj. Ĉiu povis ĝin viziti kondiĉe esti dece vestita. La sekva samdinastia reĝo Aŭgusto la 3-a Sas konstruigis tie en 1748 la unuan sur la tereno de Pollando libere starantan teatran konstruaĵon. En la ĝardeno ekde la 18-a jarcento estis koncertanta kadre de la promekoncertoj la turka orkestro de la kortego de reĝo Aŭgusto la 2-a. Dum Kościuszko-insurekcio en 1794 la ĝardeno estis ruinigita kaj en la jaroj 1816-1827 ĝi estis transformita en panorman anglastilan ĝardenon. 20 jarojn poste ĉe Królewska-strato estis elkonstruita Instituto de Mineralaj Akvoj kaj ĝia trinksalonego firmigis la rolon de la Saksa Ĝardeno kiel la malferma salono de Varsovio. Meze de junio 1855 estis funkciigita la unua varsovia urba akvodukto prenanta akvon rekte el Vistulo. En la Saksa Ĝardeno aldoniĝis la akvorezervujo en la arkitektura formo imitanta la romian sanktejon de Vesta el Tivoli apud Romo. Rolante kiel akvoturo ĝi distribuadis akvon al 16 fontoj kaj 4 fontanoj en diversaj urbopartoj. La plej bela ĝis nun plezurigas la rigardon en la Saksa Ĝardeno. En la 19-a jarcento la ĝardeno ricevis anglan stilon kaj gardanta ĉe ĉiu ĝia pordo policisto zorgis, ke ne eniru ĝin homoj maldece vestitaj kaj infanoj malpi ol 14-jaraĝaj. En la konstruita tie en 1870-a jaroj Somera Teatro komence de la 1902 jaro la unua pola filmproduktejo Pleograf prezentis la pionirajn dokumentajn filmojn pri la ĉiutaga vivo de Varsovio. La Somera Teatro trafita de bombo forbrulis en septembro 1939. Komence de majo 1942 la parko estis fermita por la pola loĝantaro, malferma sole por germanoj. Partedetruita dum la Varsovia Insurekcio 1944, la Saksa Ĝardeno estis rekreita post la milito. Multaj malnovaj arboj estis damaĝitaj, parto saviĝis. La plej multnombraj estas kaŝtanujoj, sed kreskas tie ankaŭ nigraj poploj, ulmoj, etfoliaj tilioj, kristodornaj glediĉioj, ginkoj, platanecaj aceroj. Post la falo de la Varsovia Insurekcio kadre de la laŭplana detrukampanjo de germanoj pri nenigado de la polaj kulturobjektoj inter la 27-a kaj 29-a de decembro 1944 la Saksa Palaco estis eksplodigita. La transdaŭrinta fragmento de ĝia kolonaro kun la Tombo de Nekonata Soldato estas loko ĉe kiu ĝis nun okazas multaj ŝtataj kaj patriotaj solenaĵoj. Starante al ĝi vid-al-vide en la fono malfermiĝas la alrigardo al la ĉefa ĝardena aleo kun la impona fontano. Multajn aŭskulantojn eble aldone interesos fakto, ke ekde 2012 la ĝardeno estas la ĉefscenejo por la septemnbra Nacia Legado, la socia kampanjo populariganta la konon de la nacia literaturo, kadre de kiu ampleksaj fragmentoj estas legataj publike. Tie, en la Saksa Ĝardeno, en la solena kadro, en la asisto de la prezidenta paro la kampanjo havas sian oficialan inaŭguron.

El la elsendo 30.10.2020. Legas Barbara – 6′ 48″


---

# La nunjaraj laŭreatoj „Historiatestanto”

**Published:** 2020-10-30

**URL:** https://pola-retradio.org/2020/10/la-nunjaraj-laureatoj-historiatestanto/

**Categories:** Novaĵoj

**Audio:** https://pola-retradio.org/wp-content/uploads/2021/02/w_bp_Esperantisto-inter-Historiatestantoj-2020_0322.mp3, https://pola-retradio.org/wp-content/uploads/2021/02/w_bp_Esperantisto-inter-Historiatestantoj-2020_0322.mp3?_=49

La Instituto pri la Nacia Memoro informis pri la nunjaraj laŭreatoj de la premio Historiatestanto, kiu estas atribuata ekde 2009. Ĝi celas personojn kaj organizojn, meritiĝintajn en la memorindigado de la historio de la pola nacio ekster la limoj de Pollando. En 2020 ricevis ĝin tri personoj kaj tri organizoj. Motivante la premiatribuon al Teruo Matsumoto la Instituto atentigis, ke li estas elstara japana historiisto interesiĝanta pri la pola historio, aparte pri la problemo de la sortoj de poloj kaj Pollando dum la 2-a mondmilito, esploranta i.a. problemon de la tiel nomataj siberiekzilitaj poloj infanoj, de la agadoj de Janusz Korczak kaj Bronisław Piłsudzki. Oni atentigis krome, ke Matsumoto disvastigas konojn pri la plej nova historio de Pollando en Japanio. Niaflanke ni aldonu, ke Teruo Matsumoto estas konata varsovia esperantisto delonge vivanta en Pollando. La premiita nunjare alia persono estas Janos Tischler el Hungario, kiu – kiel atentigite – en signifa grado kontribuis al la flegado de la hitoria memoro pri Pollando kaj poloj en Hungario kun aparta konsidero de la eventoj de la 1956-a jaro en Poznano kaj Budapeŝto. La tria persono kun la premio Historiatestanto estas Frans C.K. Ruczynski el Nederlando, la prezidanto de la fondaĵo Museum Breda-Polen 1939-1945, kies patrono estas generalo Maczek. Li distingiĝas pri flegado de la memoro pri la engaĝiĝo kaj rolo de polaj soldatoj en liberigo de Nederlando. Informante pri la nunjaraj premioj la Instituto pri la Nacia Memoro elmontris la Fondaĵon de Bonfarado kaj Helpo „Domo de la Pola Kulturo en Vilno”. Ĝi estis difinita kiel „la plej grava institucio por poloj kaj pola kolonio en Litovio pro vasta spektro de agadoj servantaj al popularigado de la pola historio, kulturo kaj lingvo. Inter la distingitoj troviĝas ankaŭ Rondo de la Pola Kulturkleriga Asocio en la ĉeĥa Cierlicko-Kościelec, kiu koncentriĝas pri memorindigado de la polaj pilotoj Żwirko kaj Wigura, kiuj peresis proksime de ĉi tiu loko, krome organizante eventojn ligitajn kun la pola historio, kulturo kaj tradicio. La lasta distingita nunjare organizo estas Muzeo-Pola Ĉambro omaĝanta kaj populariganta la heredaĵojn de la pola kolonio en Danlando. Ĝi pridokumentas la malmulte konatan historion de la polaj sezonaj laborantoj; kolektas, protektas kaj diskonigas la kulturatestojn pri la pionora generacio de la polaj enmigrantoj, zorgante samtempe pri la konigado de la historio de Pollando.

El la elsendo 30.10.2020. Legas Barbara – 3′ 22″


---

# E_elsendo el la 30.10.2020

**Published:** 2020-10-30

**URL:** https://pola-retradio.org/2020/10/e_elsendo-el-la-30-10-2020/

**Categories:** Elsendoj

**Audio:** https://pola-retradio.org/wp-content/uploads/2020/10/RetRadio_30.10.2020_pt_1009.mp3

Podkasto: Ludu en nova fenestro | Elŝutu

La 1009-a E_elsendo el la 30.10.2020 ĉe www.pola-retradio.org

Nian hodiaŭan elsendon komencas aktualaĵo pri la distingitoj de la Pola Instituto pri la Nacia Memoro per la titolo Historiatestanto. Inter ili troviĝas konata varsovia esperantisto, Teruo Matsumoto. La unua kulturkronika informo koncernas restaŭritan historian fortepianon de antaŭ 190 jaroj en Gdansko, kiu i.a. servos por koncertociklo de polaj kaj eŭropaj pianistoj. La alia rilatas al la daŭranta ekspozicio de 6 monumentecaj skulptaĵoj de Igor Mitoraj en Noto, Sicilio. Nia felietono el la ciklo „Koninda Pollando” prezentas la plej malnovan polan publikan parkon, kiu estas la Saksa Ĝardeno en Varsovio. En la E-komunuma segmento ni informas pri konkursoj omaĝantaj la 115-jariĝon de la E-movado en Vroclavo. Pri detaloj legu ĉe: https://sites.google.com/view/avanaforumo/strona-g%C5%82%C3%B3wna-%C4%89efa-pa%C4%9Do?authuser=0 . En la fina rubriko “Minutoj kun literaturo” ni memorigas la recitadon de la poeziaĵo de Julio Baghy „Ŝia adiaŭo” fare de Nevenka Imbert el studenta E-klubo Zagreb. Fragmente ni prezetas E-kanton el Ĉinio „Vino kaj kafo”. La apudanta la elsendon reta foto bildigas alrigardon al la varsovia Saksa Ĝardeno. En unuopaj rubrikoj de nia paĝo eblas daŭre konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003-a jaro. Portempe ili – pro teknikaj kialoj – ne estas aktualigataj. Tial la aktualajn ĉerpaĵojn bv. sekvi per filmetoj ĉe: https://www.youtube.com/channel/UCeJkbvDDmlwesPAl_GmPOEA . La tuta elsendo estas aŭdebla en jutubo ĉe la kanalo: Espero2009: https://www.youtube.com/results?q=pola+retradio&sp=CAI%253D I.a. pere en jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.


---

# Polaj vinproduktatoj povos produkti pli

**Published:** 2020-11-03

**URL:** https://pola-retradio.org/2020/11/polaj-vinproduktatoj-povos-produkti-pli/

**Categories:** Novaĵoj

**Audio:** https://pola-retradio.org/wp-content/uploads/2021/01/w_msz_Favoraj-solvoj-por-vitkultivantoj_0111.mp3, https://pola-retradio.org/wp-content/uploads/2021/01/w_msz_Favoraj-solvoj-por-vitkultivantoj_0111.mp3?_=50

Oni laboras pri dokumento ebligonta al etkvantaj vinproduktantoj grandigi la produktan vinkvanton ĝis 100 mil litroj jare. Ĝis nun rilate ilin validis la dekmillitra limigo. Samtempe estos simpligitaj registroproceduroj por malgrandaj firmaoj okupiĝantaj pri la produktado kaj distribuado de i.a. kvalitaj vinoj, medoj kaj cidroj, kvalitaj pirdevenaj alkoholaĵoj produkitaj baze de fruktoj el la propra farmbieno. Tiuj solvoj povas altigi la profitdonecon de tiu ĉi produktado, kvankam pro duma malmulteco de ĉi specaj produktantoj ne altiĝos aparte la produktado de alkoholaĵoj ĝenerale. Aliflanke tiu produktado altigos la turisman atrakciecon de regionoj, en kiuj estos produktataj sufiĉakvante lokaj vinoj, cidroj kaj pirdevenaj alkoholaĵoj.

El la elsendo 03.11.2020. Legas Milada – 1′ 11″


---

# Kovim-restriktoj kaj la unia labormerkato

**Published:** 2020-11-03

**URL:** https://pola-retradio.org/2020/11/kovim-restriktoj-kaj-la-unia-labormerkato/

**Categories:** Novaĵoj

**Audio:** https://pola-retradio.org/wp-content/uploads/2021/01/w_mj_Kovim-restriktoj-kaj-la-unia-merkato_0102.mp3, https://pola-retradio.org/wp-content/uploads/2021/01/w_mj_Kovim-restriktoj-kaj-la-unia-merkato_0102.mp3?_=51

Dum la dua jarkvarono de 2020 la unia merkato sentis la influon de la sekvoj ligitaj kun la restriktoj aplikataj fare de la membroŝtatoj pro Kovim-19. Evidentiĝis samtempe, ke la indicoj de enlaborigo kaj senlaboreco mezurataj flanke de la Internacia Labororganizo ne estas sufiĉaj por priskribi ĉiujn fenomenojn sur la labormerkato. Tial la unia statistika oficejo Eurostat publikigis aldonajn jarkvaronajn donitaĵojn sezone adapteblajn. Laŭ ili i.a. eblis ekscii, ke kompare al la unua jarkvarono de 2020 en la dua la stagno sur la unia labormerkato kreskis en ĉiuj membraj ŝtatoj escepte de Latvio. La enlaborigo malkresis en ĉiuj landoj escepte de Luksemburgo. En ĉiuj landoj – koncerne kiujn aperis donitaĵoj – estis notita malkresko de efektiva labortempo kalkulita kiel fakte tralaboritaj laborhoroj.

El la elsendo 03.11.2020. Legas Maciek – 1′ 02″


---

# Ekologia torĉo

**Published:** 2020-11-03

**URL:** https://pola-retradio.org/2020/11/ekologia-torco/

**Categories:** Sciencaj informoj

**Audio:** https://pola-retradio.org/wp-content/uploads/2021/01/sc_tm_ekologia-tombotorco_0131.mp3, https://pola-retradio.org/wp-content/uploads/2021/01/sc_tm_ekologia-tombotorco_0131.mp3?_=52

Gronund estas ekologia tomba torĉo el biomalkomponiĝema materialo kreita el nutraĵforfalaĵoj kiel fermentitaj laktodevenaj produktoj, ŝeloj de juglando kaj plantelpremaĵoj. Post la uzo eblas forĵeti ĝin al ekologia balaaĵujo aŭ enmeti en la teron. Antaŭ ol ĝi trafos tien eblas kelkfoje kompletigi ĝian enhavon per fandita ŝablono de la abela mielĉelaro kaj kotona meĉo. La ekologian torĉon projektis Klaudia Ginter el la gdanska Akademio de la Belartoj kun la penso pri tombejoj, en kiuj facile stokiĝas plastaj balaaĵoj. Eksperimentante kun la plantaj forfalaĵoj ŝi serĉis kungluaĵon. Tiu ĉi fariĝis fermentitaj laktodevenaj restaĵoj. La reziston de la materialo garantias la linaj/papavaj elpremaĵoj, kiuj estas flankprodukto dum la produktado de oleo, kaj krome juglandaj ŝeloj. La torĉo havas formon facile presobligeblan. La aŭtorino celis minimumigi la produktoprocezon por limigi la emisiadon de karbodiooksido. Oni testis la daŭron de la kompoŝtado de la ekologia torĉo, kiu egalas al iom pli ol tri semajnoj. La torĉo havas kovrilon, kiu unuflanke protektas ĝin kontraŭ pluvo, aliflanke ĝi rolas kiel bazo, sur kiun la torĉon eblas meti.

El la elsendo 03.11.2020. Legas Tomek – 1′ 31″


---

# E_elsendo el la 03.11.2020

**Published:** 2020-11-03

**URL:** https://pola-retradio.org/2020/11/e_elsendo-el-la-03-11-2020/

**Categories:** Elsendoj

**Audio:** https://pola-retradio.org/wp-content/uploads/2020/11/RetRadio_03.11.2020_wt_1010.mp3

Podkasto: Ludu en nova fenestro | Elŝutu

La 1010-a E_elsendo el la 03.11.2020 ĉe www.pola-retradio.org

En nia hodiaŭa elsendo kelkloke kaj diversmaniere ni referencas al la temo ligita kun la aparta memoro pri la mortintoj okaze de la pasinta komence de novembro Tago de la Mortintoj. Kun ĝi estas ligita felietono de nia aŭskultanto el Egiptio, Michał Łabenda pri tomboj malnovaj kaj novaj, en kiuj eterne ripozas ankaŭ poloj. Al la ekologia tombotorĉo inventita de pola studentino de la Belarta Akademio estas dediĉita nia scienca temo. En la komencaj aktualaĵoj ni informas pri kovimrestriktoj kaj ilia influo je la unia labormerkato, pri solvoj ebligontaj al polaj malgrandaj vitkultivantoj pli grandkvantan vinproduktadon. Aŭdiĝas ankaŭ la kronviruskronika informo. Hodiaŭ venis du interesaj informoj gravaj por E-instruantoj kaj por E-lernantoj. Temas pri la la laŭvica, ampleksa eldono de Manlibro pri E-instruado de Katalin Kovats mendebla ĉe https://manlibro.ikso.net/ . La alia informo gravas por poloj kaj personoj konantaj la polan lingvon, kiuj povas aliĝi al la universitata E-kurso en Krakovo komenciĝanta nunsemajne. Pliaj informoj ĉe esperanto.info.pl@gmail.com . Muzike ni proponas fragmenton de la kanzono „Hejme floras certe, sed…”. Tiun japanan kanzonon en Esperanto omaĝe al viktimoj de Fukuŝima kantas JoMo. Aliflanke Amira el Koreio plenumas la popularan kanzonon „Vivu la versa stel’. La interreta foto ĉe nia programinformo prezentas ekologian torĉon pri kiu ni informis en la scienca bulteno. En unuopaj rubrikoj de nia paĝo eblas daŭre konsulti la paralele legeblajn kaj aŭskulteblajn tekstojn el niaj elsendoj, kio estas tradicio de nia Redakcio ekde 2003-a jaro. Tamen portempe ili – pro teknikaj kialoj – ne estas aktualigataj. Tial la aktualajn ĉerpaĵojn – paralele legeblajn kaj aŭskulteblajn – bv. sekvi per filmetoj ĉe: https://www.youtube.com/channel/UCeJkbvDDmlwesPAl_GmPOEA . La tuta elsendo ankaŭ estas aŭdebla en jutubo ĉe la kanalo: Espero2009: https://www.youtube.com/results?q=pola+retradio&sp=CAI%253D I.a. pere en jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.


---

# Koninda Polo_Edward Jan Habich

**Published:** 2020-11-06

**URL:** https://pola-retradio.org/2020/11/koninda-polo_edward-jan-habich/

**Categories:** Felietonoj

**Audio:** https://pola-retradio.org/wp-content/uploads/2021/02/fel_bp_Koninda-Polo-_Edward-Jan-Habich_0819.mp3, https://pola-retradio.org/wp-content/uploads/2021/02/fel_bp_Koninda-Polo-_Edward-Jan-Habich_0819.mp3?_=53

Kurioze kaj surprize sonas eĉ por poloj la informoj, ke Limo – la ĉefurbo de Peruo estas urbo, en kiu ĉiupaŝe eblas renkonti spurojn de poleco. Tio estas ne nur stratoj, historiaj konstruaĵoj kaj monumentoj, sed ankaŭ muraloj, t.e. murpentraĵoj. Tiu el 2018 omaĝas la 200-an naskiĝdatrevenon de Ernest Malinowski, dank’ al kiu la lando ricevis fervojon. Ĝi troviĝas proksime de Muzeo de Scienco kaj Tekniko portanta la nomon de Edward Jan Habich kaj estis inaŭgurita laŭ la iniciato de la Nacia Inĝenieria Universitato. Tiun altlernejon establis kaj estis ĝia unua rektoro Edward Jan Habich. Kaj ĝuste Edward Jan Habich estas la heroo de nia hodiaŭa felietono. Li naskiĝis en 1835 en Varsovio en la familio de fiskooficisto de la Pola Reĝolando. La lernadon en la lasta gimnazia klaso ĉesigis la vangofrapo de rusa instruisto, post kio li povis fariĝi sole sacerdoto aŭ lernanto de miliista lernejo. Lia patro direktis lin al Peteburgo, kie en 1954 Edward Jan akiris diplomon de artileria oficiro. Kun la tempofluo li konvinkiĝis, ke ne interesas lin militista kariero en la cara armeo. En 1858 li forveturis al Parizo por studi en la Supera Lernejo de Pontoj kaj Vojoj. En 1863 ne transpreninte ankoraŭ la diplomon li revenis al la lando eksciinte pri la eksplodo de la Januara Insurekcio. Ligita kun la Komitato de la Pola Elmigrintaro Habich ricevis la kolonelan gradon de la insurgentaj trupoj. Post la falo de la insurekcio jam kiel insurgenta komisaro de la Nacia Registaro li ankoraŭ dum kelka tempo kun sindediĉo kaj enorma organiza talento okupiĝis pri la nutraĵprovizoj por saviĝintaj insurgentaj grupoj. Post la definitiva malvenko somere 1964 Habich revenis al Parizo por transpreni la diplomon. Tie li sekve laboris kiel profesoro kaj rektoro de la Supera Pola Lernejo peredukanta multajn talentajn junulojn, kiuj sekve kun sukcesoj estis akirantaj diplomojn de la francaj kaj germanaj altlernejoj. Tiun postenon Edward Jan Habich plenumis ĝis la renkontiĝo kun Ernest Malinowski – genia konstruktoro kaj organizanto de la soci-ekonomia vivo en Peruo, kiu venis al Parizo por serĉi fakulojn por la formiĝanta perua administracio. Ĝuste li sukcesis logi ankaŭ junan polan scienciston por la scienca laboro en Limo. Komence Habich estis la t.n. registara inĝeniero inspektanta diversajn publikajn laborojn. Li i.a. inspektis la rekonstruon post la tertremo de la urbo kaj haveno en Avica, projektis irigacian sistemon en la suda parto de Peruo kaj plukonstruis la urbojn Ilo kaj Moquegua. Sed tio ne estis la solaj okupoj. Jam dum la du unuaj jaroj Edward Jan Habich prezentis al la perua registaro projekton pri Kunordiga Centra Konsilio de la Korpuso de la Registaraj Inĝenieroj. Post ĝia establo li fariĝis ĝia gvidanto. La alia projekto samtempe prezentita de Habich koncernis la unuan en la Latina Ameriko politeknikan altlernejon en Limo. Ambaŭ proponoj estis akceptitaj kaj en 1873 Habich forveturis al Parizo kun la misio venigi al Paruo altklasajn lekciantojn por la altlernejo. Inter ili estis eĉ kvin poloj i.a. Henryk Babiński, geologo. Pli posta aŭtoro de la unua geografia mapo de Brazilo, Władysław Folkierski – inĝeniero kaj matematikisto, specialisto pri mekaniko kaj pontkonstruado, Władysław Kluger – inĝeniero pri mekaniko kaj konstruado, famiĝinta poste kiel konstruinto de kanaloj, vojoj, preĝejoj kaj publikaj civilaj konstruaĵoj. Edward Jan Habich (Eduardo Juan Habich) fariĝis la unua rektoro de la altlernejo dum 33 jaroj ĝis sia morto zorgante, ke la altlernejo rolu kiel grava scienca centro ne nur en Peruo. Al liaj imponaj atingaĵoj kalkuliĝas krome kreiĝo de la Industria Ĉambro kaj Oficejo de Mezuroj kaj Pezoj, Astronomia Observejo kaj Geografia Societo en Limo. Li estis la kunkreinto de la perua minista leĝaro kaj de la projekto de la envivo de metromezura sistemo. Li estis eksperto de la konsilio pri Publikaj Laboroj. Kelkfoje Eduardo Juan Habich reprezentis Peruon dum internaciaj industriaj ekspozicioj. Sed ne sole tekniko absorbis lian atenton. Li interesiĝis pri la historio de Peruo gvidante esplorojn pri la restaĵoj de la historia arkitekturo. Edward Jan Habich postlasis kelkdek sciencajn disertaĵojn unuavice pri matemaiko kaj kinetiko. Li verkis ĉefe france kaj hispane. Aliflanke leterojn al amikoj en Parizo kaj familianoj en Pollano li skribis nur pole. Li edziĝis al peruanino havante jam 50 jaroj kun kiu li havis kvar filojn kaj filinojn. Unu el liaj filoj Edward revenis al Pollando fariĝinte profesoro de la Varsovia Politekniko. Edward Jan Habich mortis antaŭ 111 jaroj la 31-an de oktobro. Liaj sepultaj solenaĵoj fariĝis la evento tutnacia. En 1913 la registraro atribuis al li postmorte la statuson de la honora civitano de Peruo kaj lian nomon ricevis la placo ĉe kiu troviĝas la politekniko. La unua dankesprimo de la perua socio pro la pola kontribuo al la ekonomia evoluo de la lando estis marmora monumento de Habich en la 5-a datreveno de lia morto. Origine ĝi trovĝis en la elita parto de la historia Lima, vid-al-vide al la baziliko kaj klostro de s-ta Aŭgusteno. Tamen en lia 100-a naskiĝdatrevo, kiu koincidis kun la 400-jariĝo de Limo aldoniĝis kroma omaĝloko. Hodiaŭ lia monumento troviĝas proksime al la Pola Ambasado en Limo, en la malnova kvartalo Jesus Maria, enkomponita en monumenton de polaj inĝenieroj laborantaj en Peruo.

El la elsendo 06.11.2020. Legas Barbara – 8′ 19″


---

# Nova Historimonumento

**Published:** 2020-11-06

**URL:** https://pola-retradio.org/2020/11/nova-historimonumento/

**Categories:** Kulturkroniko

**Audio:** https://pola-retradio.org/wp-content/uploads/2021/01/kk_msz_Nova-pola-Historimonumento_0211.mp3, https://pola-retradio.org/wp-content/uploads/2021/01/kk_msz_Nova-pola-Historimonumento_0211.mp3?_=54

Komplekso de historiaj minejoj de la ŝtona karbo en Zabrze (la suda Pollando) estis agnoskita kiel laŭvica Historimonumento. Tio estas la 109-a tia objekto en Pollando kaj 6-a en la silezia vojevodio. Temas pri la tri ligitaj kun si historiaj minejoj. La minejo Reĝino Luisa el la fino de la 18-a jarcento estas la plej malnova konserviĝinta minejo de la ŝtona karbo en la regiono kaj en la tuta lando. En ĝia subterejo funkcias la turisma itinero adaptita ankaŭ por infanoj, ebliganta konatiĝi kun la mineja realaĵo, kun la funkciantaj ministaj maŝinoj, kun la figuro de minista protektanto kaj gardanto Skarbek kaj fine ebliganta veturi per aŭtena minista vagonareto. La historia minejo Guido baziĝas sur minejo kreiĝinta en 1855. En 1967 estis establita tie eksperimenta minejo kaj en la jaroj 1982-96 funkciis la Minista Subĉila Muzeo. En 2007 la minejo Guido reenkondukis turisman programon. Interesiĝantoj povas viziti la plej malnovan, historian nivelon 170 metrojn sub la ternivelo kaj du pli nuntempajn en la profundo de 320 kaj 355 metroj sub la ternivelo. La trian elementon de la Historimonumento konsisitigas fragmento de akvoŝakto, nun difinata Ŝakto de Reĝino Luisa, en kiu la perpieda itinero longas 1,1 kilometrojn kaj la ceteron oni traveturas en boatoj. Ĝi i.a. bildigas kiel la naturo intervenas en la subterejon etendiĝantan sub la urbo.

El la elsendo 06.11.2020. Legas Milada – 2′ 11″


---

# Distingitoj pro la pola-egipta arkeologia kunlaboro

**Published:** 2020-11-06

**URL:** https://pola-retradio.org/2020/11/distingitoj-pro-la-pola-egipta-arkeologia-kunlaboro/

**Categories:** Kulturkroniko

**Audio:** https://pola-retradio.org/wp-content/uploads/2021/01/kk_mj_bp_Distingoj-pro-la-pola-egipta-arkeologia-kunlaboro_0141.mp3, https://pola-retradio.org/wp-content/uploads/2021/01/kk_mj_bp_Distingoj-pro-la-pola-egipta-arkeologia-kunlaboro_0141.mp3?_=55

Fine de oktobro en la pola ambasado en Kairo Oficirajn Krucojn de la Mertiordeno de Pola Respubliko ricevis la nuna kaj eksa egiptaj ministroj por turismo kaj antiveca epoko Khaled El-Enany kaj Zahi Hawass. La Meritordeno estas atribuata al eksterlandanoj kaj polaj civitanoj loĝantaj eksterlande rekone por iliaj elstaraj kontribuoj al la internacia kunlaboro kaj al kunlaboro liganta Pollandon kun aliaj ŝtatoj kaj nacioj. La distingoj al la egiptaj altranguloj estis atribuitaj pro ilia kontribuo al la pola-egipta kunlaboro pri arkeologiaj esploroj. Ĉi tiu kunlaboro daŭras pli ol 80 jarojn. Inaŭguris ĝin profesoro Kazimierz Michałowski partopreninte la foslaborojn en Edfu (1937) kaj en 1957 inaŭgurinte la esplorlaborojn en Tell Atrib en la Delto de Nilo, baldaŭ poste en Aleksandrio kaj Deir el-Bahari. Ekde tiam polaj ekspedicioj partoprenis foslaborojn ĉe pli ol 30 arkeologiaj esplorpostenoj. Dank’ al profesoro Kazimierz Michałowski en 1959 en Kairo kreiĝis stacio de la Meditereanea Arkeologio de la Varsovia Universitato. Ĝi funkcias en la servo de polaj arkeologoj, konservistoj kaj aliaj esploristoj laborantaj apud Nilo.

El la elsendo 06.11.2020. Legas Maciek kaj Barbara – 1′ 41″


---

# Virtuala ekspozicio de Ossolineum Ora Epoko

**Published:** 2020-11-06

**URL:** https://pola-retradio.org/2020/11/virtuala-ekspozicio-de-ossolineum-ora-epoko/

**Categories:** Kulturkroniko

**Audio:** https://pola-retradio.org/wp-content/uploads/2021/01/kk_mj_bp_La-ora-epoko-de-Jagelonoj-virtuale_0118.mp3, https://pola-retradio.org/wp-content/uploads/2021/01/kk_mj_bp_La-ora-epoko-de-Jagelonoj-virtuale_0118.mp3?_=56

La Nacia Ossoliński-Instituto en Vroclavo pretigis lige kun la 500-a naskiĝdatreveno de la reĝo Sigismundo Aŭgusto virtualan ekspozicion „La ora epoko de Jagelonoj”. La titolo referencas al la populara difino „la ora epoko de la pola kulturo” kaj la ekspozicio mem koncentriĝas pri la jaroj de la regado de la du lastaj reĝoj de ĉi tiu dinastio. Por la ekspozicio estis utiligitaj ĉefe la eksponaĵoj de Ossolineum mem. La prezentoehavo koncentriĝas pri la temoj – dinastio kaj la ŝtato de Jagelonoj, socio, kulturo kaj scienco. En la paĝo eblas ankaŭ konatiĝi kun la muziko el la epoko de la dinastio. La ornammotivo de la ekspozicio estas unu el la dekoraj elementoj aperanta sur la librokovriloj el la reĝa biblioteko de Sigismundo Aŭgusto. Temas pri la ekslibriso de la reĝo kiel la reganto de Pollando kaj Litovio. Ĝi prezentas la blazonon de la Pola Reĝolando kaj de Granda Litova Princolando. ( https://zlotaepoka.ossolineum.pl ).

El la elsendo 06.11.2020. Legas Maciek kaj Barbara – 1′ 18″


---

# E_elsendo el la 06.11.2020

**Published:** 2020-11-06

**URL:** https://pola-retradio.org/2020/11/e_elsendo-el-la-06-11-2020/

**Categories:** Elsendoj

**Audio:** https://pola-retradio.org/wp-content/uploads/2020/11/RetRadio_06.11.2020_pt_1011.mp3

Podkasto: Ludu en nova fenestro | Elŝutu

La 1011-a E_elsendo el la 06.11.2020 ĉe www.pola-retradio.org

Nia laŭvica felietono el la ciklo „Koninda polo” estas dediĉita al Edward Jan Habich, pola inĝeniero kaj matematikisto, honora civitano de Peruo, kies 111-a mortodatreveno pasis antaŭ kelkaj tagoj. La komencaj kulturkronikaj informoj koncernas distingojn atribuitajn pro la pola-egipta arkeologia kunlaboro; novan Historimonumenton, kiu estas komplekso de historiaj minejoj de la ŝtona karbo en Zabrze; Virtualan ekspozicion de Ossolineum „Ora Epoko”. En la E-komunuma segmento ni informas pri la kunlabora projekto Reta Edukado Nun; ni prezentas komunikon pri IKU dum UK en Belfasto 2021. Muzike akompanas nin Kjara per fragmento de la kanzono „Vi retrovos min” el la KD Blua Horizonto kaj Kore per la fragmento de la kanzono „La sonĝoj” el la KD „Kia viv’” – ambaŭ eldonitaj de Vinilkosmo. La apudanta la elsendon reta foto bildigas la minejon Guido, kiu eniras komplekson de tri minejoj de ŝtona karbo agnoskitaj Historimonumento en Zabrze. En unuopaj rubrikoj de nia paĝo eblas daŭre konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003-a jaro. Portempe ili – pro teknikaj kialoj – ne estas aktualigataj. Tial la aktualajn ĉerpaĵojn bv. sekvi per filmetoj ĉe: https://www.youtube.com/channel/UCeJkbvDDmlwesPAl_GmPOEA . La tuta elsendo estas aŭdebla en jutubo ĉe la kanalo: Espero2009: https://www.youtube.com/results?q=pola+retradio&sp=CAI%253D I.a. pere en jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.


---

# Du LOT-aviadiloj flugos en Vjetnamio

**Published:** 2020-11-10

**URL:** https://pola-retradio.org/2020/11/du-lot-aviadiloj-flugos-en-vjetnamio/

**Categories:** Novaĵoj

**Audio:** https://pola-retradio.org/wp-content/uploads/2021/01/w_msz_Du-aviadiloj-de-LOT-flugservos-en-Vjetnamio_059.mp3, https://pola-retradio.org/wp-content/uploads/2021/01/w_msz_Du-aviadiloj-de-LOT-flugservos-en-Vjetnamio_059.mp3?_=57

La pola flugkompanio LOT direktas al Vjetnamio du aviadilojn, kiuj servos en la kadro de Bamboo Airways. La aviadiloj estis disponigitaj laŭ la formulo wet-lease, do kun la anaro, asekuro kaj vivteno por la periodo ekde la 15-a de novembro 2020 ĝis la 14-a de majo 2021. Temas pri la aviadiloj Embraer 195. La vjetnama flanko elektis la polan flugkompanion, ĉar ĝi disponas pri la konfirmatesto EASA, garantianta realigadon de la aviadoperacoj konforme al la plej altaj normoj. La vjetnama flugkompanio Bamboo Airwayes priservas landajn flugojn, krome internaciajn al Japanio, Ĉinio, Suda Koreio kaj Tajvano.

El la elsendo 10.11.2020. Legas Milada – 0′ 59″


---

# En Pollando ĉiam pli da robotoj

**Published:** 2020-11-10

**URL:** https://pola-retradio.org/2020/11/en-pollando-ciam-pli-da-robotoj/

**Categories:** Novaĵoj

**Audio:** https://pola-retradio.org/wp-content/uploads/2021/01/w_msz_Ciam-pli-da-industriaj-robotoj-en-Pollando_054.mp3, https://pola-retradio.org/wp-content/uploads/2021/01/w_msz_Ciam-pli-da-industriaj-robotoj-en-Pollando_054.mp3?_=58

Kiel informis en sia plej nova raporto Internacia Federacio de Robotiko (IFR) la kvanto de robotoj en la industrio kreskas kaj baldaŭ egalos al tri milionoj. Pollando en la raporto sumiganta la vendon de robotoj en 2019 ektroviĝis ĉe la 15 loko inter landoj, kiu aĉetas industriajn robotojn. Tio estas la plej bona rezulto de Pollando. Tamen la kvanto de robotoj en la pola industrio estas daŭre tro malalta por proksimiĝi al la monda avanularo. Je unu roboto instalata en Eŭropo kalkuliĝas tri en Azio. En 2019 plej multajn industriajn robotojn instalis Ĉinio.

El la elsendo 10.11.2020. Legas Milada – 0′ 54″


---

# Superezimo malkomponanta plaston

**Published:** 2020-11-10

**URL:** https://pola-retradio.org/2020/11/superezimo-malkomponanta-plaston/

**Categories:** Sciencaj informoj

**Audio:** https://pola-retradio.org/wp-content/uploads/2021/01/sc_tm_Enzimo-por-malkomponi-plaston_0117.mp3, https://pola-retradio.org/wp-content/uploads/2021/01/sc_tm_Enzimo-por-malkomponi-plaston_0117.mp3?_=59

Sciencistoj el la universitato en Portsmouth kreis superenzimon, kiu povas revoluciigi la malkomponadon de plasto. Jam en 2018 dum esploroj pri la enzimo PET ili hazarde alkondukis en ĝi al mutacio, dank’ al kio la kapablo malkomponi plaston multe rapidiĝis, akcelante la procezon. Nunjare estis farita plia paŝo pro la kunigo de la modifita versio de PET-enzimo kun la enzimo MHET, kio aldone akcelis la malkomponiĝadon de plasto. La kreita tiamaniere „superenzimo” laŭ sciencistoj kapablas malkomponi plaston ĝis la bazaj konsisteroj dum apenaŭ kelkaj tagoj. En normalaj kondiĉoj plasto malkomponiĝas de cent ĝis mil jaroj. Laŭ unu el la esplorintoj, profesoro McGeegan, la kunigitaj enzimoj malkomponos plaston eĉ sesoble pli rapide ol PET-enzimo efikanta memstare. Tamen daŭre tiu ĉi procezo estas tro malrapida por esti aplikebla komerccele. La universtato tamen dank’ al la riceviaj fonudusoj laboros pri pliaj eksperimentoj, kies frukto povos lertigi la plastorecikladon.

El la elsendo 10.11.2020. Legas Tomek – 1′ 17″


---

# E_elsendo el la 10.11.2020

**Published:** 2020-11-10

**URL:** https://pola-retradio.org/2020/11/e_elsendo-el-la-10-11-2020/

**Categories:** Elsendoj

**Audio:** https://pola-retradio.org/wp-content/uploads/2020/11/RetRadio_10.11.2020_wt_1012.mp3

Podkasto: Ludu en nova fenestro | Elŝutu

La 1012-a E_elsendo el la 10.11.2020 ĉe www.pola-retradio.org

En nia elsendo hodiaŭ ni referencas al la arkiva sonregistraĵo de antaŭ 15 jaroj, en kiu la legendeca Claude Piron kaj lia edzino Nicoline dividas kun ni siajn ideojn pri Esperanto vaste komprenata 100 jarojn post la kongreso en Bulonjo ĉe Maro. La komencaj aktualaĵoj pri la mastrumado rilatas al la kreskanta nombro de robotoj en la pola industrio kaj pri du avaidiloj de la pola flugkompanio LOT kiuj baldaŭ komencos servoflugi en floto de vjetnama flugkompanio. La kronviruskronika informo konfirmas la aktualan staton de la pandemio en Pollando. Nia sciencbultena temo traktas la superenzimon, kiu malkomponas plaston. Hodiaŭ ni informas krome pri nova premio lanĉita de Akademio de Esperanto „Laŭro de la Akademio”. Muzike ni prezentas fragmenton de la kanzono „Sin skribi” de Morice Benin, kiu devenas el la KD „in-Spir’” eldonita de Vinilosmo. La interreta foto ĉe nia programinformo referencas al la temo pri ĉiam pli da robotoj en la pola industrio. En unuopaj rubrikoj de nia paĝo eblas daŭre konsulti la paralele legeblajn kaj aŭskulteblajn tekstojn el niaj elsendoj, kio estas tradicio de nia Redakcio ekde 2003-a jaro. Tamen portempe ili – pro teknikaj kialoj – ne estas aktualigataj. Tial la aktualajn ĉerpaĵojn – paralele legeblajn kaj aŭskulteblajn – bv. sekvi per filmetoj ĉe: https://www.youtube.com/channel/UCeJkbvDDmlwesPAl_GmPOEA . La tuta elsendo ankaŭ estas aŭdebla en jutubo ĉe la kanalo: Espero2009: https://www.youtube.com/results?q=pola+retradio&sp=CAI%253D I.a. pere en jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.


---

# Apoj por trezoroj la Muzo de Czartoryski-princoj

**Published:** 2020-11-13

**URL:** https://pola-retradio.org/2020/11/apoj-por-trezoroj-la-muzo-de-czartoryski-princoj/

**Categories:** Kulturkroniko

**Audio:** https://pola-retradio.org/wp-content/uploads/2021/01/kk_mj_Apoj-por-konatigi-kun-la-trezoroj-de-Czartoryski-muzeo_0114.mp3, https://pola-retradio.org/wp-content/uploads/2021/01/kk_mj_Apoj-por-konatigi-kun-la-trezoroj-de-Czartoryski-muzeo_0114.mp3?_=60

La krakova Muzeo de Czartoryski-princoj proponis polan kaj anglan apojn por sistemoj Android kaj IOS, kiuj ebligas pli amplekse konatiĝi kun la objektoj troviĝantaj en la muzeo. Ili estas helpaj ankaŭ por personoj malbone vidantaj kaj blindaj kaj por personoj surdaj. Por ili klarigoj okazas en la pola gesta lingvo. La Muzeo de Czartoryski-princoj kiel filio de la Nacia Muzeo prezentas memoraĵojn ligitajn kun la polaj regantoj kaj naciaj herooj kaj unikajn artverkojn, inkluzive de la plej valora eksponaĵo en la polaj kolektoj. Temas pri „Damo kun ermeno de Leonardo da Vinci”. Ĉiu vizitanto de la muzeo povas foti interesantajn lin/ŝin ekspozisalonojn kaj ricevos interesajn krominformojn pri elektitaj eksponaĵoj. La artekspertoj elektis el la riĉa kolekto de Czartoryski-familio la plej valorajn objektojn same bone konatajn, kiel ankaŭ malpli ofte prezentatajn. Ĉiu priskribo estas komplektigita per klarigoj el koncerna arthistoria branĉo.

El la elsendo 13.11.2020. Legas Maciek – 1′ 14″


---

# Muralo (murpentraĵo) omaĝe al Zofia Nałkowska

**Published:** 2020-11-13

**URL:** https://pola-retradio.org/2020/11/muralo-murpentrajo-omage-al-zofia-nalkowska/

**Categories:** Kulturkroniko

**Audio:** https://pola-retradio.org/wp-content/uploads/2021/01/kk_mj_Murpentrajo-omage-al-autorino-de-i.a.-Medalionoj_0104.mp3, https://pola-retradio.org/wp-content/uploads/2021/01/kk_mj_Murpentrajo-omage-al-autorino-de-i.a.-Medalionoj_0104.mp3?_=61

Meze de oktobro 2020 en Tychy en la suda Pollando estis inaŭgurita muralo (murpentraĵo) bildiganta polan verkistinon Zofia Nałkowska sur la domo ĉe la strato portanta ŝian nomon. La pentraĵo kun la surfaco de 180 kvadrataj metroj – kiu kreiĝis laŭ la civitana inciato – estas unika pro la apliko de 750 ceramikaj ĉerrizfloroj kun entute 3730 petaloj de ĉerizujo, ĉe kiu troviĝas benko kun la sidanta verkistino. Zofia Nałkowska naskĝis la 10-an de novembro 1884 en Varsovio. En la gepatra hejmo ŝi alproprigis liberalan literaturan kulturon, konon de lingvoj, kontaktojn kun verkistoj kaj intelektuloj. Nałkowska frue komencis verki. Ekde 1928 ŝi estis vicprezidanto de la pola Pen-klubo. Al esperantistoj ŝi estas aparte konata pro sia libro „Medalionoj”, kiu estis frukto de ŝia laboro en la Ĉefa Komisiono por la Esplorado de la Hitleranaj Krimoj.

El la elsendo 13.11.2020. Legas Maciek – 1′ 04″


---

# Interparolo kun Carlo Minnaja (novembro, 2020)

**Published:** 2020-11-13

**URL:** https://pola-retradio.org/2020/11/interparolo-kun-carlo-minnaja-novembro-2020/

**Categories:** Antaŭ la mikrofono

**Audio:** https://pola-retradio.org/wp-content/uploads/2021/04/bp_kun-Carlo-Minnaja_cz1_Lauro-de-la-Akademio_0917.mp3, https://pola-retradio.org/wp-content/uploads/2021/04/bp_kun-Carlo-Minnaja_cz1_Lauro-de-la-Akademio_0917.mp3?_=62

La nova literatura premio „Laŭro de la Akademio” estas la okazo gastigi antaŭ nia mikrofono la direktoron de la Literatura Sekcio de Akademio de Esperanto, d-ron Carlo Minnaja .

El la elsendo 13.11.2020 – 9′  17″


---

# E_elsendo el la 13.11.2020

**Published:** 2020-11-13

**URL:** https://pola-retradio.org/2020/11/e_elsendo-el-la-13-11-2020/

**Categories:** Elsendoj

**Audio:** https://pola-retradio.org/wp-content/uploads/2020/11/RetRadio_13.11.2020_pt_1013.mp3

Podkasto: Ludu en nova fenestro | Elŝutu

La 1013-a E_elsendo el la 13.11.2020 ĉe www.pola-retradio.org

La nova literatura premio „Laŭro de la Akademio” estas la okazo gastigi antaŭ nia mikrofono la direktoron de la Literatura Sekcio de Akademio de Esperanto, d-ron Carlo Minnaja. En la komenca kulturtema kroniko ni informas pri pola kaj angla apoj ebligantaj konatiĝi kun la trezoroj de la Muzeo de Czartoryski-princoj; pri nova >muralo<, murpentraĵo en la loko Tychy omaĝanta la memoron de la pola verkistino Zofia Nałkowska, konata al esperantistoj pro sia raporta libreto „Medalionoj”. Nia arkiva felietono pri Koninda Pollando priskribas historiepizodojn de la urbo Łódź (Lodzo) en la centra Pollando. Pri la reta formulo de BEL-konferencoj ni informas en la E-komunuma segmento. Muzike akompanas nin Martin kaj La Talpoj per fragmento de la kanzono „Postsomero”. La apudanta la elsendon reta foto bildigas murpentraĵon dediĉitan al pola verkistino Zofia Nałkowska. En unuopaj rubrikoj de nia paĝo eblas daŭre konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003-a jaro. Portempe ili – pro teknikaj kialoj – ne estas aktualigataj. Tial la aktualajn ĉerpaĵojn bv. sekvi per filmetoj ĉe: https://www.youtube.com/channel/UCeJkbvDDmlwesPAl_GmPOEA . La tuta elsendo estas aŭdebla en jutubo ĉe la kanalo: Espero2009: https://www.youtube.com/results?q=pola+retradio&sp=CAI%253D I.a. pere en jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.


---

# La plej granda bloko de libera komerco

**Published:** 2020-11-17

**URL:** https://pola-retradio.org/2020/11/la-plej-granda-bloko-de-libera-komerco/

**Categories:** Novaĵoj

**Audio:** https://pola-retradio.org/wp-content/uploads/2021/01/w_msz_La-plej-granda-sfero-de-libera-komerco_0140.mp3, https://pola-retradio.org/wp-content/uploads/2021/01/w_msz_La-plej-granda-sfero-de-libera-komerco_0140.mp3?_=63

Lastdimanĉe la 15 mastrumadoj de Azio kaj Pacifiko kreis la plej grandan en la mondo blokon de libera komerco, iniciatitan de Ĉinio. La interkompreniĝo estis subskribita en la fino de la 37-a pintrenkonto de ASEAN en Hanojo. Difinata kiel regiona kompleksa ekonomia partnereco, RCEP fariĝas la plej granda en la mondo komerca kontrakto laŭ la vidpunkto de landa produkto brutte kaj ĉirkaŭprenas du miliardojn da homoj, alivorte ĉirkaŭ 30 procentojn de la monda populacio. Ĝia celo estas krei gigantan sferon de libera komerco inter 10 ŝtatoj de ASEAN: Indonezio, Tajlando, Singapuro, Malajzio, Filipinoj, Vjetnamio, Birmo, Kamboĝo, Laoso kaj Brunejo unuflanke kaj aliflanke – Ĉinio, Japanio, la Suda Koreio, Aŭstralio kaj Novzelando. Hinda Unio retiriĝis el la interparoloj de RCEP en novembro de la pasinta jaro, sed la gvidantoj de ASEAN certigas, ke la pordo por ĝia aliĝo restas malferma. La interkonsento, kies ideo radikas en 2012 estas konsiderata de ekspertoj kiel ĉina reago je suspenditaj nun komercaj intertraktoj kun Usono.

El la elsendo 17.11.2020. Legas Milada – 1′ 40″


---

# Pli da anasa viando de polaj produktantoj

**Published:** 2020-11-17

**URL:** https://pola-retradio.org/2020/11/pli-da-anasa-viando-de-polaj-produktantoj/

**Categories:** Novaĵoj

**Audio:** https://pola-retradio.org/wp-content/uploads/2021/01/w_mj_Pli-da-anasa-viando-de-polaj-produktantoj.j_0531.mp3, https://pola-retradio.org/wp-content/uploads/2021/01/w_mj_Pli-da-anasa-viando-de-polaj-produktantoj.j_0531.mp3?_=64

Je kvin procentoj kreskis en Pollando la produktado de la anasa viando. La komparo koncernas la unuan jarduonon rilate al la stato de antaŭ unu jaro. Tiel Pollando preterpasis Hungarion kaj okupis la duan lokon en Eŭropo post Francio. La kresko de la produktado de la anasa viando okazis malgraŭ la pandemio. La situacio estas des pli interesa, ke kreskoj en Pollando forte kontrastas kun malkreskoj ĉe aliaj produktantoj. Ekzemple en Francio la produktado de la anasa viando malkreskis je 32 procentoj, en Germanio je 25 procentoj. Pollando estas la plej granda produktanto de la kortbirda viando en Eŭropo, kio koncernis ĝis nun la kokidan viandon. Nun al la polaj bredantoj de kokinoj aldoniĝis bredantoj de anasoj.

El la elsendo 17.11.2020. Legas Maciek – 0′ 53″


---

# Kotono, kiu desinfektas sin influite de la sunradioj

**Published:** 2020-11-17

**URL:** https://pola-retradio.org/2020/11/kotono-kiu-desinfektas-sin-influite-de-la-sunradioj/

**Categories:** Sciencaj informoj

**Audio:** https://pola-retradio.org/wp-content/uploads/2021/01/sc_bp_Kotono-kiu-sin-desinfektas-influite-de-lumo_0210.mp3, https://pola-retradio.org/wp-content/uploads/2021/01/sc_bp_Kotono-kiu-sin-desinfektas-influite-de-lumo_0210.mp3?_=65

Sciencistoj el la Kalifornia Universitato, Davis prilaboris kotonon, kiu influite de lumo produktas radikalojn, kio dum unu horo mortigas praktike ĉiujn bakteriojn kaj virusojn. Tiel kreiĝis perfekta materialo por la produktado de vizaĝmaskoj kaj protektotutaĵoj. Al la uzataj maskoj facile gluiĝas bakterioj kaj virusoj. De tie pere de tuŝo ili povas esti transportitaj aliloken. Do eĉ se maskoj ĝis iu grado povas haltigi la elbuŝigatajn kun salivgutetoj virusojn, la patogenoj fikse ligitaj al materialo daŭre efikas infekte. La usonaj sciencistoj al normala kotono unue aldonis elementojn de la kombinaĵo DEAE-Cl kun plusa energiŝargo. Sekve la teksaĵon ili trempis en la likvaĵo de bengala rozo, kiu influite de lumo produktas radikalojn, sed kun la minusa elektroŝargo, kio kaŭzas, ke ili firme kuniĝas kun la kotono riĉigita per DEAE-CI. Tiel kotono sub la influo de lumo senprobleme mortigas bakteriojn kaj desinfektas virusojn. Laŭ sciencistoj post 60 minutoj sub la influo de la sunlumo detruiĝis 99,9999 procentoj de bakterioj kaj post 30 minutoj samtiom da bakteriofagoj T7, t.e. virusoj pli imunaj je radikaloj ol iuj kronvirusoj. Similajn rezultojn eblas ricevi sub la influo de artefarita lumo, sed tio postulas pli da tempo. Pliaj testoj de usonaj sciencistoj elmontris, ke la teksaĵon eblas lavi permane almenaŭ 10 fojojn kaj elmeti je la sunradioj almenaŭ por 7 tagoj ne riskante, ke la teksaĵo perdos la akiritajn proprecojn.

El la elsendo 17.11.2020. Legas Barbara – 2′ 10″


---

# Sindromo de senjora fragileco/febleco

**Published:** 2020-11-17

**URL:** https://pola-retradio.org/2020/11/sindromo-de-senjora-fragileco-febleco/

**Categories:** Sciencaj informoj

**Audio:** https://pola-retradio.org/wp-content/uploads/2021/01/sc_bp_Senjora-fragileco-de-polaj-grandaguloj_0159.mp3, https://pola-retradio.org/wp-content/uploads/2021/01/sc_bp_Senjora-fragileco-de-polaj-grandaguloj_0159.mp3?_=66

La unuan fojon en Pollando oni mezuris la parametrojn de grandaĝa fragileco/febleco. Faris tion sciencistoj el la Politekniko de Opole kaj Medicina Akademio en Poznano. Oni testis pli ol mil senjorojn loĝantajn en la sudokcidenta Pollando, gvidantajn memstaran vivon kaj ne ligitajn kun la institucioj de la socia protekto. Evidentiĝis, ke ĉiu dua persono post la 65-a jaro manifestis simptomojn de fragileco, pli trafe, la simptomojn de febleco, do malaltiĝon de la fizikaj, sociaj kaj psikaj vivrezervoj. Ili kondukas al la ligita kun la grandaĝo neplenlerteco kaj mallongigas la vivodaŭron. Laŭ sciencistoj ĝustatempa diagnozo de la feblosimptomoj donas ŝancon por plibonigi la vivkomforton de senjoroj kaj longigi ilian vivodaŭron. Tamen estas necese individue trakti ĉiun pacienton depende de la konstatita vivforta deficito. La aŭtoroj de la esploroj, kies rezultoj aperis en prestiĝaj medicinaj periodaĵoj „Klinikaj aĝintervenoj” kaj „Limoj de la Publika Sano” elmontras, ke la problemo de feblosimptomoj fariĝas aparte grava en la periodo de la nuna pandemio. Nome ĝi eldevigas limigon de aktiveco de altaĝa generacio kaj malfaciligas la kontakton de senjoroj kun familianoj, kuracistoj kaj konatoj. Homo, kiu ne retrovas sencon por sia ekzisto kaj ne kapablas retrovi la vivmotivon rapide velkas, eĉ se ŝajnas ke kuracistoj senprobleme povas kuraci ties malsanojn.

El la elsendo 17.11.2020. Legas Barbara – 1′ 59″

.


---

# Intervjuo kun Carlo Minnaja

**Published:** 2020-11-17

**URL:** https://pola-retradio.org/2020/11/intervjuo-kun-carlo-minnaja/

**Categories:** Antaŭ la mikrofono

**Audio:** https://pola-retradio.org/wp-content/uploads/2021/04/bp_kun-Carlo-Minnaja_cz.2_Lauro-de-la-Akaemio_0857.mp3, https://pola-retradio.org/wp-content/uploads/2021/04/bp_kun-Carlo-Minnaja_cz.2_Lauro-de-la-Akaemio_0857.mp3?_=67

Hodiaŭ ni prezentas la duan parton de la intervjuo, kiun donis al nia redakcio d-ro Carlo Minnaja lige kun la nova literatura premio „Laŭro de la Akademio”. Ĉi-foje nia gasto i.a. parolas pri la planoj de la akademia Literatura Sekcio, kies direktoro li estas.

El la elsendo 17.11.2020 – 8′ 57″


---

# E_elsendo el la 17.11.2020

**Published:** 2020-11-17

**URL:** https://pola-retradio.org/2020/11/e_elsendo-el-la-17-11-2020/

**Categories:** Elsendoj

**Audio:** https://pola-retradio.org/wp-content/uploads/2020/11/RetRadio_17.11.2020_wt_1014.mp3

Podkasto: Ludu en nova fenestro | Elŝutu

La 1014-a E_elsendo el la 17.11.2020 ĉe www.pola-retradio.org

Hodiaŭ ni prezentas la duan parton de la intervjuo, kiun donis al nia redakcio d-ro Carlo Minnajo lige kun la nova literatura premio „Laŭro de la Akademio”. Ĉi-foje nia gasto i.a. parolas pri la planoj de la akademia Literatura Sekcio, kies direktoro li estas. La komencaj aktualaĵoj rilatas al grava ekonomia interkonsento pri libera komerco en Azio; ni prezentas kronviruskronikajn informojn kaj raportas pri kreskanta anasbredado en Pollando. La sciencbultenaj temoj koncernas la usonan inventaĵon, kiu estas kotono kiu sin desinfektas sub la influo de lumo kaj la unuajn testadojn en Pollando pri senjora fragileco/febleco. Muzike akompanas nin fragmente la kanzono „Ĉemara rememoro” en la plenumo de korea virtuala koruso. La interreta foto ĉe nia programinformo referencas al la temo pri kotonaj vizaĝmaskoj, kiuj sin desinfektas influite de lumo. En unuopaj rubrikoj de nia paĝo eblas daŭre konsulti la paralele legeblajn kaj aŭskulteblajn tekstojn el niaj elsendoj, kio estas tradicio de nia Redakcio ekde 2003-a jaro. Tamen portempe ili – pro teknikaj kialoj – ne estas aktualigataj. Tial la aktualajn ĉerpaĵojn – paralele legeblajn kaj aŭskulteblajn – bv. sekvi per filmetoj ĉe: https://www.youtube.com/channel/UCeJkbvDDmlwesPAl_GmPOEA . La tuta elsendo ankaŭ estas aŭdebla en jutubo ĉe la kanalo: Espero2009: https://www.youtube.com/results?q=pola+retradio&sp=CAI%253D I.a. pere en jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.


---

# Poland Film Festival en Japanio

**Published:** 2020-11-20

**URL:** https://pola-retradio.org/2020/11/poland-film-festival-en-japanio/

**Categories:** Kulturkroniko

**Audio:** https://pola-retradio.org/wp-content/uploads/2021/01/kk_mj_Pola-filmfestivalo-en-Tokio_01.mp3, https://pola-retradio.org/wp-content/uploads/2021/01/kk_mj_Pola-filmfestivalo-en-Tokio_01.mp3?_=68

La 9-a eldono de Poland Film Festival en Japanio okazas sub la signo de „La Dekalogo” de Krzysztof Kieślowski. La festivala programo disvolviĝanta inter la 20-a kaj la 26-a de novembro 2020 enhavas la kompletan 9-segmentan ciklon de ĉi tiu filmserio. Krome en la festivala programo adresita al vasta publiko troviĝos mallongaj filmoj de renoma pola reĝisoro kaj dokumentfilmisto Macel Łoziński. Estos prezentita la nomumita por Oskar-premio – kiel la plej bona neanglalingva filmo – „Dia Korpo” de Jan Komasa kaj dokumenta filmo de Borys Lankosz „Autor Solaris”. La menciita laste filmo prezentas la silueton de la pola sciencfikcia verkisto Stanisław Lem, kies 100-a naskiĝdatreveno pasos en 2021. La festivalo okazas en Tokyo Photographic Art Museum.

El la elsendo 20.11.2020. Legas Maciek – 1′


---

# Sonus Innumerabiles,  Meritiĝinta por la Pola Kulturo

**Published:** 2020-11-20

**URL:** https://pola-retradio.org/2020/11/sonus-innumerabiles-meritiginta-por-la-pola-kulturo/

**Categories:** Kulturkroniko

**Audio:** https://pola-retradio.org/wp-content/uploads/2021/01/kk_mj_Jubileo-de-la-koruso-Sonus-Innumerabiles_0112.mp3, https://pola-retradio.org/wp-content/uploads/2021/01/kk_mj_Jubileo-de-la-koruso-Sonus-Innumerabiles_0112.mp3?_=69

La aktivanta de 25 jaroj koruso Sonus Innumerabiles ricevis honoran distingon „Meritiĝinta por la pola kulturo”. En sia historio ĝi estis varsovia interparoĥa koruso, poste ligiĝinta kun la preĝejo de s-ta Barbara. Nun Sonus Innumerabiles funkcias ĉe la 14-a Ĝeneralkleriga Liceo de Stanisław Sztaszic en la pola ĉefurbo, kunlaborante kun la paroĥo de s-ta Klemento Hofbauer. Kantas en ĝi lernantoj, diplomitoj de la lernejo kaj personoj kun ĝi ne ligitaj. Sonus Innumerabiles prezentiĝis same en Pollando kiel ankaŭ eksterlande i.a. en Litovio, Latvio, Germanio, Ĉeĥio, Italio, Slovakio. Inter siaj premioj ĝi havas Arĝentan Strion de la Baltika Koruskonkurso „Pomerania Cantat”, kiun ĝi ricevis en la kategorio de lernejaj korusoj. Ĝi akiris la duan premion „Stribne Pasmo” de Internacia Konkurso de Peter Eben en Prago. Ĝi ricevis ankaŭ la premion por la plej bona junulara koruso dum la internacia konkurso „Te Deum de la loko Łapy”.

El la elsendo 20.11.2020. Legas Maciek – 1′ 11″


---

# La jaro de Jan Klimens Branicki en Bjalistoko

**Published:** 2020-11-20

**URL:** https://pola-retradio.org/2020/11/la-jaro-de-jan-klimens-branicki-en-bjalistoko/

**Categories:** Kulturkroniko

**Audio:** https://pola-retradio.org/wp-content/uploads/2021/01/kk_mj_bp_La-Jaro-de-Branicki-en-2021-en-Bjalistoko_0128.mp3, https://pola-retradio.org/wp-content/uploads/2021/01/kk_mj_bp_La-Jaro-de-Branicki-en-2021-en-Bjalistoko_0128.mp3?_=70

La urbokonsilio de Bjalistoko decidis, ke la 2021-a jaro estos solenata en la urbo kiel la Jaro de Jan Klemens Branicki. Tiujare pasos la 250-a mortodatreveno de la homo, kiu enorme kontribuis al la evoluo de Bjalistoko kaj dank’ al li ĝi ricevis la urborajtojn komence de la 17-a jarcento. Jan Klemens Branicki (1689-1771) estis la krakova kaŝtelestro granda reĝa hetmano kaj senatano de la Pola Reĝolando. Ĝenerale li estas opiniata la patrono de la urbo, kiu alportis siajn meritojn al la plej granda urboevoluo administrante la bjalistokan posedaĵon en la jaroj 1709-1771. En lia epoko la familia Branicki-palaco kaj la ĉirkaŭanta ĝin parka-ĝardena komplekso estis grava kulturcentro loganta elstarajn artistojn kaj sciencistojn. En ĝia kortega teatro prezentiĝis la plej famaj opersteluloj, baleto, ekzistis bestoĝareno. Branicki-palaco apartenas al la plej gravaj turismaj allogaĵoj de Bjalistoo.

El la elsendo 20.11.2020. Legas Maciek kaj Barbara – 1′ 28″


---

# E_elsendo el la 20.11.2020

**Published:** 2020-11-20

**URL:** https://pola-retradio.org/2020/11/e_elsendo-el-la-20-11-2020/

**Categories:** Elsendoj

**Audio:** https://pola-retradio.org/wp-content/uploads/2020/11/RetRadio_20.11.2020_pt_1015-1.mp3

Podkasto: Ludu en nova fenestro | Elŝutu

La 1015-a E_elsendo el la 20.11.2020 ĉe www.pola-retradio.org

Nia nunsemajna felietono pri Koninda Pollando estas dediĉita al unu plia parko de Varsovio, antaŭ kelkaj jaroj agnoskita kiel la plej bela en Pollando kaj la tria plej bela en Eŭropo. Temas pri Skaryszewski-parko, kiu portas la nomon de Ignacy Jan Paderewski. La komencaj kulturtemaj informoj rilatas al la komenciĝanta hodiaŭ en Tokio Pola Filmfestivalo, pri la 2021-a jaro en Bjalistoko kiel Jaro de Branicki kaj pri la jubileo kaj distigo de la varsovia koruso Sonus Innumerabiles. En la E-komunuma segmento ni dediĉas la atenton al la reta 5-a Memorialo omaĝe al Lucija Borčić. Ni aldone prezentas la rezultojn de la 4-a tradukkonkurso Lucija Borčić. Ni ne sole parolas pri poezio. Poezio aŭdiĝas en la fina parto de la elsendo. Ni prezentas la deklamon de Kalman Kalocsay de lia poemo „En ĝarden’ somera” devenantan el KD „Tiel sonis….E-lietarturo”. Muzike akompanas nin Ĵomart kaj Nataŝa per la fragmentoj de la kanzonoj „Kiam mi restas sola” kaj „Valso por amikoj”. La apudanta la elsendon reta foto bildigas fragmenton de Skaryszewski-parko. En unuopaj rubrikoj de nia paĝo eblas daŭre konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003-a jaro. Portempe ili – pro teknikaj kialoj – ne estas aktualigataj. Tial la aktualajn ĉerpaĵojn bv. sekvi per filmetoj ĉe: https://www.youtube.com/channel/UCeJkbvDDmlwesPAl_GmPOEA . La tuta elsendo estas aŭdebla en jutubo ĉe la kanalo: Espero2009: https://www.youtube.com/results?q=pola+retradio&sp=CAI%253D I.a. pere en jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.


---

# Legoma kaj frukta menuo de poloj

**Published:** 2020-11-24

**URL:** https://pola-retradio.org/2020/11/legoma-kaj-frukta-menuo-de-poloj/

**Categories:** Novaĵoj

**Audio:** https://pola-retradio.org/wp-content/uploads/2021/01/w_msz_Fruktoj-kaj-legomoj-en-la-menuo-de-poloj_0148.mp3, https://pola-retradio.org/wp-content/uploads/2021/01/w_msz_Fruktoj-kaj-legomoj-en-la-menuo-de-poloj_0148.mp3?_=71

Dietikistoj rekomendas, ke legomoj kaj fruktoj konsistigu almenaŭ duonon de niaj ĉiutagaj manĝoj. En oktobro 2020 nur 15 procentoj de poloj observis tiun rekomendon. 40 procentoj de la enketitaj pri tio poloj manĝis legomojn kaj fruktojn 4-5 fojojn, kaj 16 procentoj dum ĉiuj el la 6 manĝajoj tage – inkluzive intermanĝajn mordaĵetojn. Tamen eĉ 29 procentoj ne konsideris legomojn kaj fruktojn en sia menuo. Baze de deklaroj pri manĝajoj de la t.n. antaŭa tago la ekzamenintoj elmontris, ke nur 15 procentoj de poloj nutris sin konforme al rekomendoj de specialistoj, se temas pri legomoj kaj fruktoj kiel duono de la menuo. 32 procentoj ĝenerale konsideras tiujn produktojn en la menuo. Tro malriĉan menuon je legomoj kaj fruktoj havas 53 procentoj de poloj, sed ĉe 40 procentoj tiuj produktoj aperis en duono de la ĉiutagaj manĝaĵoj. 13 procentoj de la ekzamenitoj manĝis tre malmultajn legomojn kaj fruktojn kaj foj-foje ili ne manĝis ilin entute. En oktobro 2020 inter la fruktoj plej grandan popularecon ĝuis pomoj, kiujn sekvis prunoj kaj piroj. Inter legomoj plej popularaj estis terpomoj, tomatoj, cepoj. Krome kukumoj, karotoj, paprikoj kaj brasikoj.

El la elsendo 24.11.2020. Legas Milada – 1′ 48″


---

# Loĝeja sendependeco de junaj eŭropanoj

**Published:** 2020-11-24

**URL:** https://pola-retradio.org/2020/11/logeja-sendependeco-de-junaj-europanoj/

**Categories:** Novaĵoj

**Audio:** https://pola-retradio.org/wp-content/uploads/2021/01/w_mj_Logeja-sendependeco-de-junaj-europanoj-_0145.mp3, https://pola-retradio.org/wp-content/uploads/2021/01/w_mj_Logeja-sendependeco-de-junaj-europanoj-_0145.mp3?_=72

Eurostat antaŭnelonge prezentis donitaĵojn koncerne la 2019-an jaron pri la forlasado de la gepatra hejmo fare de junaj eŭropanoj. Poloj en ĉi tiu statistiko ne apartenas al avanuloj. Ili forlasas la gepatran hejmon havante meze iom pli ol 27 jarojn, tamen polinoj faras tion je pli ol du jaroj pli frue ol poloj. Tiu diferenco malavantaĝe por viroj aperas en la tuta Unio kaj egalis en 2019 al 27,1 jaroj. La samrilata aĝo por virinoj egalis al 25,2 vivojaroj. La statistika eŭropano estis forlasanta la gepatran hejmon havante 26,2 jarojn, sed oni atentigas pri tiaj landoj kiel Svedio, Danlando, Finnlando, al kiuj laste aldoniĝis Estonio, en kiuj junaj personoj delonge karakteriziĝas per la loĝeja sendependeco. La rezultoj rilate junajn polojn elmontras ankaŭ tion, ke ili nun pli frue ol ankoraŭ antaŭ 15 jaroj rezignas pri la kunloĝado kun la gepatroj. Samtempe en la periodo inter 2009 en 2019 la rezultoj rilate Pollandon estis pliboniĝantaj trioble pli rapide ol montris la uniaj mezindicoj. En 2019 la rezultojn malpli bonajn ol polajn notis Slovenio, Rumanio, Greklando, Portugalio, Hispanio, Malto, Bulgario, Italio, Slovakio kaj Kroatio. Tio ligiĝas ankaŭ kun la fenomeno de senlaboreco de junaj homoj – aparte en tiaj landoj kiel Grekio, Portugalio, Italio aŭ Hispanio.

El la elsendo 24.11.2020. Legas Maciek – 1′ 45″


---

# E_elsendo el la 24.11.2020

**Published:** 2020-11-24

**URL:** https://pola-retradio.org/2020/11/e_elsendo-el-la-24-11-2020/

**Categories:** Elsendoj

**Audio:** https://pola-retradio.org/wp-content/uploads/2020/11/RetRadio_24.11.2020_wt_1016-1.mp3

Podkasto: Ludu en nova fenestro | Elŝutu

La 1016-a E_elsendo el la 24.11.2020 ĉe www.pola-retradio.org

La hodiaŭa literatura segmento enhavas la 102-an fragmenton de la romano „Quo Vadis” de Henryk Sienkiewicz en la E-traduko de Lidia Zamenhof. La komencaj aktualaĵoj – krom kronvirusa informo – rilatas al la kreskanta eksporto de polaj nutraĵoj, al legomoj kaj fruktoj en la pola menuo kaj al junaj eŭropanoj, inkluzive polojn, kiuj forlasas la familian hejmon. La sciencbultena temo koncernas pliajn esplorojn pri la polua efiko de artefarita lumo. Muzike akompanas nin fragmente la kanzono „La grizeco” de i.d.c. el lia albumo „Signoj de viv’” eldonita de Vinilkosmo. La interreta foto ĉe nia programinformo rilatas al la frukta kaj legoma menuo de poloj. En la unuopaj rubrikoj de nia paĝo eblas daŭre konsulti la paralele legeblajn kaj aŭskulteblajn tekstojn el niaj elsendoj, kio estas tradicio de nia Redakcio ekde 2003-a jaro. Tamen portempe ili – pro teknikaj kialoj – ne estas aktualigataj. Tial la aktualajn ĉerpaĵojn – paralele legeblajn kaj aŭskulteblajn – bv. sekvi per filmetoj ĉe: https://www.youtube.com/channel/UCeJkbvDDmlwesPAl_GmPOEA . La tuta elsendo ankaŭ estas aŭdebla en jutubo ĉe la kanalo: Espero2009: https://www.youtube.com/results?q=pola+retradio&sp=CAI%253D I.a. pere en jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.


---

# Lumpoluado

**Published:** 2020-11-24

**URL:** https://pola-retradio.org/2020/11/lumpoluado/

**Categories:** Sciencaj informoj

**Audio:** https://pola-retradio.org/wp-content/uploads/2021/02/sc_bp_Lumpoluado.mp3, https://pola-retradio.org/wp-content/uploads/2021/02/sc_bp_Lumpoluado.mp3?_=73

Ĉiam pli ofte venas informoj pri polua efiko de la artefarita lumo. Laŭ biologoj el la Universitato en Exeter la sfero kaj intenseco de la prilumado de la planedo fare de homo kreskas laŭ duprocenta ritmo ĉiujare. Tiun fenomenon eblas kompari al la klimataj ŝanĝoj kaj al aliaj formoj de la poluado, en kies sekvo la ĉiutaga funkciado de plantoj kaj animaloj estas perturbitaj. La menciitaj sciencistoj aperigis en la periodaĵo Nature Ecology and Evolution analizon de 126 recenzitaj esploroj por kompreni la influon de la artefarita lumo. Oni malkovris, ke ĝi ŝanĝas la generajn ciklojn kaj polenadon, kondutmodelojn kaj aktivecon same de tage kiel ankaŭ de nokte funkciantaj animaloj, subiĝemon je rabobestoj kaj hormonniveloj – inkluzive tiujn, kiuj reguligas la dormociklon ĉe multaj plantaj kaj animalaj organismoj, inkluzive de la homo. Ĉe ĉiuj ekzamenitaj specioj estis konstatita la malaltigita nivelo de melatonino, hormono reguliganta la dormociklojn. Oni konstatis perturbojn en la konduto de animaloj. Ronĝuloj, kiuj nutras sin ĉefe nokte estis malpli longe aktivaj dum birdoj komencis kanti kaj serĉi vermojn multe pli frue en la tago. Samtempe sciencistoj konsideris kiel bonan flankon de la artefarita lumo tion, ke iuj specioj de plantoj pro la nokta lumo kreskis pli rapide kaj iuj vespertospecioj evoluis bone. Tamen la ĝenerala rezulto estas negativa, aparte kaze de insektoj logitaj de la stratlanterna lumo kaj rapide moviĝantaj aŭtomobilaj reflektoroj. La satelitaj fotoj de la Tero bildigas kiom rapide la problemo vastiĝas laŭ la geografia vidpunkto. La lumo fariĝas ĉiam pli intensa pro la ĝenerale aplikata LED-teknologio, kio kreas problemon laŭ la biologia vidpunkto. Nome la tiel nomata „blanka” lumo havas pli vastan spektron, same kiel la suna lumo. Laŭ profesoro Kevin Gaston el Instituto de la Medio kaj Ekvilibra Evoluo necesas pensi pri lumpoluado sammaniere kiel ekzempe pri la klimatŝanĝoj. Tamen malsame al la klimata krizo la solvo de la problemo kun la artefaria lumo generus ŝparojn kaj ne kostojn. Nome, se homoj uzus malpli da lumo, tio signifus malpli grandajn kostojn, malpli da foruzita elektra energio, malpli da poluado.

El la elsendo 24.11.2020. Legas Barbara – 3′ 12″


---

# Pola filmfestivalo en Seulo

**Published:** 2020-11-27

**URL:** https://pola-retradio.org/2020/11/pola-filmfestivalo-en-seulo/

**Categories:** Kulturkroniko

**Audio:** https://pola-retradio.org/wp-content/uploads/2021/01/kk_mj_Pola-Filmfestivalo-en-Seulo_057.mp3, https://pola-retradio.org/wp-content/uploads/2021/01/kk_mj_Pola-Filmfestivalo-en-Seulo_057.mp3?_=74

Inter la 2-a kaj la 13-a de decembro 2020 la korea publiko en Seulo kadre de Pola Filmfesivalo rigardos 14 polajn kinobildojn. Inter la prezentotaj filmoj troviĝas tiuj, kiuj kalkuliĝas al la klasiko de pola filmkreado kreitaj de Andrzej Wajda, Wojciech Jerzy Hass, Andrzej Munk, Jerzy Skolimowski, Krzysztof Zanussi, Tadeusz Konwicki kaj Andrzej Żuławski. La festivalan programon kompletigas la nuntempaj filmoj de pliaj jam rekonitaj filmkreantoj. Ĉiuj filmprezentoj estos antaŭitaj de enkondukoj de filmkrisitkisto Michał Oleszczyk realigitaj aparte por la festivalaj bezonoj fare de Adam Mickiewicz-instituto. La festivalo estas organizita de Cinematheque Seoul Art Cinema kunlabore kun la pola ambasado en Seulo kaj la ĵus menciita Mickiewicz-instituto.

El la elsendo 27.11.2020. Legas Maciek – 0′ 57″


---

# Nova konstanta ekspozicio en la Etnografia Muzeo

**Published:** 2020-11-27

**URL:** https://pola-retradio.org/2020/11/nova-konstanta-ekspozicio-en-la-etnografia-muzeo/

**Categories:** Kulturkroniko

**Audio:** https://pola-retradio.org/wp-content/uploads/2021/01/kk_mj_Nova-konstanta-ekspozicio-en-Etnografia-Muzeo_058.mp3, https://pola-retradio.org/wp-content/uploads/2021/01/kk_mj_Nova-konstanta-ekspozicio-en-Etnografia-Muzeo_058.mp3?_=1

En la varsovia Ŝtata Etnografia Muzeo funkcias nova konstanta ekspozicio „Afrikaj ekspedicioj, aziaj vojoj”. Ĝi rakontas pri tio, kiel ambaŭ kontinentoj estis perceptataj tra la prismo de kolektoj kreiĝantaj en la 19-a kaj 20-a jarcentoj. Inter la eksponaĵoj troviĝas i.a. ceremonia vesto de la reĝino de la reĝolando Bakuba. La ekspoziciscenaro baziĝas sur la sortoj de poloj, kiuj ligis sian vivon kun Afriko dum la lastaj 130 jaroj. Jam en la 1889 Leopold Janikowski malfermis en Varsovio la unuan ekspozicion pri la afrika etnografio kun preskaŭ 1700 eksponaĵoj. Bedaŭrinde dum la 2-a monmilito ili perdiĝis aŭ estis detruitaj. La nuna ekspozicio omaĝas lian memoron kaj portas lian nomon, Leopold Janikowski.

El la elsendo 27.11.2020. Legas Maciek – 0′ 58″


---

# Andrzej Wróblewski. Waiting Room, en Ljubljano

**Published:** 2020-11-27

**URL:** https://pola-retradio.org/2020/11/andrzej-wroblewski-waiting-room-en-ljubljano/

**Categories:** Kulturkroniko

**Audio:** https://pola-retradio.org/wp-content/uploads/2021/01/kk_mj_bp_Ekspozicio-de-Andrzej-Wroblewski-en-Ljubljano_0141.mp3, https://pola-retradio.org/wp-content/uploads/2021/01/kk_mj_bp_Ekspozicio-de-Andrzej-Wroblewski-en-Ljubljano_0141.mp3?_=2

Ĝis la 10-a de januaro 2021 en Ljubljano, Slovenio daŭras ekspozicio populariganta la kreadon de Andrzej Wróblewski, pola pentristo, arthistoriisto kaj artkritikisto. Ĝi troviĝas en Moderna Galerija, unu el la plej prestiĝaj muzeoj de la nuntempa arto en Eŭropo, de jaroj iniciatanta kuraĝajn ekspozicisciencajn projektojn, dediĉitajn al la heredaĵo de la postmilita Jugoslavio kaj la Centra-Orienta Eŭropo. En kvin salonoj kun la surfaco de pli ol 800 kvadrataj metroj estas prezentataj 120 verkoj de la pola artisto el la lastaj jaroj de lia kreado 1955-1957. Multaj ne estis antaŭe ekspoziciitaj aŭ la lastan fojon estis prezentitaj al la publiko en 1958. La ĉefa temo de la pentroarto de Andrzej Wróblewski estis homoj, sed li ankaŭ esperimentis pri temoj inspiritaj de socrealismo kaj abstrakto. Krom la verkoj de Wróblewski la ekspozicio prezentas verkojn de artistoj el la eksa Jugoslavio, inkluzive de tiuj, kiujn la pola pentristo konis persone. Iliaj verkoj formas komunan kuntekston kaj kelkfoje ligas rektan dialogon kun la pola pentristo. La ekspozicion akompanas 400-paĝa katalogo kun multaj tekstoj de kuratoroj, verkoreproduktaĵoj kaj fotoj pri la vivo de Wróblewski.

El la elsendo 27.11.2020. Legas Maciek kaj Barbara – 1′ 41″


---

# E_elsendo el la 27.11.2020

**Published:** 2020-11-27

**URL:** https://pola-retradio.org/2020/11/e_elsendo-el-la-27-11-2020/

**Categories:** Elsendoj

**Audio:** https://pola-retradio.org/wp-content/uploads/2020/11/RetRadio_27.11.2020_pt_1017.mp3

Podkasto: Ludu en nova fenestro | Elŝutu

La 1017-a E_elsendo el la 27.11.2020 ĉe www.pola-retradio.org

En nia hodiaŭa E-elsendo ni proponas Trarigardon de la E-Gazetaro, ĉi-foje koncentriĝante pri du elektronikaj periodaĵoj: la 109-a, novembra numero de la bulteno „Esperanto en Azio kaj Oceanio” kaj la 34-a, novembra numero „Ora Ĵurnalo” de la E-societo de Gotenburgo. La komencaj kulturtemaj informoj estas dediĉitaj al la komenciĝonta en la unuaj tagoj de decembro 2020 Pola Filmfestivalo en Seulo; al la daŭranta en Ljubljano, Slovenio ekspozicio populariganta la kreadon de Andrzej Wróblewski, pola pentristo, arthistoriisto kaj artkritikisto; al la nova konstanta ekspozicio pri la 19-jarcentaj „Afrikaj ekspedicioj, aziaj vojoj” en la varsovia Ŝtata Etnografia Muzeo. En la E-komunuma segmento ni informas pri la venontjara eldono de la Belartaj Konkursoj de UEA. Muzike akompanas nin kanzono „Nokt’ sen dormo” el la KD „Afrika kompilo” de Vinilkosmo kaj „Muzik’” de KORE el la KD „Tielas vivo”. La apudanta la elsendon reta foto prezentas eksponaĵon el la nova konstanta ekspozicio en la Etnografia Muzeo de Varsovio. En unuopaj rubrikoj de nia paĝo eblas daŭre konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003-a jaro. Portempe ili – pro teknikaj kialoj – ne povas esti aktualigataj. Tial la aktualajn ĉerpaĵojn – paralele aŭdeblajn kaj legeblajn bv. sekvi per filmetoj ĉe: https://www.youtube.com/channel/UCeJkbvDDmlwesPAl_GmPOEA . La tuta elsendo estas aŭdebla en jutubo ĉe la kanalo: Espero2009: https://www.youtube.com/results?q=pola+retradio&sp=CAI%253D I.a. pere en jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.


---

# El la E-Gazetaro_27.11.2020

**Published:** 2020-11-27

**URL:** https://pola-retradio.org/2020/11/el-la-e-gazetaro_27-11-2020/

**Categories:** Felietonoj

**Audio:** https://pola-retradio.org/wp-content/uploads/2021/02/bp_El-la-E_gazetaro_27.011.2020_1313.mp3, https://pola-retradio.org/wp-content/uploads/2021/02/bp_El-la-E_gazetaro_27.011.2020_1313.mp3?_=3

Hodiaŭ en nia trarigardo de la E-periodaĵoj mi koncentriĝu pri tiuj, kiuj aperas unuavice aŭ ekskluzive elektronikavoje. Kiam la lastan fojon mi parolis pri „Esperanto en Azio kaj Oceanio”, la bulteno de UEA-Komisiono pri Azia-Oceania E-Movado tiam ankoraŭ fizike mi tenis ĝin en la manoj. Verdire tiel okazas ankaŭ nun, sed ĉi-foje temas pri la elpreso de ĝia elektronika versio. En ĉi tiun numeron enkondukas „Malferme” kun la vortoj de la provizora redaktanto, Albert Stalin Garrido. Per sia felietono „La nepoj transprenos niajn heredaĵojn, sed ni unue bezonas heredontojn” li elstarigas pozitivaĵojn el la truda – pro pandemio – virtuala esperantumado. Kiel ekzemplon li prezentas la eblecon, ke 14 filipinaj esperantistaj junuloj povis partopreni la retan IJK-on. Kiel TEJO-aktivulo Albert Stalin Garrido tamen sincere konfesas, ke la junulara movado en ĉi tiu modoparto de fortas kaj ŝajne ne retorike li starigas i.a. la demandon en la speco: „Kiujn valorajn lecionojn ni lernis el la sukceso de virtuala agado kaj povos apliki, por ke ni povu trovi la nepojn, kiuj transprenos tion, kion ni komencis”. Kiel provizora redaktanto, Albert Stalin Garrido levas krome la demandon „kiel ni povas plibonigi la informadon ne nur per tiu ĉi bulteno, sed ankaŭ per aliaj kanaloj? Koncerne la unuan parton de la demando ŝajnas sufiĉe konstati, ke la informado tiurilata en la novembra numero de la bulteno estas kontentiga. Pere de enhavoriĉaj raportoj la leganto eksterazia kiel mi ricevas – eble ne kompletan, sed elĉerpan kaj ĝojigan alrigadon al tio, kio okazas en la fora de Eŭropo regiono. La vicsekretario de KAOEM, Ilia Dewi klare, sed lakone kaj sekretaristile informraportas pri la virtuala septembra renkontiĝo de KAOEM-anoj el Japanio, Koreio, Ĉinio, Vjetnamio, Indonezio, Uzbekio, Aŭstralio kaj Novzelando. Ni ekscias krome, ke laŭ la peto de la nuna prezidanto de KAOEM, Atushi Nishinaga la eksa gvidanto Inumaru Fumio memorigis la celon de la komisiona laboro. Temas pri starigo kaj stabiligo de memstaraj movadoj en aziaj kaj oceaniaj landoj, temas pri tio, ke la reciproka kunlaboro devas baziĝi sur komprenemo kaj toleremo pro la fakto, ke Azio kaj Oceanio ampleksas vastan kaj diverskulturan mondoparton. Sed ĉi tiu informraporto estas sole enkonduko al raportoj de reprezentantoj de unopaj landoj. Tre ampleksa kaj detala estas tiu el Filipinoj notinta la 7-jariĝon de Filipina E-Junularo. La jubileo fruktis per datrevena reta festo, trihora prelegserio en aŭgusto malfermita al esperantistoj en la tuta mondo. Ĝi ne elĉepis la aktivadojn, ĉar sammonate filipinaj esperantistoj partoprenis en la Foiro de la filipinaj lingvoj per serio de mallongaj prezentaĵoj al la internacia komunumo. La septembra enkonduka kaj senpega 8-hora kurso „Lingvo por Konektiĝi al la Mondo” fruktis per 33 realaj kursanoj, el inter kiuj eĉ 15 fariĝis novaj asociaj membroj. Sammonate okazis Virtuala Landa Asembleo de Filipina E-Junularo kaj en oktobro oni elektis ĝian estraron. Tiom el Filipinoj. Sekvaj raportoj – pli aŭ malpli ampleksoj – el Vjetnamio, Indonezio, Oceanio, Suda Koreio, Japanio, Irano kaj Barato donas buntan aligardon al la movado en la azia kaj oceania mondregiono. Apartan atenton mi tamen ŝatus doni aparte al la raporto el Irano, en kiu ni legas, ke – mi citu: „la movado en Irano jam montras brilajn atingojn de post la okazigo de la 7-a Irana E-Kongreso (IrEK-7) en aprilo 2020. En la monatoj post la kongreso, Irana E-Asocio (IrEA) iniciatis novajn agadkampojn precipe virtuale, kiuj montriĝis ege efikaj kaj rezultodonaj”. Oni atentigas, ke dank’ al subvencio de Heŝmet Faraĝi, la asocio ricevis la eblecon „realigi multajn planojn por plivigligi la movadon enlande kaj eksterlande en la internacia tereno – precipe per ekuzado de pagita Zoom-konto, kiu havigas senliman utiligadon de ĝi”. La raporto el Irano listigas multajn el la realigitaj jam projektoj celitaj al la esperantista publiko, sed anoncas krome oktobran retan seminaron por la irana publiko kun la prelegoj tradukitaj el Esperanto en la persan. Pri ĝi ni scias ankoraŭ nenion, sed ĵus venis la informo pri la novembra tri-taga retseminario, kunorganizita de Irana E-Asocio celita al iranaj studentoj, kunpartoprenita de e-istaj kompetentuloj, kiu fruktis per 100 studentoj aliĝintaj por la 22-sesia elementa E-kurso. Kompreneble pri ĝi pli amplekse ni esperas legi en laŭvica bulteno de la bulteno de UEA-Komisiono pri Azia-Oceania E-Movado. Mi kaptas la okazon danki al la prezidanto de KAOEM, Atushi Nishinaga pro la sendo de la informoj pri la reta versio de la bulteno. Alian karakteron havas „Ora Ĵurnalo”, magazino por kulturo kaj plezuro de E-Societo de Gotenburgo. Pri ĝia ekzisto ni eksciis de Inga Johansson, kiu apendice sendis al ni la oktobran numeron, sed… sed jam la numero novembra. Interesa kaj varia, stampita de la aparta esprimetoso de ĉiu el la aŭtoroj verkantaj por la „Ora Ĵurnalo”. „Espeporko meditas” de unu el la redaktantoj Siv Burell sprite kondukas al la enhavo de la 33-paĝa numero. Malgraŭ mia vizito en Gotenburgo okaze de la 88-a UK mi ne tuj rekonis unu el la plej malnovaj domoj de la urbo, kiu aperas kovrilpaĝe. Des pli volonte mi legis pri ĝi, kvankam viziti ĝin pro la pandemio certe ne eblos ankoraŭ dum kelka almenaŭ tempo. Do estas iom nostalgie ĉarme legi, ke eblas en ĝi butikumi en malnovstila nutraĵvendejo kaj spekti i.a. vitraĵfaristojn laborantajn k.s. Al historio oni ligas informante pri la tradiciaj en Gotenburgo Gustav-Adolf-tortetoj, omaĝe al la reĝo-fondinto de la urbo, kiujn oni frandas en la datreveno de lia morto. Al la nuntempo ligas interesa informo kiel gotenburganoj batalas kontraŭ la nereagema je publikaj plendoj urba administracio – ja kun ĝia portempa aprobo – metante leterkeston kun plendoj pri la urbo en lokoj malfacile atingeblaj kiel en la urbadoma kanalo. Sed ne temas nur pri iom anekdotecaj aferoj. Ĉu en multaj landoj oni aparte solenis la 24-an de oktobro kiel Tagon de UN-o? El „Ora Ĵunalo” ni ekscias, kiel tio okazis en Gotenburgo en la preĝejo de Brunsnsbo, al kiu datrevena evento kontribuis ankaŭ esperantistoj. Al la esperantista kontribuo al la tago apartenas ankaŭ esperantigo de la balado pri „Blua vaska ĉap’ – mi dirus „Blua UN-bireto” omaĝe al soldatoj, kiuj partoprenas UN-ajn Pacmisiojn ekstelande. Sed Unuiĝintaj Nacioj aperas en la novembra „Ora Ĵurnalo” kiel temo ankaŭ okaze de la Pacpremio 2020. Plaĉas al mi la rememorigo pri Pacpremio Dag Hammarskjöld en 1961 kaj traduko de tri liaj poemoj, el kiuj mi citu nur unu: „Daŭre demandanta mi jam estos ĉe la celo, kie la vivo sonoras – klara simpla tono en la silento.” Eble malmultaj memoras Dag Hammarskjöld, iaman Ĝenerala Sekretario de UN. Mi trovis la rememoron pri li en „Ora Ĵurnalo” atentinda. Pri la memoro kaj ĝia riĉiga rolo interese felietonas Lenke Szasz el Rumanio, dum alitonan nostalgian tonon liveras Harriet Lindskog en sia retrorigarda kontribuo pri flavoranĝaj relbusoj, rolantaj kiel trajnetoj en ŝia infanaĝo. La rememorojn alispecajn dividas ĉi-numere Inga Johansson skribante pri siaj kontaktoj kun Marjrie Boulton kaj citante ŝiajn enskribaĵon el sia gastlibro. En novembra numero „Ora Ĵurnalo” donas la atenton krome al la nuntempe vivanta sveda verkisto Sten Johansson. Jen atentigante pri lia originala romano „Sesdek ok”, jen memorigante lian E-tradukon de la sveda novelo de Hjalmar Söderberg „Hundo sen mastro”. Sed literaturo aperas krome en la formo de la citita poemo de Ludwig Zamenhof „Pluvo” , en „Aŭtunaj hajkoj”, en la kanzontekstoj de „Dek ses tunojn” de Oliver Tzaut kaj de „Liberec’, tradukita de Ĵomart kaj Nataŝa. Aferkerne pri muziko, prefere aparta instrumento „ŝlosila harpo”, interese verkis Lasse Granat. Laŭ la redakcio eblus traduki la instrumentonomon kiel klavviolonon, sed mi mem per gugla tradukilo trovis ĝuste el la sveda en la polan la tradukon „ŝlosila harpo”. Ne ĉiujn legindaĵojn de la „Ora Ĵurnalo” mi menciis, ĉiujn kun intereso mi legis nun rekomendante al vi ĉiuj, gesinjoroj la retan „Ora Ĵurnalon” de E-Societo en Gotenburgo, kiu aperas de tri jaroj. La raporto kun fotoj pri la porokaza pikniko en la loka parko aperas en la numero, kiu jubileokaze memorigas la antaŭajn novembrajn kovrilojn de la periodaĵo. Mi jam kun scivolo atendas la kristaskan numeron. Formetante la novembran numeron de „Ora Ĵurnalo” mi elektis por la adiaŭo unu el la kvar aŭtunaj hajkoj aperintaj en la numero, tiun de Kikaku: Aŭtuna luno – Sur mia kana mato Kuŝas ombro de pino.

El la elsendo 27.11.2020. Legas Barbara – 13′ 13″


---

# E_elsendo el la 01.12.2020

**Published:** 2020-12-01

**URL:** https://pola-retradio.org/2020/12/e_elsendo-el-la-01-12-2020/

**Categories:** Elsendoj

**Audio:** https://pola-retradio.org/wp-content/uploads/2020/12/RetRadio_01.12.2020_wt_2018.mp3

Podkasto: Ludu en nova fenestro | Elŝutu

La 1018-a E_elsendo el la 01.12.2020 ĉe www.pola-retradio.org

Hodiaŭ antaŭ nia mikrofono gastas nia redakcia kolego, d-ro Maciej Jaskot dividante kun ni la informojn pri sia E-fulmkurso en la Eŭropa Kolegio en la apudvarsovia Natolin. Al la nunjara Kristnasko referencas niaj aktualaĵoj informante pri kandelvenda karitata kampanjo de Caritas Polska favore al infanoj, pri nutraĵkolektado okazinta fine de novembro ankaŭ cele Kristnaskon. En novembro finiĝis en nord-orienta Pollando ringumado de birdoj. Tio estas la sekva informo post kiu venas mallonga kronvirusa kroniko. Nia scienca temo rilatas al la proksimiĝanta al la fino eksperimento Borexino kaj ĝiaj rezultoj. Muzike akompanas nin fragmente la malnova kanzono „Suno sunu” el la albumo „JoMo friponas’ eldonita de Vinilkosmo. La interreta foto ĉe nia programinformo rilatas al la finiĝinta ringuma birdokampanjo ĉe la akvoreceptaklo Siemianówka. En unuopaj rubrikoj de nia paĝo eblas daŭre konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003-a jaro. Portempe – pro teknikaj kialoj – ili ne povas esti aktualigataj. Tial la aktualajn ĉerpaĵojn – paralele aŭdeblajn kaj legeblajn bv. sekvi per filmetoj ĉe: https://www.youtube.com/channel/UCeJkbvDDmlwesPAl_GmPOEA . La tuta elsendo estas aŭdebla en jutubo ĉe la kanalo: Espero2009: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.


---

# La festokaza karitata kampanjo de Caritas

**Published:** 2020-12-01

**URL:** https://pola-retradio.org/2020/12/la-festokaza-karitata-kampanjo-de-caritas/

**Categories:** Novaĵoj

**Audio:** https://pola-retradio.org/wp-content/uploads/2021/01/w_msz_Karitata-kandelvendo_024.mp3, https://pola-retradio.org/wp-content/uploads/2021/01/w_msz_Karitata-kandelvendo_024.mp3?_=4

Caritas Polska distribuos du milionojn da kandeloj kiel ornamon de la Kristnaskaj Sanktvesperaj Tabloj. La akiritaj tiuvoje rimedoj servos por la financado de nutraĵoj, somera ripozo, stipendioj, rekapabligado kaj kuracado de infanoj. Ĉiuj 10 groŝoj pro la vendo de unuopa kandelo estos destinitaj por helpi infanojn en la Proksima Oriento, kiuj suferas pro militkonfliktoj. La patrono de la kamanjo estas Pola Radio. La Sanktvespera Helpokampanjo por Infanoj estas la plej malnova kampanjo de Caritas Polska kreiĝinta en 1994. La kandeloj estas distribuataj en paroĥoj kaj diocezaj Caritas-centroj. La alia Kristnaskokaza kampanjo realigata de Caritas Polska kune kun la varsovia urbogardistaro estas „Iom da varmo por senhejmuloj”. Realigata de kvin jaroj kampanjo konsistas en liverado de varmaj manĝoj, plejdoj, ŝtrumpoj kaj dormosakoj al senhejmuloj vivantaj ekster sociaj rifuĝejoj kaj tranoktejoj.

El la elsendo 01.12.2020. Legas Milada – 0′ 24″


---

# La nunjara birdoringumado finiĝis

**Published:** 2020-12-01

**URL:** https://pola-retradio.org/2020/12/la-nunjara-birdoringumado-finigis/

**Categories:** Novaĵoj

**Audio:** https://pola-retradio.org/wp-content/uploads/2021/01/w_msz_Birdoringumado-finigis_02.mp3, https://pola-retradio.org/wp-content/uploads/2021/01/w_msz_Birdoringumado-finigis_02.mp3?_=5

Rande de Białowieża-praarbaro (la nord-orienta Pollando) finiĝis la kampanjo dum kiu identigajn ringojn ricevis pli ol 10,6 mil birdoj. Temas pri flamkardeloj, ruĝgorĝuloj, ĉifĉafoj, grandparuoj, sed ankaŭ pegoj, strigoj aŭ bluvostuloj. La ringuma kampanjo okazanta apud la Akvoreceptaklo Siemianówka daŭras ekde 2002 kaj partoprenas ĝin ankaŭ ornitologoj kaj studentoj el la Bjalistoka Universitato. La nunjara kampanjo daŭris ekde aŭgusto. En ĝia daŭro la birdoj estis kaptataj pere de diversspecaj retoj kaj tuneloj dislokitaj ĉe konektejoj de la akvoreceptaklo kaj tero, en arbustoj kaj sur terenoj surkreskitaj de fragmito. Dum la ringuma kampanjo oni signis la birdospecion, la staton de la birdo inkluzive de ĝia grasohisto, kio tradukiĝas al la kolektitaj energiprovizoj. Estis kolektitaj krome la biometraj donitaĵoj kaj notita la birdopezo post kio birdoj estis liberigataj. Ĉiuj esplordonitaĵoj trafis al la Ornitologia Stacio de la Muzeo kaj Instituto pri Zoologio de la Pola Sciencakademio en Gdansko. En la ringuma kampanjo krom ornitologoj kaj studentoj partoprenas ĉiam pli da volontuloj. Oni planas venontjare komenci la kampanjon jam printempe por ricevi pli plenan bildon pri tio, kiuj birdoj kaj kiam alflugas al la Akvoreceptaklo Siemianówka.

El la elsendo 01.12.2020. Legas Milada – 2′


---

# La Festokaza Nutraĵkolektado

**Published:** 2020-12-01

**URL:** https://pola-retradio.org/2020/12/la-festokaza-nutrajkolektado/

**Categories:** Novaĵoj

**Audio:** https://pola-retradio.org/wp-content/uploads/2021/01/w_mj_Novembra-porfesta-nutrajkolektado_0110.mp3, https://pola-retradio.org/wp-content/uploads/2021/01/w_mj_Novembra-porfesta-nutrajkolektado_0110.mp3?_=6

„Kristnasko digna kaj ne nutraĵmanka” estas la devizo de la nunjara Festokaza Nutraĵkvestato, okazinta inter la 23-a kaj la 28-a de novembro. Nunjare pro la pandemio la kampanjon ne partoprenis volontuloj, sed tradicie klientoj povis provizi per krome aĉetitaj nutraĵproduktoj korbojn situigitajn ĉe la vendejkasoj de du mil vendejoj en la tuta lando. Nunjare aldone funkcias karitata reta vendejo, en kiu eblas aĉeti virtualajn produktojn. La kolektita tiel mono servas por aĉeto de nutraĵoj por personoj en malfacila ekonomie vivsituacio. Laŭ la Ĉefa Statistika Oficejo ĉirkaŭ 1 miliono 600 mil personoj vivas en Pollando en ekstrema mizero disponante pri malpli ol 600 zlotoj monate, ĉiutage frontante la dilemon ĉu pagi fakturojn, aĉeti medikamentojn aŭ nutraĵojn. Pasintjare kadre de la Festokaza Nutraĵkvestado oni kolektis por personoj bezonantaj 708 tunojn da nutraĵoj. La kampanjon la 24-an fojon organizas Federacio de la Polaj Nutraĵbankoj.

El la elsendo 01.12.2020. Legas Maciek – 1′ 10″


---

# Eksperimento Borexino

**Published:** 2020-12-01

**URL:** https://pola-retradio.org/2020/12/eksperimento-borexino/

**Categories:** Sciencaj informoj

**Audio:** https://pola-retradio.org/wp-content/uploads/2021/01/sc_bp_La-eksperimento-Borexino_0227.mp3, https://pola-retradio.org/wp-content/uploads/2021/01/sc_bp_La-eksperimento-Borexino_0227.mp3?_=7

La proksimiĝanta al la fino eksperimento Borexino malkaŝis la misteron de tio, kiel la Suno produktas energion. La sunenergion sur la Tero ni dankŝuldas al la okazanta sur la Suno nuklea fuzio. En ĝia sekvo la nukleoj de la plej leĝera elemento, hidrogeno kunfanndiĝas kreante la nukleon de elemento pli peza, heliumo ĉeokaze liberigante partiklojn kun granda energio. Tiu fuzio sur la Suno povas okazi dumaniere. Dum la ciklo PP (protono-protono) kreiĝas 99 procentoj de la suna energio. La alia ebleco estas la tiel nomata ciklo CNO, en kies sekvo heliumo povas kreiĝi en la ĉeesto de aliaj elementoj – karbono, azoto kaj oksigeno, kiuj rolas kiel kataliziloj. En la eksperimento Borexino, kiun partoprenis ankaŭ polaj sciencistoj el la krakova Jagelona Universitato, la unuan fojon estis registritaj la sunaj neŭtrinoj el la ciklo CNO. La rezultojn de la internaciaj esploroj publikigis la periodaĵo „Nature”. Tiu eksterordinare malfacila por efektivigo kaj kun grandega signifo astrofizika mezuro fermas fascinan esplorĉapitron, kies komenco radikas en la 30-aj jaroj de la pasinta jarcento. La esploroj ebligas pli bone kompreni la mekanismon de energigenerado en la steloj multe pli grandaj ol la Suno, ĉar en ili la ciklo CNO konsisitigas dominan energifonton. Sciencistoj partoprenantaj la eksperimenton Borexino akiris empirian konfirmon pri la ĉefa procezo okazanta en la hidrogena fuelo en la Universo. Ebligis tion la inaŭgurita en la 60-aj jaroj de la pasinta jarcento evoluo de la neŭtrina astronomio kaj spektaklecaj sukcesoj pri fiziko de la Suno kaj pri fiziko de elementaj partikloj.

El la elsendo 01.12.2020. Legas Barbara – 2′ 27″


---

# Manuskriptoj de Papusza en Vojevodia Biblioteko de Gorzów

**Published:** 2020-12-05

**URL:** https://pola-retradio.org/2020/12/manuskriptoj-de-papusza-en-vojevodia-biblioteko-de-gorzow/

**Categories:** Kulturkroniko

**Audio:** https://pola-retradio.org/wp-content/uploads/2020/12/kk_mj_bp_Manuskriptoj-de-cigana-poetino-en-Gorzów_0145.mp3, https://pola-retradio.org/wp-content/uploads/2020/12/kk_mj_bp_Manuskriptoj-de-cigana-poetino-en-Gorzów_0145.mp3?_=8

Manuskriptoj de cigana poetino Bronisława Wajs, konata kiel Papusza estis ĵus transdonitaj al la Vojevodia kaj Urba Biblioteko de Gorzów Wielkopolski (la okcidenta Pollando), kie ili estas dume ekspoziciataj por la publiko. Estonte ili servos al sciencistoj kaj esplorantoj de ŝia kreado por novaj prilaboroj koncerne ŝian artan postlasaĵon. Temas pri preskaŭ 200-paĝa taglibro kaj ĉirkaŭ 130 diversspecaj leteroj, kovertoj kaj bildkartoj el la 40-aj/50-aj jaroj de la pasinta jarcento. Papusza estas agnoskita la plej elstara cigana poetino, plene originala kaj imitanta neniun. Siajn pensojn kaj travivaĵojn ŝi vortumadis en unika, propra por si maniero. Por siaj poeziaĵoj ŝi ĉerpis inspiron el la naturo kaj el la sopiro al juneco kaj moviĝema, veturilara cigana vivmaniero. Ŝian poezian talenton malkovris Jerzy Ficowski, poeto kaj ciganologo dum la komuna kun ciganoj veturilstila vivo fine de la kvardekaj jaroj de la 20-a jarcento. La kreado de Papuszo aperis en tri volumetoj „Kantoj de Papusza” (1956), „Kantoj eldiritaj” (1973) kaj postmorte en „Arbaro, patro mia” (1990). En Gorzów Wielkopolskie, kie ŝi loĝis ekde 1954 troviĝas i.a. ŝia publika monumento el 2007.

El la elsendo 05.12.2020. Legas Maciek kaj Barbara –  01’45”


---

# Dokumenta Filmo pri Kalwaria Zebrzydowska

**Published:** 2020-12-05

**URL:** https://pola-retradio.org/2020/12/dokumenta-filmo-pri-kalwaria-zebrzydowska/

**Categories:** Kulturkroniko

**Audio:** https://pola-retradio.org/wp-content/uploads/2020/12/kk_mj_Dokumenta-filmo-pri-Kalwaria-Zebrzydowska_0156.mp3, https://pola-retradio.org/wp-content/uploads/2020/12/kk_mj_Dokumenta-filmo-pri-Kalwaria-Zebrzydowska_0156.mp3?_=9

La 53-minuta dokumenta filmo pri la fama pola sanktejo en Kalwaria Zebrzydowska, titolita „Pola Jerusalemo” baldaŭ estos rigardebla en televido kaj en la Interreto. Sur DVD-disko ĝi estas krome senpage akirebla en la urbooficejo de Kalwaria Zebrzydowska. Tiu ĉi loko, loganta ĉiujare du milionojn da pilgrimantoj estas la plej grava vivoverko de la vivinta lime de la 16-a kaj 17-a jarcentoj Mikołaj Zebrzydowski, vojevodo de Krakovo, granda reĝa marŝalo kaj marŝalo de la Ĉefa Reĝa Tribunalo. En 1602 li subskribis la fondoakton de klostro en ĉi tiu loko, al kiu li venigis bernardenojn. Tio estis la unua ĝermo de la pola pilgrimejo, kiu ekde la komenco ĝuis grandegan popularecon. 15 jarojn poste Zebrzydowski lokalizis ĉi tie urbon, Kalwaria Zebrzydowska (Kalvario de Zebrzydowski). La filmo koncentriĝas pri la vivo de la sanktej- kaj urbofondinto, al la spektanto liverante samtempe fascinan vojaĝon tra la 17-jarcenta historio de Pollando ĝis nuntempo. La filmo prezentas do ankaŭ la plej gravajn eventojn, kiuj okazas nun en la „Pola Jerusalemo”. I.a. temas pri la Paskokaza rekreado de Pasiono, por kiu venas centoj da miloj da pilgrimantoj. Per la nuntempaj filmkadroj de Jerusalemo, arkivaĵoj kaj pentraĵoj la filmo reliefigas similecojn inter ambaŭ urboj ne nur se temas pri topografio, sed ankaŭ la spirita dimensio de la du lokoj. La filmo kreiĝis kadre de la projekto „Zebrzydowski 2020”. Krom la filmo estis verkita monografio de Mikołaj Zebrzydowski kaj estis eldonita kopio de medalo kun lia bildo emisiita en 1601.

El la elsendo 05.12.2020. Legas Maciek – 01’56”


---

# Reta Platformo de la Pola Muziko

**Published:** 2020-12-05

**URL:** https://pola-retradio.org/2020/12/reta-platformo-de-la-pola-muziko/

**Categories:** Kulturkroniko

**Audio:** https://pola-retradio.org/wp-content/uploads/2020/12/kk_mj_Reta-platformo-de-la-pola-muziko_0106.mp3, https://pola-retradio.org/wp-content/uploads/2020/12/kk_mj_Reta-platformo-de-la-pola-muziko_0106.mp3?_=10

Kadre de la programo Heredaĵo de Pola Muziko, kiu celas forigi plurgeneraciajn neglektojn, kies sekvo estas foresto de pola muziko en la konscio de plenumantoj kaj publiko en la mondo kreiĝis reta platformo pri la pola muziko. Ĝi estis la unua elektronika centro de kompletaj kaj sistemigitaj konoj pri elektitaj kreantoj, daŭre kompletigata. Por la komenco estis pretigitaj informdosieroj pri tiaj komponistoj kiel i.a. Ignacy Feliks Dobrzyński, Franciszek Lessel, Józef Krogulski, Franciszek Mirecki, Maria Szymanowska. Krome temas pri komponistoj pli bone konataj al la publiko, sed pri kiuj ne estas troveblaj kompletaj informprilaboroj: Mieczysław Karłowicz, Stanisław Moniuszko kaj Juliusz Zarębski. La reta platformo enhavas i.a. biogramojn de ĉiu el la komponistoj prilaboritajn en maniero ampleksa kaj mallongigita, kompletajn katalogojn de iliaj verkoj, ikonografion. (www.portalmuzykipolskiej.pl)

El la elsendo 05.12.2020. Legas Maciek – 01’06”


---

# E_elsendo el la 05.12.2020

**Published:** 2020-12-05

**URL:** https://pola-retradio.org/2020/12/e_elsendo-el-la-05-12-2020/

**Categories:** Elsendoj

**Audio:** https://pola-retradio.org/wp-content/uploads/2020/12/RetRadio_05.12.2020_sob_1018.mp3

Podkasto: Ludu en nova fenestro | Elŝutu

La 1019-a E_elsendo el la 05.12.2020 ĉe www.pola-retradio.org

En nia hodiaŭa E-elsendo ni memorigas arkivan felietonon pri  Srebrna Góra (Arĝenta Monto) en Pollando. La kulturkronikaj informoj rilatas al reta platformo de la pola muziko ( www.portalmuzykipolskiej.pl ); al la cigana poetino Papusza, kies manuskriptoj troviĝas nun en la Vojevodia Biblioteko de Gorzów Wielkopolski; al dokumenta filmo pri pola pilgrimloko Kalwaria Zebrzydowska. En la E-komunuma segmento ni prezentas aktualaĵon pri la periodaĵo „Esperantologio / Esperanto Studies” reference al la GK de UEA. En la fino aŭdiĝas leterkesta programero. Muzike akompanas nin Les Petits Chanteurs de Meaux, kiuj kantas E-lingve „Himnon de la Tero” kaj Ĵomart kaj Nataŝa, kiujn ni aŭdas en fragmento de ilia fama „Valso por amikoj”. La apudanta la programinformon foto prezentas flugilperspektive la faman polan pilgrimejon Kalwaria Zebrzydowska reference al unu el la kulturkronikaj informoj. En unuopaj rubrikoj de nia paĝo eblas daŭre konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003-a jaro. Portempe ili – pro teknikaj kialoj – ne povas esti aktualigataj. Tial la aktualajn ĉerpaĵojn – paralele aŭdeblajn kaj legeblajn bv. sekvi per filmetoj ĉe: https://www.youtube.com/channel/UCeJkbvDDmlwesPAl_GmPOEA . La tuta elsendo estas aŭdebla en jutubo ĉe la kanalo: Espero2009: https://www.youtube.com/results?q=pola+retradio&sp=CAI%253D I.a. pere en jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.


---

# Interparolo kun Przemek Wierzbowski

**Published:** 2020-12-08

**URL:** https://pola-retradio.org/2020/12/interparolo-kun-przemek-wierzbowski-2/

**Categories:** Antaŭ la mikrofono

**Audio:** https://pola-retradio.org/wp-content/uploads/2021/04/bp_kun-Przemek-Wierzbowski_Zamenhof-tagoj-2020-en-Bjalistoko_1044.mp3, https://pola-retradio.org/wp-content/uploads/2021/04/bp_kun-Przemek-Wierzbowski_Zamenhof-tagoj-2020-en-Bjalistoko_1044.mp3?_=11

Hodiaŭ ni gastigas antaŭ nia mikrofono la prezidanton de la Bjalistoka E-Societo Przemek Wierzbowsk i, antaŭtage de la semajnfinaj Zamenhof-Tagoj en Bjalistoko.

El la elsendo 08.12.2020 – 10′ 44″


---

# Maskoimporto

**Published:** 2020-12-08

**URL:** https://pola-retradio.org/2020/12/maskoimporto/

**Categories:** Novaĵoj

**Audio:** https://pola-retradio.org/wp-content/uploads/2021/01/w_mj_Protektaj-maskoj-por-la-Unio_0146.mp3, https://pola-retradio.org/wp-content/uploads/2021/01/w_mj_Protektaj-maskoj-por-la-Unio_0146.mp3?_=12

Por kontraŭbatali la disvastiĝon de Kovim-19 en la tuta mondo oni aplikas – laŭ diversaj kriterioj – la protektomaskojn, sekve multloke kreskis bezonateco je ili kaj ilia importo. Kun la donitaĵoj el la unua duono de la 2019-a jaro kaj la sama periodo de 2020 la importovaloro de vizaĝmaskoj al la Eŭropa Unio signife kreskis. Dum la unuaj 6 monatoj de 2019 al la Unio oni importis protektajn maskojn kun la valoro de 800 milionoj da eŭroj. En la unua duono de 2020 la importovaloro de protektomaskoj superis 14 miliardojn da eŭroj. Temas pri kresko 1800-procenta. Plej multajn maskojn importis la uniaj landoj kun la plej multnombra loĝantaro, tamen analizante la valoron de la importo je unu loĝanto videbliĝas diferencoj inter la unuopaj landoj. Plej multajn maskojn kalkulite je unu loĝanto importis Luksemburgo lige kun ties politiko pri landa maskodistribuado. La valoro de la importitaj maskoj pokape egalis al 121 eŭroj. La valoro de la maskoimporto de Belgio, Germanio kaj Francio je unu loĝanto superis 50 eŭrojn. La importovaloro de maskoj al Kipro, Pollando, Svedio, Kroatio, Greklando kaj Bulgario ne superis 10 eŭrojn je unu loĝanto. La ĉefa liveranto de vizaĝmaskoj al la Unio estis Ĉinio. En la unua duono de la 2020-a jaro la Unio aĉetis en Ĉinio eĉ 92 procentojn de ĉiuj vizaĝmaskoj, je 30 procentoj pli ol en la unua duono de la 2019-a jaro.

El la elsendo 08.12.2020. Legas Maciek – 1′ 46″


---

# Novaj malkovroj – surrokaj pentraĵoj en Kolombio

**Published:** 2020-12-08

**URL:** https://pola-retradio.org/2020/12/novaj-malkovroj-surrokaj-pentrajoj-en-kolombio/

**Categories:** Sciencaj informoj

**Audio:** https://pola-retradio.org/wp-content/uploads/2021/01/sc_Prahistoriaj-surrokaj-desegnajoj-en-Kolombio_0158.mp3, https://pola-retradio.org/wp-content/uploads/2021/01/sc_Prahistoriaj-surrokaj-desegnajoj-en-Kolombio_0158.mp3?_=13

En la plej granda nacia parko de Kolombio, Serranía de Chiribiquete estis malkovrita unu el la plej superbaj kolektoj de la surroka arto. La origina loĝantaro de la regiono eternigis sur la surrokaj pentraĵoj animalojn delonge formortintajn. La esplorojn pri la almenaŭ 12 mil 500 jara artverko troviĝanta en tre malfacile atingebla regiono de Kolombio inaŭguris jam pasintjare brita-kolombia sciencista kolektivo. Nur nun la informo estis publikigita. Por atingi lokon, konatan al la loka loĝantaro, necesis duhora aŭtorveturo kaj 4-hora traiĝado tra ĝangalo. En tri rifuĝejoj en la klifo etendiĝanta je 12 kilometroj estis retrovitaj dekoj da miloj da desegnaĵoj de homaj kaj animalaj figuroj, kiuj estis kreataj dum centoj kaj eble eĉ milioj da jaroj. Inter ili estas mastodontoj, paleolamoj, formortintaj prauloj de ĉevalo, testudoj, fiŝoj, lacertoj, birdoj kaj homoj. La trovaĵo difinita kiel la Siksta Kapelo de la antikva Amazonio estis malkovrita sur la tereno de Serranía de la Lindosa, kie jam pli frue estis renkontitaj ekzemploj de la surroka arto. Ne estas sciate, kian signifon havis la okraj pentraĵoj. La pentraĵoj troviĝas en tre bona stato. La plej riĉa kolekto de desegnaĵoj konsistanta el tri paneloj kun miloj da homoj, animaloj, polmospuroj kaj geometraj figuroj troviĝas en Cerro Azul.

El la elsendo 08.12.2020. Legas Barbara – 1′ 58″


---

# E_elsendo el la 08.12.2020

**Published:** 2020-12-09

**URL:** https://pola-retradio.org/2020/12/e_elsendo-el-la-08-12-2020/

**Categories:** Elsendoj

**Audio:** https://pola-retradio.org/wp-content/uploads/2020/12/RetRadio_08.12.2020_wt_1020_b.mp3

Podkasto: Ludu en nova fenestro | Elŝutu

La 1020-a E_elsendo el la 08.12.2020 ĉe www.pola-retradio.org

Hodiaŭ ni gastigas antaŭ nia mikrofono la prezidanton de la Bjalistoka E-Societo Przemek Wierzbowski, antaŭtage de la semajnfinaj Zamenhof-Tagoj en Bjalistoko. Komence krom kronvirusa kroniko ligita kun la vakcinoj kontraŭ Kovim-19 en iuj eŭropaj landoj ni prezentas aktualaĵojn pri la importado de vizaĝmaskoj kaj pri la malkreskanta laboroferto pro pandemio sur la eŭropuniaj merkatoj. Nia sciencbultena temo estas dediĉita al la malkovroj de pramalnovaj surrokaj pentraĵoj en Kolombio. Muzike akompanas nin fragmente kanzono el la KD eldonita okaze de la Adelajda UK „Unu voĉ’”. La interreta foto ĉe nia programinformo prezentas fragmenton de la surrokaj prahistoriaj bildoj malkovritaj en Amazonio. En unuopaj rubrikoj de nia paĝo eblas daŭre konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003-a jaro. Portempe – pro teknikaj kialoj – ili ne povas esti aktualigataj. Tial la aktualajn ĉerpaĵojn – paralele aŭdeblajn kaj legeblajn bv. sekvi per filmetoj ĉe: https://www.youtube.com/channel/UCeJkbvDDmlwesPAl_GmPOEA . La tuta elsendo estas aŭdebla en jutubo ĉe la kanalo: Espero2009: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.


---

# E_elsendo el la 11.12.2020

**Published:** 2020-12-11

**URL:** https://pola-retradio.org/2020/12/e_elsendo-el-la-11-12-2020/

**Categories:** Elsendoj

**Audio:** https://pola-retradio.org/wp-content/uploads/2020/12/RetRadio_11.12.2020_pt_1021.mp3

Podkasto: Ludu en nova fenestro | Elŝutu

La 1021-a E_elsendo el la 11.12.2020 ĉe www.pola-retradio.org

En nia hodiaŭa E-elsendo ni prezentas la laŭvican felietonon pri Koninda Polo, verdire konindaj poloj kaj ilia arkeologia laboro en Egiptio, aparte en la kunteksto de la retrovita de ili kaj rekonstruita Templo de Hatŝepsut. Niaj komencaj kulturkronikaj informoj rilatas al la nunjara konkurseldono por la plej bela kristnaska kripeto en Krakovo, kiu okazas jam de 78 jaroj. La alia rilatas al la portempe ekspoziciata en la Nacia Muzeo en Vroclavo (el la loka Arkidioceza Muzeo) elstara tolaĵo de Lucas Cranach Aĝa „Madono sub abioj”. En la E-komunuma segmento ni referencas al speciala mesaĝo de UEA lige kun la pasinta hieraŭ Tago de la Homaj Rajtoj. Krome ni prezentas soninformon de Przemek Wierzbowski el Bjalistoka E-Societo pri ĝia plej nova, jam realigata internacia projekto. En la fino ni proponas mallongan leterkestan renkontiĝon. Ni aŭdas fragmente la kanzonon de Merlin „Alia mondo”. La apudanta la programinformon foto prezentas la malkovritan de polaj arkeologoj faman Templon de Hatŝepsut en Egiptio. En unuopaj rubrikoj de nia paĝo eblas daŭre konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003-a jaro. Portempe ili – pro teknikaj kialoj – ne povas esti aktualigataj. Tial la aktualajn ĉerpaĵojn – paralele aŭdeblajn kaj legeblajn bv. sekvi per filmetoj ĉe: https://www.youtube.com/channel/UCeJkbvDDmlwesPAl_GmPOEA . La tuta elsendo estas aŭdebla en jutubo ĉe la kanalo: Espero2009: https://www.youtube.com/results?q=pola+retradio&sp=CAI%253D I.a. pere en jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.


---

# Madono sub abioj de Cranach en la Nacia Muzeo de Vroclavo

**Published:** 2020-12-11

**URL:** https://pola-retradio.org/2020/12/madono-sub-abioj-de-cranach-en-la-nacia-muzeo-de-vroclavo/

**Categories:** Kulturkroniko

**Audio:** https://pola-retradio.org/wp-content/uploads/2021/01/kk_mj_bp_Madono-sub-abioj-de-Cranach-en-Nacia-Muzeo-de-Vroclavo_0122.mp3, https://pola-retradio.org/wp-content/uploads/2021/01/kk_mj_bp_Madono-sub-abioj-de-Cranach-en-Nacia-Muzeo-de-Vroclavo_0122.mp3?_=14

Ĝis la 31-a de marto 2021 en la Nacia Muzeo de Vroclavo estis planita publika prezento de la tolaĵo „Madono sub abioj” de Lucas Cranach Aĝa. Ĝi estis pruntita el la loka Arkidioceza Muzeo por tempo de la rekonstruo de tiu ĉi lasta. La verko perdiĝinta en cirkonstancoj ligitaj kun la 2-a mondmilito revenis al Pollando en 2012. La tolaĵo „Madono sub abioj” el 1510 estas agnoskita unu el la plej bonaj pentraĵoj de la germana pentristo kaj unu el apartaj prezentoj de la Dipatrino kun Jesu-infaneto. Ĝi apartenas al la plej valoraj pentraĵoj en Pollando. Dum la konservistaj laboroj fine de la 2-a mondmilito ĝi estis ruze interŝanĝita kun bildokopio kaj forveturigta en 1948 al Germanio, kie ĝi estis vendita. En 1961 estis konstatita la fakto, ke germanaj konservistoj transdonits al Pollando bildofalsaĵon. Post la morto de la lasta posedanto de la tolaĵo ĝi estis transdonita al la svisa Eklezio. En 2012 ĝi revenis al Pollando, al la kolektoj de la vroclava Arkidioceza Muzeo.

El la elsendo 11.12.2020. Lagas Maciek kaj Barbara – 1′ 22″


---

# La 78-a Kokurso pri Kristnaskaj Kripetoj solvita

**Published:** 2020-12-11

**URL:** https://pola-retradio.org/2020/12/la-78-a-kokurso-pri-kristnaskaj-kripetoj-solvita/

**Categories:** Kulturkroniko

**Audio:** https://pola-retradio.org/wp-content/uploads/2021/01/kk_mj_bp_La-Kristnaskaj-Kripetoj-2020_0136.mp3, https://pola-retradio.org/wp-content/uploads/2021/01/kk_mj_bp_La-Kristnaskaj-Kripetoj-2020_0136.mp3?_=15

La ĵurio de la 78-a Konkurso pri la Kristnaskaj Kripetoj en Krakovo pritaksis entute 80 artverkojn de la jam spertaj kreantoj kiel ankaŭ de infanoj, junuloj kaj plenkreskuloj. La nomoj de la laŭretoj rivalantaj en diversaj kategorioj estis anoncitaj lastdimanĉe en la interreto. La tuta aranĝo pro la pademio okazis en virtuala kadro. Ĉiu konkursaĵo estis konsiderita laŭ la vidpunkto etnografia, historia, arta, kulturhereda. La krakovaj kripetaj prezentas la Sanktan Familion enkomponitan en la karakterizajn arkitekturajn elementojn de la malnova pola ĉefurbo, ĝia nuntempa historio kaj kultura bunto. Plej ofte kiel modelon ili konsideras krakovajn preĝejojn, la frontonon de Maria-baziliko, turojn kaj kupolojn de la katedralo sur Wawel-altaĵo. Krom la Sankta Familio la tradiciaj herooj de la krakovaj kripetoj estas Lajkonik – tataro sur ĉevaleto, drako, hejnalludisto de Maria-Bazilio kaj urboloĝantoj. La krakova kripetfara tradicio de du jaroj troviĝas en Unesko-listo de nemateria kulturheredaĵo de la mondo. Kiel la unua subjekto el Pollando en ĉi tiu listo ĝi apudas i.a. la portugalan faduon, la meditereanean kuirarton, ĉinan kaligrafion kaj rumbon el Kubo.

El la elsendo 11.12.2020. Lagas Maciek kaj Barbara – 1′ 36″


---

# E_elsendo el la 15.12.2020

**Published:** 2020-12-15

**URL:** https://pola-retradio.org/2020/12/e_elsendo-el-la-15-12-2020/

**Categories:** Elsendoj

**Audio:** https://pola-retradio.org/wp-content/uploads/2020/12/RetRadio_15.12.2020_wt_1022.mp3

Podkasto: Ludu en nova fenestro | Elŝutu

La 1022-a E_elsendo el la 15.12.2020 ĉe www.pola-retradio.org

Nia hodiaŭa elsendo komenciĝas per kelka enpensiĝo pri la pasanta Zamenhof-Tago, la 161-a naskiĝdatreveno de la lingvokreinto. Ornamas ĝin originala interpreto de Ĵomart de la himno „La Espero”. Niaj komencaj aktualaĵoj informas pri 900 belorusaj studentoj, stipendiitoj de Nacia Agentejo de Studenta Interŝanĝo kaj pri alta pozicio de Pollando, kiel loko en kiu virinoj trovas bonajn ŝancojn por sia merkatista agado. Nia scienca temo koncernas ekzamenojn pri bezonoj de balbutemuloj, kiujn oni faris en kelkaj landoj, inkluzive de Pollando. Fine ni prezentas la 103-an fragmenton de la romano „Quo Vadis” de Henryk Sienkiewicz en la E-traduko de Lidia Zamenhof. La interreta foto ĉe nia programinformo prezentas medalon kun Ludoviko Zamenhof emisiitan lige kun la 100-jariĝo de Esperanto. En unuopaj rubrikoj de nia paĝo eblas daŭre konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003-a jaro. Portempe – pro teknikaj kialoj – ili ne povas esti aktualigataj. Tial la aktualajn ĉerpaĵojn – paralele aŭdeblajn kaj legeblajn bv. sekvi per filmetoj ĉe: https://www.youtube.com/channel/UCeJkbvDDmlwesPAl_GmPOEA . La tuta elsendo estas aŭdebla en jutubo ĉe la kanalo: Espero2009: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.


---

# Kiel komuniki kun balbutemuloj

**Published:** 2020-12-15

**URL:** https://pola-retradio.org/2020/12/kiel-komuniki-kun-balbutemuloj/

**Categories:** Sciencaj informoj

**Audio:** https://pola-retradio.org/wp-content/uploads/2021/01/sc_bp_Plurlandaj-esploroj-pri-balbutemuloj_0142.mp3, https://pola-retradio.org/wp-content/uploads/2021/01/sc_bp_Plurlandaj-esploroj-pri-balbutemuloj_0142.mp3?_=16

La esplorrezultoj en Pollando, Ĉeĥo, Slovakio kaj Libano konfirmis, ke balbutemuloj atendas, ke en la interpersona komunikado ili estos traktataj kiel normalaj interparolantoj, kiuj tamen bezonas pli da tempo por komuniki sian mesaĝon. En Pollando la problemon esploras i.a. specialistoj el la Universitato de Katowice. Similaj esploroj estis okazigitaj en Usono kaj Kanado, sekve en kvar aliaj landoj. Ilia celo estis prilabri komunikajn helpopraktikojn por balbutemuloj. La kaŭzoj de la balbutado daŭre ne estas rekonitaj. Ili estas fundamentitaj genetike kaj neŭrofiziologie, sed gravaj estas ankaŭ faktoroj lingvistikaj, psikologiaj kaj mediaj. Oni taksas, ke en la mondo balbutas pli ol 70 milionoj da personoj. La unuaj simptomoj aperas ĉe kelkjaraj infanoj, sed en pli multo iliakaze temas pri simptomoj pasemaj. Laŭ doktoro Katarzyna Węsierska, specialisto pri balbutologopedio el la Universitato en Katowice, balbutemuloj atendas de la medio aktivan kaj empatian aŭskultadon. Nun ŝi koncentriĝas pri tri projektoj „LOGOLab – Dialogo sen baroj” , „InterACT: Ĉiu el ni estas alia kaj ĉiu estas la sama”, „Mi estas idealisto, mi kredas pri ŝanĝo kaj ke edukado estas ĝermo de ĉio”.

El la elsendo 15.12.2020. Legas Barbara – 1′ 42″


---

# Belorusaj studentoj en polaj altlernejoj

**Published:** 2020-12-15

**URL:** https://pola-retradio.org/2020/12/belorusaj-studentoj-en-polaj-altlernejoj/

**Categories:** Novaĵoj

**Audio:** https://pola-retradio.org/wp-content/uploads/2021/01/w_mj_Stipendioj-por-900-belorusaj-studenoj_0152.mp3, https://pola-retradio.org/wp-content/uploads/2021/01/w_mj_Stipendioj-por-900-belorusaj-studenoj_0152.mp3?_=17

Nacia Agentejo de Studenta Interŝanĝo kaj Konfederacio de la Rektoroj de Polaj Altlernejoj decidis, ke preskaŭ 900 junuloj el Belorusio dank’ al la agentejo ekstudos en la plej proksima akademia jaro en 73 polaj altlernejoj. Studontoj el Belorusio mem elektis la interesajn por si altlernejojn kaj studdirektojn. Plej multaj stipendiotoj interesiĝis pri la Varsovia Universitato, Adam Mickiewicz-Universitato en Poznano, pri la krakova Jagelona Universitato, pri la Universitato de Lodzo, pri la Ĉefa Komerca Lernejo, pri la Bjalistokaj politekniko kaj universitato. Plej ofte kandidatoj je studentoj en Pollando elektis administradon, informadikon, turismon kaj ripozon, internaciajn rilatojn, loĝistikon kaj kuracistan fakultaton. Polaj altlernejoj de jaroj ĝuas popularecon inter belorusaj junuloj. Ili estas la dua post ukrainanoj plej granda nacia grupo de eksterlandaj studentoj en Pollando. Kadre de la projekto „Solidaraj kun studentoj” belorusaj junuloj ricevos ĉiumonatan stipendion de la pola ŝtato kaj estas liberigitaj de pagoj pro la studoj. Krom la pola programo „Solidaraj kun studentoj” funkcias du pliaj programoj celitaj al la akademia medio en Belorusio. Kadre de la programo „Solidaraj kun sciencistoj” ĉirkaŭ 20 belorusaj sciencaj laborantoj povas veni por staĝi en polaj altlernejoj. Kadre de la programo „Solidaraj kun instruistoj” 15 belorusaj instruistoj partoprenas Postiplomajn Kvalifikaj Studojn pri la Instruado de la Pola Kulturo kaj Lingvo kiel Fremda en la Universitato de Katowice.

El la elsendo 15.12.2020. Legas Maciek – 1′ 52″


---

# Pollando favora por merkatista agado de virinoj

**Published:** 2020-12-15

**URL:** https://pola-retradio.org/2020/12/pollando-favora-por-merkatista-agado-de-virinoj/

**Categories:** Novaĵoj

**Audio:** https://pola-retradio.org/wp-content/uploads/2021/01/w_msz_Pollando-bona-loko-por-virinia-merkatista-agado_0134.mp3, https://pola-retradio.org/wp-content/uploads/2021/01/w_msz_Pollando-bona-loko-por-virinia-merkatista-agado_0134.mp3?_=18

Pollando okupis la kvian lokon, avancinte de la 16-a, en la rangolisto de la landoj, en kiuj la kondiĉoj por la merkatista agado de virinoj estas la plej favoraj. Apud Svedio, kiu avancis de la 25 al la 8-a loko ĝi estas la 2-a lando, kiu en 2020 notis la plej grandan avancon. Pollandon antaŭis Israelo, Usono, Svislando kaj Novzelando. Temas pr la donitaĵoj el la kvara esploreldono de MIWE, kiu taksis la kontribuon de merkatistinoj el la tuta mondo al la socia kaj ekonomia vivo. Evidentan kreskon de la pozicio de Pollando oni notis ankaŭ en la parta rangolisto sumiganta la partoprenon de virinoj sur la labormerkato, inkluzive de ilia nombro sur manaĝeraj kaj specializaj postenoj. La raporto de MIWE prezentis krome enkondukan analizon de la pandemio je la vivo de virinoj gvidantaj la propran merkatistan agadon. Rezultas el ĝi, ke en la tutmonda skalo la gvidataj de virinoj entreprenoj pli forte suferis panedmikonsekvencojn. Eĉ 87 procentoj de la firmaoj gvidataj de virinoj suferis negativajn sekvojn de la krizo.

El la elsendo 15.12.2020. Legas Milada – 1′ 34″


---

# E_elsendo el la 19.12.2020

**Published:** 2020-12-19

**URL:** https://pola-retradio.org/2020/12/e_elsendo-el-la-19-12-2020/

**Categories:** Elsendoj

**Audio:** https://pola-retradio.org/wp-content/uploads/2020/12/RetRadio_18.12.2020_pt_1023.mp3

Podkasto: Ludu en nova fenestro | Elŝutu

La 1023-a E_elsendo el la 19.12.2020 ĉe www.pola-retradio.org

En nia hodiaŭa E-elsendo ni gastigas antaŭ nia mikrofono la aŭtoron de interreta paĝo „Proverboj en Esperanto”, Rob Keetlaer el Nederlando, kun kiu ni interparolas pri la ideo ĝin establi kaj pri la planoj ĝin evoluigi http://www.robkeetlaer.nl/esperanto/proverbaro/index.html. Hodiaŭ ni felietone invitas al plia fama parko de Varsovio, Ujazdowski-parko. La komencaj kulturkronikaj informoj rilatas al la veninta jam al Pollando Paca Lumo de Bet Leĥem, al la reta ekspozicio kun valoregaj objektoj de Scienca Societo de Płock, pri amasaj novembraj vizitoj en la polaj reĝaj rezidejoj. En la E-komunuma segmento ni informas pri novaj membroj de la Panteono de edukado.net kaj pri tri novaj kursoj rilataj al Esperanto en la Jagelona Universitato https://bit.ly/37MIYye , al kiuj necesas tre badaŭ aliĝi pere de la adreso: esperanto.instruado.jag.univ.pl(ĉe)gmail.com La apudanta la programinformon foto prezentas fragmenton de Ujazdowski-parko en Varsovio. En unuopaj rubrikoj de nia paĝo eblas daŭre konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003-a jaro. Portempe ili – pro teknikaj kialoj – ne povas esti aktualigataj. Tial la aktualajn ĉerpaĵojn – paralele aŭdeblajn kaj legeblajn bv. sekvi per filmetoj ĉe: https://www.youtube.com/channel/UCeJkbvDDmlwesPAl_GmPOEA . La tuta elsendo estas aŭdebla en jutubo ĉe la kanalo: Espero2009: https://www.youtube.com/results?q=pola+retradio&sp=CAI%253D I.a. pere en jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.


---

# Interparolo kun Rob Keetlaer

**Published:** 2020-12-19

**URL:** https://pola-retradio.org/2020/12/interparolo-kun-rob-keetlaer/

**Categories:** Antaŭ la mikrofono

**Audio:** https://pola-retradio.org/wp-content/uploads/2021/04/bp_kun-Rob-Keetlaer-pri-Proverboj-en-Esperanto_0926.mp3, https://pola-retradio.org/wp-content/uploads/2021/04/bp_kun-Rob-Keetlaer-pri-Proverboj-en-Esperanto_0926.mp3?_=19

En nia hodiaŭa E-elsendo ni gastigas antaŭ nia mikrofono la aŭtoron de interreta paĝo „Proverboj en Esperanto”, Rob Keetlaer el Nederlando , kun kiu ni interparolas pri la ideo ĝin establi kaj pri la planoj ĝin evoluigi http://www.robkeetlaer.nl/esperanto/proverbaro/index.html.

EL la elsendo 19.12.2020 – 9′  26″


---

# La Paca Lumo de Bet Leĥem

**Published:** 2020-12-19

**URL:** https://pola-retradio.org/2020/12/la-paca-lumo-de-bet-lehem/

**Categories:** Novaĵoj

**Audio:** https://pola-retradio.org/wp-content/uploads/2021/01/kk_w_msz_Paca-Lumo-de-Bet-Lehem-en-Pollando_0132.mp3, https://pola-retradio.org/wp-content/uploads/2021/01/kk_w_msz_Paca-Lumo-de-Bet-Lehem-en-Pollando_0132.mp3?_=20

La 14-an de decembro okazis la solenaĵo en la prezidenta rezidejo dum kiu la pola prezidenta paro transprenis la Pacan Lumon de Bet Leĥem kiel simbolon de bono, frateco kaj servo. Ĝia nunjara devizo lige kun la kontraŭbatalado de la kronvirusa pandemio tekstas ĝuste La Lumo de servo. La disportadon de la Paca Lumo de Bet Leĥem oni komencis en 1986. Unu jaron poste la patronecon super ĝi transprenis aŭstraj skoltoj. Ĉiujare knabo kaj knabino transprenas la lumantan torĉon el la Groto de la Naskiĝo de Jesuo. Sekve el Vieno ĝi estas transdonata en multaj eŭropaj landoj al la loĝantoj de urboj aj reprezentatoj de skoltaj organizoj. Asocio de la Pola Skoltaro aliĝis al la kampanjo en 1991. La Pacan Lumon de Bet Leĥem polaj skoltoj ricevas de skoltoj slovakaj. La plia transdonado okazas alterne en Slovakio kaj Pollando. Polaj geskoltoj, kiel ĉenero en la disportado de la Lumo transdonas ĝin al skoltoj en Rusio, Litovio, Ukrainio kaj Belorusio, al Germanio kaj al Svedio.

El la elsendo 19.12.2020. Legas Milada – 1′ 32″


---

# Reta ekspozicio de la Scienca Societo de Płock

**Published:** 2020-12-19

**URL:** https://pola-retradio.org/2020/12/reta-ekspozicio-de-la-scienca-societo-de-plock/

**Categories:** Kulturkroniko

**Audio:** https://pola-retradio.org/wp-content/uploads/2021/01/kk_mj_Scienca-Societo-de-Plock-ekspozicias-rete_0134.mp3, https://pola-retradio.org/wp-content/uploads/2021/01/kk_mj_Scienca-Societo-de-Plock-ekspozicias-rete_0134.mp3?_=21

La Mazovia Muzeo en Płock, en la centra Pollando, disponigis en la reto parton de la porokaza ekspozicio kun la bibliografiaj arkivaĵoj de la muzeo ekde la 9-a ĝis la 18-a jarcentoj. Troviĝas inter ili manuskriptoj kaj malnovpresaĵoj de la Scienca Societo de Płock, solenanta nunjare sian 200-jariĝon. Inter ili temas pri pergamena paĝo el la biblia Libro de la Saĝo, „Expositio super toto Psalterio” de Joannes de Turrecremata, la plej malnova pola reliefa presaĵo el 1471, „La Dia Komedio” de Dante Alighieri el 1478 kaj ankaŭ la unua eldono de „De revolutionibus orbium coelestium” de Mikołaj Kopernik el 1543. La interreta ekspozicio enhavas krome la unuan presitan en la mondo libron pri raketoj „Artis magnae artilleriae pars prima” de Kazimierz Siemienowicz el 1650 kaj la unuan eldonon de grafikaĵoj „Los Caprichos” de Francisco Goia el 1799. La ekspozicio „200 arkivaĵoj por 200-jariĝo de la Scienca Societo de Płock” inaŭgurita en oktobro estis planita ĝis decembro, sed pro la fermo de la muzeoj ĝi estas plidaŭrigota ĝis la 17-a de januaro 2021. La elektronika versio prezentas 50 el 200 eksponaĵoj en speciala interreta paĝo (dwiescienadwiescie.pl.).

El la elsendo 19.12.2020. Legas Maciek – 1′ 34″


---

# Preskaŭ 1,5 mil vizitantoj en novembro en la Reĝaj Rezidejoj

**Published:** 2020-12-19

**URL:** https://pola-retradio.org/2020/12/preskau-15-mil-vizitantoj-en-novembro-en-la-regaj-rezidejoj/

**Categories:** Kulturkroniko

Preskaŭ unu miliono 500 mil vizitantoj partoprenis en la retaj seminarioj, historia debato kaj virtualaj promenoj en kvin polaj reĝaj rezidejoj kadre de la kampanjo „Senpage viziteblaj en novembro”. Pro la pandemio la tradicia evento populariganta la rezidejojn de la polaj reĝoj, historiajn objektojn kaj muzeajn kolektojn kiuj logas infanojn, junularon kaj senjorojn okazis rete. Samperiode pli ol 15 mil lernantoj de la bazaj kaj mezgradaj lernejoj partoprenis virtualajn lecionojn pri la pola historio kaj kulturo. La plej grandan interesiĝon vekis la retaj seminarioj „Ĉi tie okazas historio” kaj virtualaj promenoj sub la gvido de ekspertoj en la Reĝaj Kasteloj en Varsovio kaj la krakova Wawel, en la varsovia Muzeo la Reĝa Łazienki, en la Kastela Muzeo en Malbork kaj en la Regiona Muzeo ĉe la Reĝa Kastelo en Sandomierz. Ĉiuj ĉi eventoj ĝis la fino de decembro estas respekteblaj en la interretaj paĝoj kaj fejsbukaj profiloj de la unuopaj rezidejoj.

El la elsendo 19.12.2020. Legas Gabi – 1′ 32″


---

# Interparolo de Andrzej Pettyn

**Published:** 2020-12-22

**URL:** https://pola-retradio.org/2020/12/interparolo-de-andrzej-pettyn/

**Categories:** Antaŭ la mikrofono

**Audio:** https://pola-retradio.org/wp-content/uploads/2021/04/ap_kun-William-Auld_humuro-en-la-skota-maniero_1422.mp3, https://pola-retradio.org/wp-content/uploads/2021/04/ap_kun-William-Auld_humuro-en-la-skota-maniero_1422.mp3?_=22

En nia hodiaŭa elsendo ni prezentas arkivan interparolon de nia iama kolego, Andrzej Pettyn kun William Auld pri la temo „Humuro en la skota maniero”.

El la elsendo 22.12.2020 – 14′  22″


---

# E_elsendo el la 22.12.2020

**Published:** 2020-12-22

**URL:** https://pola-retradio.org/2020/12/e_elsendo-el-la-22-12-2020/

**Categories:** Elsendoj

**Audio:** https://pola-retradio.org/wp-content/uploads/2020/12/RetRadio_22.12.2020_wt_1024.mp3

Podkasto: Ludu en nova fenestro | Elŝutu

La 1024-a E_elsendo el la 22.12.2020 ĉe www.pola-retradio.org

En nia hodiaŭa elsendo ni prezentas arkivan interparolon de nia iama kolego, Andrzej Pettyn kun William Auld pri la temo „Humuro en la skota maniero”. Niaj komencaj aktualaĵoj rilatas al la raporto pri tio, kiel poloj kiel informadika socio progresis en 2020. La kronvirusa kroniko koncentriĝas pri vakcinoj kontraŭ Kovim-19. Niaj sciencbultenaj temoj koncernas la scienckampajn aktivadojn de la Poznana Universitato kaj de la 10-jariĝinta varsovia scienca centro Kopernik. Muzike akompanas nin Anjo Amika per fragmento de la kanzono „Jen flirtas rev’”. La interreta foto ĉe nia programinformo rilatas al la 10-jariĝinta nunjare varsovia Scienca Centro Kopernik. En unuopaj rubrikoj de nia paĝo eblas daŭre konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003-a jaro. Portempe – pro teknikaj kialoj – ili ne povas esti aktualigataj. Tial la aktualajn ĉerpaĵojn – paralele aŭdeblajn kaj legeblajn bv. sekvi per filmetoj ĉe: https://www.youtube.com/channel/UCeJkbvDDmlwesPAl_GmPOEA . La tuta elsendo estas aŭdebla en jutubo ĉe la kanalo: Espero2009: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.


---

# Poloj kiel informadika socio 2020

**Published:** 2020-12-22

**URL:** https://pola-retradio.org/2020/12/poloj-kiel-informadika-socio-2020/

**Categories:** Novaĵoj

**Audio:** https://pola-retradio.org/wp-content/uploads/2021/01/w_msz_Poloj-kiel-la-informadika-socio_0201.mp3, https://pola-retradio.org/wp-content/uploads/2021/01/w_msz_Poloj-kiel-la-informadika-socio_0201.mp3?_=23

La Ĉefa Statistika Oficejo publikigis la nunjaran eldonon de la raporto „La informadika socio en Pollando”. Pli ol 90 procentoj de la polaj hejmaj mastrumejoj disponas jam pri aliro al la larĝbenda interreto. Temas pri pli ol 3,7 procentoj pli ol en 2019. Iom pli ofte la reton uzas la loĝantoj de la urboj, sed en la nuna jaro la plej granda kresko de la internaŭtoj okazis en la kamparo kaj en la mezdense enloĝataj lokoj. Tiu evoluo okazis dank’ al la Operaca Programo Bita Pollando, por kiu oni destinis 6 miliardojn da zlotoj. En la tuta Pollando estas realigataj projektoj, kiuj certigos al pli ol 2 milionoj da hejmaj mastrumejoj tre rapidan retkonekton. Krome la aliron al la larĝbenda interreto ricevos pli ol 10 mil lernejoj kaj pli ol 100 unuoj de la Volontula Kontraŭincendia Servo. En la daŭro de la lastaj 12 monatoj la servojn de la publika administracio rete uzis preskaŭ 42 procentoj de la loĝantoj de Pollando en la aĝo de 16 ĝis 74 vivojaroj. Preskaŭ 61 procentoj de la loĝantoj el la sama aĝgrupo butikumis rete. Pro la pandemio 25 procentoj de laborantoj en la aĝgrupo inter la 16-a kaj la 74 vivojaroj utiligis la ŝancon labori distance dank’ al la interreto.

El la elsendo 22.12.2020. Legas Milada – 2′ 01″


---

# Adam Mickiewicz-universitato kunlaboras kun vikipedio

**Published:** 2020-12-22

**URL:** https://pola-retradio.org/2020/12/adam-mickiewicz-universitato-kunlaboras-kun-vikipedio/

**Categories:** Sciencaj informoj

**Audio:** https://pola-retradio.org/wp-content/uploads/2021/01/sc_bp_mj_La-poznana-universitato-kunlaboras-kun-vikipedio_01.mp3, https://pola-retradio.org/wp-content/uploads/2021/01/sc_bp_mj_La-poznana-universitato-kunlaboras-kun-vikipedio_01.mp3?_=24

Adam Mickiewicz-universitato komencis kunlaboron kun Vikipedio. Sciencistoj kaj studentoj povos publikigi temojn, enmeti biogramojn aŭ korekti temojn ligitajn kun siaj esplorinteresiĝoj. La projektoj rilate kiujn sciencistoj kunlaboros kun la Vikipedio koncentriĝas pri tri programoj. Kunlabore kun la belorusa Vikipedio estos realigita la projekto Belorusio. Kadre de ĝi estos kompletigitaj belorusalingve temoj pri la pola historio kaj kulturo. La dua projekto rilatas al la temo akademia Poznano kaj koncernas diversajn projektojn pri la historio de la universitato, universitata vivo de la urbo. La tria projekto havas malferman karakteron, kadre de kiu povos esti realigitaj individuaj, kolektivaj, studentaj kaj scienaj projektoproponoj.

El la elsendo 22.12.2020. Legas Maciek kaj Barbara- 1′


---

# La varsovia Scienca Centro Kopernik 10-jara

**Published:** 2020-12-22

**URL:** https://pola-retradio.org/2020/12/la-varsovia-scienca-centro-kopernik-10-jara/

**Categories:** Sciencaj informoj

**Audio:** https://pola-retradio.org/wp-content/uploads/2021/01/sc_bp_mj_La-varsovia-Scienca-Centro-Kopernik-10-jara_0107.mp3, https://pola-retradio.org/wp-content/uploads/2021/01/sc_bp_mj_La-varsovia-Scienca-Centro-Kopernik-10-jara_0107.mp3?_=25

La varsovia Scienca Centro Kopernik, unu el la plej grandaj ĉi-specaj centroj en Eŭropo solenas nunjare sian 10-jariĝon. En ĉi tiu periodo vizitis ĝin 10 milionoj da personoj. Ĝia origino radikas en la evento organizata en la 90-aj jaroj Scienca Pikniko en Varsovio fare de la radioprogramo Pola Radio Bis. Antaŭ 23 jaroj partoprenis ĝin 13 institutcioj, kiuj prezentis sian agadon en 17 standoj kaj la eventon vizitis 3 mil personoj. Kun la tempofluo temis eĉ pri po 100 mil vizitantoj. La ideodoninto de la Scienca Pikniko estis teoria fizikisto profesoro Łukasz Turski kunlaboranta kun Pola Radio Bis. La radioprogramo kun la kultura kaj sciencpopulariga karaktero serĉis origine formulon de atrakcia maniero veki intereson de la aŭskultantoj pri la scienco kaj helpi al ili kompreni sciencon. Ekde la komenco profesoro Turski prezidas la Programan Konsilion de la Scienca Centro Kopernik.

El la elsendo 22.12.2020. Legas Maciek kaj Barbara – 1′ 07″


---

# Filmo pri la balotrajtoj de polinoj

**Published:** 2020-12-25

**URL:** https://pola-retradio.org/2020/12/filmo-pri-la-balotrajtoj-de-polinoj/

**Categories:** Kulturkroniko

**Audio:** https://pola-retradio.org/wp-content/uploads/2021/01/kk_msz_FilmO-pri-la-akiro-de-balotrajtoj-fare-de-polinoj_0130.mp3, https://pola-retradio.org/wp-content/uploads/2021/01/kk_msz_FilmO-pri-la-akiro-de-balotrajtoj-fare-de-polinoj_0130.mp3?_=26

La filmo „Batalo por la laborrajto” de la Pola Nacia Fondaĵo memorigas la vojon de polaj virinoj por akiro de la balotrajtoj, kion ili atingis tuj post la regajnita sendependeco de Pollando en 1918. La dokumenta filmo referencanta al la vivovojo de multaj polinoj, i.a. Emilia Plater, Helena Modrzejewska, Maria Rodziewiczówna, Anna Henryka Pustowojtówna, Eugenia Kierbedź ligas ne tiom al ilia sendependiga agado kiom al iliaj pioniraj agadoj sociaj, edukaj kaj leĝdonaj. La atuton de la filmo konsistigas unikaj arkivaj materialoj kaj fotoj realigitaj i.a. en Usono, Francio kaj Italio, moderna grafiko kaj originala animado. Jam la 28-an de novembro 1918 Józef Piłsudzki subskibis dekreton pri la la balotregularo al la Leĝdona Sejmo, laŭ kiu la balotonto povis esti ĉiu pola civitano sendepene de sia seksa diferenco. Sekve de la balotoj al la Sejmo el la 26-a de januaro 1919 por la 4-jara periodo estis elektitaj ok deputitinoj.

El la elsendo 25.12.2020. Legas Milada – 1′ 30″


---

# Portreto de la reĝido Vlasislao Sigismundo en Wawel-kastelo

**Published:** 2020-12-25

**URL:** https://pola-retradio.org/2020/12/portreto-de-la-regido-vlasislao-sigismundo-en-wawel-kastelo/

**Categories:** Kulturkroniko

**Audio:** https://pola-retradio.org/wp-content/uploads/2021/01/kk_gk_Eksterordinara-donaco_0110.mp3, https://pola-retradio.org/wp-content/uploads/2021/01/kk_gk_Eksterordinara-donaco_0110.mp3?_=27

Metropolitan Museum of Art En Novjorko transdonis donace al la Reĝa Wawel-kastelo la portreton de la reĝido Vladislao Sigismundo, kiel signon de amikeco kaj kunlaboro ne nur inter ambaŭ muzeoj, sed ankaŭ inter ambaŭ ŝtatoj. La tolaĵo kreiĝinta en la laborejo de Peter Paul Rubens ekde 1977 estis tie prunte ekspoziciata. Ekde nun provizos ĝin informo kiel pri la tolaĵo donacita de la novjorka muzeo. La portereto de la reĝido Vladislao Sigismundo, pli posta reĝo de Pollando kreiĝis en la artlaborejo de Rubens. Plej verŝajne temas pri la ripetetita portreto pentrita en 1624-a jaro, kiam dum sia vojaĝo tra Eŭropo la pola reĝido pozis al Rubens en lia antverpena ateliero. La originala tolaĵo forbrulis dum incendio en la palaco Coudenberg (kjudenberg – sprawdź wymowę w gogle-translater) en Bruselo en 1731. Dum la reta ĉi-jare kampanjo „Senpaga novembro en la reĝaj rezidejoj” la Reĝan Kastelon en la krakova Wawel, kie troviĝas la tolaĵo vizitis preskaŭ 190 mil personoj.

El la elsendo 25.12.2020. Legas Gabi – 1′ 10″


---

# Pollando kiel honora gasto de hispana festivalo

**Published:** 2020-12-25

**URL:** https://pola-retradio.org/2020/12/pollando-kiel-honora-gasto-de-hispana-festivalo/

**Categories:** Kulturkroniko

**Audio:** https://pola-retradio.org/wp-content/uploads/2021/01/kk_mj_Pollando-en-la-Kritnaska-Festivalo-en-Madrido_0145.mp3, https://pola-retradio.org/wp-content/uploads/2021/01/kk_mj_Pollando-en-la-Kritnaska-Festivalo-en-Madrido_0145.mp3?_=28

Pollando estas la honora gasto de la nunjara eldono de la festivalo „Ni renkontiĝu dum Kristnasko”. Organizis ĝin la aŭtoritatoj de Madrido kunlabore kun la ambasado de la Pola Respubliko. En la riĉa kultur-distra programo troviĝas i.a. spektakloj, aŭdovidaj prezentaĵoj, filmoj, dancprezentoj, cirkspektakloj, laborrenkontiĝoj, muziko kaj stratteatro. Ili estas realigataj ĝis la 30-a de decembro en la madrida centro de kulturo kaj arta kreado. La inaŭguro de la speklaklo estis specifa dialogo inter la pola kaj hispana kulturoj en kiu rolis polaj popolaj ensemloj kaj la hispana flamenko, du polaj korusoj plenumis kristnaskajn kantojn kaj la pola ambasadoro en Marido proksimigis nian tradicion de la sanktvespera kundividado de blanka oblato, en kiu momento oni reciproke interŝanĝas bondezirojn. Apartan lokon en la festivala programo havas la aŭdovida spektaklo omaĝe al Frederiko Chopin, kaj ankaŭ la originala „Tablao Chopin” liganta la muzikon de Chopin kun flamenko. Alia atrakciaĵo estas la pola-hispana mikso en kiu polaj mazurkoj, nokturnoj kaj preludoj kaj valsoj alternos kun la tradicia flamenko-kanto la tiel nomata “cante jondo” kaj hispana gitaro. Alia tmbloko estas dediĉita al la pola literaturo, inkluzive la majstrojn de la fantasto Stanisław Lem kaj Andrzej Sapkowski. Ĉiuj planitaj eventoj – rakontoj por infanoj kaj por plenkreskuloj, pupteatro, filmoj, literaturaj laborrenkontoj celas proksimigi la madridan publikon al la pola kulturo. La festivalo pro la pandemio okazas kun observado de la principoj de la sanitara sekureco.

El la elsendo 25.12.2020. Legas Maciek – 1′ 45″


---

# E_elsendo el la 25.12.2020

**Published:** 2020-12-25

**URL:** https://pola-retradio.org/2020/12/e_elsendo_el_la_25-12-2020/

**Categories:** Elsendoj

**Audio:** https://pola-retradio.org/wp-content/uploads/2020/12/RetRadio_25.12.2020_pt_1025.mp3

Podkasto: Ludu en nova fenestro | Elŝutu

La 1025-a E_elsendo el la 25.12.2020 ĉe www.pola-retradio.org Ĝojplenan Kristnaskon, Ĝojplenan Kristnaskotempon !

En nia 1025-a E-elsendo ni proponas komence kulturtemajn informojn. Unue pri la partopreno de Pollando en la Madrida Kristnaska Festivalo, sekve de eksterordinara donaco de Metropolitan Museum of Art por la Reĝa Wawel-kastelo en Krakovo kaj pri filmo koncerne vojon de polinoj por akiri la balotrajtojn. Kun Maciej Jaskot ni interŝanĝas opiniojn pri Sanktvesperaj kutimoj en lia hejmo kaj fine el nia arkivo kiel kristnaskan donacon ni proponas fragmenton de la eldiro de Julio Baghy pri sia verkista laboro. La elsendon akompanas abunde muzika ornamo kun kristnaskaj kantoj en Esperanto. De Muzilanoj: „Al Dio estu fidelaj”, „Paca nokt’”, „Jesueto de lulilo”. Ni memorigas fragmente modernan kristnaskan kanton de Mélanie Prin por la vortoj de Lorenzo Tomezzoli. Fine kantas Muzilo „En nokt’ silenta”. La apudanta la programinformon foto rilatas al la solenata en multaj landoj Kristnasko. En unuopaj rubrikoj de nia paĝo eblas daŭre konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003-a jaro. Portempe ili – pro teknikaj kialoj – ne povas esti aktualigataj. Tial la aktualajn ĉerpaĵojn – paralele aŭdeblajn kaj legeblajn bv. sekvi per filmetoj ĉe: https://www.youtube.com/channel/UCeJkbvDDmlwesPAl_GmPOEA . La tuta elsendo estas aŭdebla en jutubo ĉe la kanalo: Espero2009: https://www.youtube.com/results?q=pola+retradio&sp=CAI%253D I.a. pere en jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.


---

# Poloj kaj la medioprotekto

**Published:** 2020-12-29

**URL:** https://pola-retradio.org/2020/12/poloj-kaj-la-medioprotekto/

**Categories:** Novaĵoj

**Audio:** https://pola-retradio.org/wp-content/uploads/2021/01/w_mj_bp_Poloj-kaj-medioprotektado_0148.mp3, https://pola-retradio.org/wp-content/uploads/2021/01/w_mj_bp_Poloj-kaj-medioprotektado_0148.mp3?_=29

Laŭ analizo de la Pola Ekonomika Instituto kreskas la konscio de poloj pri negativaj sekvoj de fumnebuloj super la urbo. 58 je 100 poloj interparolas pri aerpolucio, kaj 45 je 100 sekvas la kurantan situacion pere de apoj kaj interreto. Kreskas la kritika rilato al personoj, kiuj damaĝas la medion. Ĉiam pli ofte en la plej proksima najbarejo hejme kaj laborloke poloj ĉirkaŭas sin per plantoj, kiuj malaltigas la nivelon de aerpolucio – temas pri 48 procentoj. 25 procentoj aplikas la aerpurigilojn. Tamen la raporto „Poloj kaj naturprotekto” elmontris, ke la edukado pri naturprotekto daŭre estas tre bezona. Nur du je tri testitaj poloj scias, ke la hejmaj fornoj estas la ĉefa fonto de aerpoluado malgraŭ la fakto, ke du trionoj asertas, ke konsideras influon de aerpoluado je la propra sano kaj tiu de siaj proksimuloj. La plej grandajn konojn pri la aerprotekto, pri la rezultoj de la spirado per la poluita aero kaj ĝiaj fontoj havas la loĝantoj de Kraków-regiono. Tie ekokonsilantoj aktivas en 62 komunumoj kaj donis en la lastaj jaroj preskaŭ 600 mil konsilojn. Krakovo mem gvidas plurajn edukkampanjojn por konsciigi la konsekvencojn de la fumnebulo. Aktivuloj el la organizaĵo Pola Fulmnebula Alarmo realigas projektojn, kiuj celas plibonigi la aerkvaliton.

El la elsendo 29.12.2020. Lagas Maciek kaj Barbara – 1′ 44″


---

# Poloj ĉiam pli ekologiemaj

**Published:** 2020-12-29

**URL:** https://pola-retradio.org/2020/12/poloj-ciam-pli-ekologiemaj/

**Categories:** Novaĵoj

**Audio:** https://pola-retradio.org/wp-content/uploads/2021/01/w_mj_bp_Poloj-ciam-pli-ekologiemaj_0134.mp3, https://pola-retradio.org/wp-content/uploads/2021/01/w_mj_bp_Poloj-ciam-pli-ekologiemaj_0134.mp3?_=30

Ĉiam pli da polaj urboj reagas je alvoko limigi la rastadon de falantaj aŭtune arbofolioj. Inter ili estas Bjalistoko, Szczecin, Kielce, Rzeszów aŭ Vroclavo. En ĉi lasta urbo jam la duan jaron laŭvice okazas la socia kampanjo kun la devizo „folio ne estas balaaĵo”. Organizis ĝin la grupo La Vroclava Verdaĵo, al kiu aliĝis aliaj kiel la Ĉefurba Societo de Birdprotektado, La societo Rezino, Faŭno kaj Flaŭro Popovic. La argumentoj de specialistoj reliefigas, ke la falintaj folioj signifas valoran naturan organikan sterkon, kiu influas la grundkvaliton kaj favoras multajn organismojn tie vivantajn. La tavolo de la falintaj teren folioj efike retenas kaj staplas akvon kaj limigas la akvovaporiĝon el la grundo. Tio estas grava por la protekto kontraŭ sekiĝo de la grundo kaj vivantaj en ĝi organismoj. La falintaj folioj krome efike izolas kaj rezistas la variadon de la temperaturo protektante grundorganismojn kaj plantojn kontraŭ frostiĝo. Sufiĉas malgrandaj ŝanĝoj en kutimoj de verdaĵadministrantoj aŭ ĝardenposedantoj. El tio sekvas la konsilo – rastu foliojn de sur la trotuaro kaj biciklaj vojetoj, sed lasu libere tiujn, kiuj kovras la parkajn kaj skvarajn terenojn.

El la elsendo 29.12.2020. Lagas Maciek kaj Barbara – 1′ 34″


---

# Aparta molekulo en la la atmosfero de Titano

**Published:** 2020-12-29

**URL:** https://pola-retradio.org/2020/12/aparta-molekulo-en-la-la-atmosfero-de-titano/

**Categories:** Sciencaj informoj

**Audio:** https://pola-retradio.org/wp-content/uploads/2021/01/sc_tm_Aparta-molekulo-en-la-atmosfero-de-Titano_0139.mp3, https://pola-retradio.org/wp-content/uploads/2021/01/sc_tm_Aparta-molekulo-en-la-atmosfero-de-Titano_0139.mp3?_=31

Titano estas unu el la plej interesaj ĉielaj korpoj en la Sunsistemo, ĉar laŭ kelkaj aspektoj ĝi estas tre simila al la Tero. Sur ĝia surfaco regas malaltaj temperaturoj kaj troviĝas naturaj rezervujoj de likvaj karbohidratoj kaj en armosfero dominas nitrogeno, do simile kiel sur la Tero. Laŭ astrobiologoj troviĝas tie idealaj kondiĉoj por kreiĝo kaj disfloro de diversaj vivoformoj. Esploristoj de la usona kosma agentejo, NASA malkovris en la atmosfero de Titano, la plej granda luno de Saturno molekulon, kiu ĝis nun estis konstatita en neniu alia ekstertera objekto. Tio estas laŭvica premiso povanta atesti pri la tiea ekzisto de biologia vivo. La molekulo C3H2 estas speco de molekulo aperanta kiel unu el la konstruelementoj de DNA kaj RNA. Ĝi estis malkovrita en tre densa armosfero de Titano. Laŭ astrobiologoj Titano en la nuna evolustadio similas al la Tero de antaŭ ĉirkaŭ 3 miliardoj da jaroj. Tiam en ĝia densa atmosfero povis okazi ege komplikaj, sed ŝlosilaj kemiaj reakcioj, kiuj fruktis en la formo de vivaj estaĵoj kaj ilia evoluo. Sciencistoj asertas, ke ĉiam pli rapide ni proksimiĝas al momento en kiu ni malkovros la misteron de la vivestiĝo, sed krome ni malkovros iujn primitivajn organismojn ekster nia plando.

El la elsendo 29.12.2020. Lagas Tomek – 1′ 39″


---

# Interparolo kun Maciej Jaskot

**Published:** 2020-12-29

**URL:** https://pola-retradio.org/2020/12/interparolo-kun-maciej-jaskot/

**Categories:** Antaŭ la mikrofono

**Audio:** https://pola-retradio.org/wp-content/uploads/2021/04/bp-kun-mj_Nia-laboro-kaj-aktivado-en-la-virtuala-pro-pandemio-realo_1222.mp3, https://pola-retradio.org/wp-content/uploads/2021/04/bp-kun-mj_Nia-laboro-kaj-aktivado-en-la-virtuala-pro-pandemio-realo_1222.mp3?_=32

En nia hodiaŭa elsendo ni interparolas kun nia redakcia kolego, Maciej Jaskot pri nia aktivado kaj laboro en la kunteksto de la la kronvirusa pandemio.

El la elsendo 29.12.2020 -12′ 22″


---

# E_elsendo el la 29.12.2020

**Published:** 2020-12-29

**URL:** https://pola-retradio.org/2020/12/e_elsendo-el-la-29-12-2020/

**Categories:** Elsendoj

**Audio:** https://pola-retradio.org/wp-content/uploads/2020/12/RetRadio_29.12.2020_wt_1026.mp3

Podkasto: Ludu en nova fenestro | Elŝutu

La 1026-a E_elsendo el la 29.12.2020 ĉe www.pola-retradio.org

En nia hodiaŭa elsendo ni interparolas kun nia redakcia kolego, Maciej Jaskot pri nia aktivado kaj laboro pro la kronvirusa pandemio. Li aparte koncentriĝas pri sia profesia laboro kiel universitata lekcianto. Niaj komencaj aktualaĵoj traktas la rilaton de poloj al la medioprotektado kaj ilian ekologieman rilaton. Nia scienca temo rilatas al malkovro de aparta molekulo en la atmosfero de Titano. Muzike akompanas nin Feri Floro per la fragmento de la kanzono „Viaj okuloj verdaj”, krome en la fino JoMo kaj Mayoma per la kanzono „Nokt’ sen dormo”. La interreta foto ĉe nia programinformo referencas al malkovro de aparta molekulo en la atmosfero de Titano. En unuopaj rubrikoj de nia paĝo eblas daŭre konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003-a jaro. Portempe – pro teknikaj kialoj – ili ne povas esti aktualigataj. Tial la aktualajn ĉerpaĵojn – paralele aŭdeblajn kaj legeblajn bv. sekvi per filmetoj ĉe: https://www.youtube.com/channel/UCeJkbvDDmlwesPAl_GmPOEA . La tuta elsendo estas aŭdebla en jutubo ĉe la kanalo: Espero2009: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.


---
