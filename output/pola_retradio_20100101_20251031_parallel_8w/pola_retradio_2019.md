---
source: "Pola Retradio (pola-retradio.org)"
generated_at: "2025-10-31T09:05:38.635652+00:00"
generator: "retradio_lib.py"
time_range: "2019-01-01 – 2019-12-31"
---


# E_elsendo el la 01.01.2019

**Published:** 2019-01-01

**URL:** https://pola-retradio.org/2019/01/e_elsendo-el-la-01-01-2019/

**Categories:** Elsendoj

**Audio:** /wp-content/uploads/2019/01/RetRadio_01.01.2019_wtorek_815.mp3

Podkasto: Ludu en nova fenestro | Elŝutu

La 815-a E_elsendo el la 01.01.2019 ĉe www.pola-retradio.org

Feliĉan, plenan de sukcesoj kaj ĉiuspeca prospero 2019-an !

Nian unuan en la Nova Jaro elsendon enkondukas dankvortoj, kiujn ni ŝuldas al nia redakcia stabano, Bruce Crisp dank’ al kies klopodoj niaj elsendoj post kelka teknika interrompo denova aŭdiĝas. Kiujn ni dankŝuldas al ĉiuj geaŭskultantoj, kiuj en 2018 klopodis kunredakti niajn E-elsendojn pere de komentoj kaj opiniesprimoj, diskonigado de nia laboro, kiuj senavare subtenis la pluekziston de niaj elsendoj ! Tiujn dankvortojn akompanas fragmento de „Paca nokt’” en la plenumo de Remigiusz Kossakowski. En la komenca kulturkroniko ni informas pri iu el la patronoj de la 2019 en Pollando, pola 18-jarcenta komponistino kaj pianistino Maria Szymanowska citante el unu el ŝiaj valsoj; pri la premiita porkolektista monero dediĉita al pola sciencisto Mikołaj Kopernik, ĉi-foje kiel ekonomiikisto; pri novaj objektoj en la Listo de la polaj historimonumentoj. Reference al la pasintjara Zamenhof-Tago ni informas pri la novaj membroj de la Panteono de edukado.net. Ne nur ĝojigaj informoj venis en la lastaj tagoj. Unu el la plej bedaŭrataj estas la forpaso de elstara esperantista kulturkreanto Baldur Ragnarsson. Ni kunkondolencas al lia familio kun la tuta E-komunumo citante el la GK-oj de UEA kaj referencante al nia arkivo. El ĝi ni prezentas liajn analize pritaksajn vortojn kiel la Prezidanto de Belartaj Konkursoj antaŭ la anonco de ĝiaj rezultoj dum la 68-a UK en Budapeŝto (1983). La akompana interreta foto de nia programinformo prezentas la bildon de la premiita porkolektista monero dediĉita al Mikołaj Kopernik kiel ekonomikiisto. La kulturkronikaj informoj estas paralele legeblaj kaj auskulteblaj en la unuopaj rubrikoj de nia paĝo. La elsendo estas aŭskultebla en jutubo pere de la kanalo Espepro2009: https://www.youtube.com/results?q=pola+retradio&sp=CAI%253D


---

# La Gdanska Ŝipfarejo kiel la 100-a Historimonumento

**Published:** 2019-01-01

**URL:** https://pola-retradio.org/2019/01/la-gdanska-sipfarejo-kiel-la-100-a-historimonumento/

**Categories:** Kulturkroniko

**Audio:** /wp-content/uploads/2019/01/kk_mj_Pliaj-historimonumentoj-de-Pollando_0126.mp3, /wp-content/uploads/2019/01/kk_mj_Pliaj-historimonumentoj-de-Pollando_0126.mp3?_=45

La Gdanska Ŝipfarejo troviĝas en la listo de la lastaj 14 objektoj, kiuj riĉigis la liston de la polaj Historimonumentoj, kompletigante ĝin tiamaniere ĝis 105 objektoj. Kiel materialaj atestoj de la pola historio ili firmigas la identecon de poloj, helpas koni la propran tradicion. Origine la ideo estis, ke lige kun la 100-jariĝo de la regajnita suvereco de Pollando en  2018 la listo kreata ekde 1994 enhavu 100 objektojn. Kiel la 100-a estis notita la Gdanska Ŝipfarejo. Inter kromaj objektoj ĵus aldonitaj troviĝas i.a. preĝeja komplekso de Kristo Reĝo kaj sankta Roĥo en Bjalistoko, la plej malnova minejo de petrolo Bóbrka en la sudorienta Pollando,  Kastelo de Sileziaj Piastdinastiaj Princoj kun la kastela kapelo de s-ta Jadwiga, ilia nekropolo en Brzeg (la sudokcidenta Pollando), la Palaca-parka komplekso en Dobrzyca en la okcienta Pollando, Oblęborek, palaceto de Henryk Sienkiewicz kun historia parko kaj tilia aleo en la suda Pollando kaj Olesno, pilgrimpreĝejo de Sankta Anna en la sudokcidenta Pollando. La titolo Historimonumento estas unu el la protektoformoj de antikvaĵoj kun aparta signifo por la historio kaj kulturo de Pollando.

El la elsendo 01.01.2019. Legas Maciek  – 1’26”


---

# La 2019 – la Jaro de Maria Szymanowska

**Published:** 2019-01-01

**URL:** https://pola-retradio.org/2019/01/la-2019-la-jaro-de-maria-szymanowska/

**Categories:** Kulturkroniko

**Audio:** /wp-content/uploads/2019/01/kk_mj_2019-kiel-la-Jaro-de-Maria-Szymanowska_0136.mp3, /wp-content/uploads/2019/01/kk_mj_2019-kiel-la-Jaro-de-Maria-Szymanowska_0136.mp3?_=46

En decembro 2019 pasos la 230-a naskiĝdatreveno de Maria Szymanowska. Tiuokaze la pola Senato proklamis ĝin kiel la jaron al ŝi dediĉitan substrekante,  ke temas pri la unua pola profesia pianistino kaj komponistino kun la eŭropa famo, la plej elstara kaj efika ambasadorino de la pola kulturo en la 20-aj jaroj de la 19-a jarcento. En la periodo de bataloj kaj diplomatiaj klopodoj pri reakiro de suvereneco fare de Pollando Maria Szymanowska kune kun aktivuloj el la Reĝa Societo de Amikoj de la Scienco, la tiama Varsovia Universitato,  kaj Nacia Teatro aktivis por konservo kaj disvastigo de la pola kulturo komponante kaj plenumante i.a. mazurkojn kaj polonezojn, patriotajn kantojn. Kiel la unua ŝi komponis muzikon por kelkaj baladoj de Adam Mickiewicz. Ŝi postlasis ĉirkaŭ 120 komponaĵojn, krom mazurkoj kaj polonezoj,  ankaŭ preludojn, valsojn, marŝojn, nokturnojn kaj ankaŭ muzikon por la tekstoj de Mickiewicz, Ŝekspiro, Cervantes, Puŝkin aŭ Niemcewicz. La kreata de ŝi kaj plenumata muziko fascinis i.a. tiajn kreantojn kiel Goethe, Schuman, Chopin, Glinka influante tiel la eŭropan arton. Dank’ al sia pianista talento kaj arta ekspesio ŝi estis aprecata, rekte admirata en la tuta Eŭropo, koncertante en la plej grandaj eŭropaj muzikaj salonoj.

El la elsendo 01.01.2019. Legas Maciek  – 1’36”


---

# La arĝenta pola monero Mikołaj Kopernik premiita

**Published:** 2019-01-01

**URL:** https://pola-retradio.org/2019/01/la-argenta-pola-monero-mikolaj-kopernik-premiita/

**Categories:** Kulturkroniko

**Audio:** /wp-content/uploads/2019/01/kk_gk_Porkolektista-monero-Mikolaj-Kopernik-premiita_0125.mp3, /wp-content/uploads/2019/01/kk_gk_Porkolektista-monero-Mikolaj-Kopernik-premiita_0125.mp3?_=47

Meze de novembro la porkolektista monero Mikołaj Kopernik el la serio „Grandaj polaj ekonomikiistoj” akiris la ĉefpremion en la kategorio „monero klasika” en la internacia konkurso “Coin Constellation – 2018”. La 12-an eldonon de la konkurso, kadre de la internacia konferenco en Moskvo, partoprenis 41 kunvenintoj el 26 landoj. Oni anoncis por ĝi 220 monerojn emisiitajn nur  en 2017. La rivalado okazis en 9 kategorioj. La arĝenta monero kun la valoro de 10 zlotoj, omaĝanta la elstaran polan astronomon kaj ekonomikiiston, Mikołaj Kopernik estis emisiita de la Nacia Pola Banko en aprilo 2017. Ĝi prezentas la profilon de la pola astronomo kaj fragmenton de lia originala manuskripto pri la emisiado de moneroj troviĝanta en la Nacia Muzeo en Krakovo. La fragmento de lia traktato troviĝas ankaŭ sur la reverso de la monero. Ĝi inaŭguris la serion „Grandaj polaj ekonomikiistoj”.

El la elsendo 01.01.2019. Legas Gabi  – 1’19”


---

# Koninda Pollando_Niepołomice

**Published:** 2019-01-04

**URL:** https://pola-retradio.org/2019/01/koninda-pollando_niepolomice/

**Categories:** Felietonoj

**Audio:** /wp-content/uploads/2019/01/fel_bp_Koninda-Pollando_Niepolomice_0803.mp3, /wp-content/uploads/2019/01/fel_bp_Koninda-Pollando_Niepolomice_0803.mp3?_=48

La unuan viziton en 2019 en nia ciklo Koninda Pollando ni proponas fari en la dekkelkmila urbo en la suda Pollando, en la krakova regiono, Niepołomice [njepoŭomice]. La urbo havas interesan historian pasintecon, pri kio atestas tiaj historiaj objektoj en la urbo kiel la reĝa kastelo kaj gotika preĝejo. Malmultaj scias pri ĝia mistera forto, sed pri tio poste. La kreiĝo de  Niepołomice originas en la periodo de la organiziĝado de la Pola Ŝtato. Dum la regado de la unuaj Piast-dinastiaj princoj, kiam en la 12-a jarcento Krakovo fariĝis la ĉefurba centro de Pollando la najbarana Niepołomice-arbarego ekrolis kiel la ŝatata ĉasloko de la regantoj. En la 14-a jarcento la lasta el Piast-oj, reĝo Kazimiro la Granda konstruigis tie ĉasistan kastelon, kiu havis ankaŭ defendan karakteron kaj gotikan preĝejon. Oni supozas, ke la kastelo staris tie jam en la 1349-a jaro. Ĝi havis tri turojn, konstruaĵojn ĉe la suda kaj orienta aloj kaj kurtino ĉirkaŭis la korton. Paralele al la kastelo kreiĝis setlejo plenumanta servorolon por ĝi kaj por la reĝa kortego. La verkon de  Kazimiro la Granda daŭrigis reĝoj el la Jagelona dinastio, Władysław (vŭadisŭav) Jagelo, Sigismundo la Maljuna kaj Sigismundo la 2-a Aŭgusto. Dum la regado de la unua en la kastelo de Niepołomice estis kunvokataj reĝaj asembleoj, okazis reĝaj juĝoj. Sigimundo la Maljuna ĝifunde alkonstruis la kastelon je ortangula konstruaĵo kun interna korto. Tien cetere fuĝis la reĝa kortego dum la reganta en Krakovo epidemio en la komenco de la 16-a jarcento. Dum la regado de la sekva, Sigismundo Aŭgusto la kastelo estis rekonstruita kaj denove alikonstruita post incendio, kiu detruis la orientan kaj nordan aliojn. La laboroj en la jaroj 1551-1568 okazis sub la gvido de Tomasz Grzymała [tomaŝ gĵimaŭa] kaj skulptisto Santi Gucci. Estis konstruitaj i.a. ŝtuparo flanke de la korto kaj eksteraj galerioj. Ĉe la suda kastelalo kreiĝis italstilaj ĝardenoj de la reĝino Bona. Antaŭ dek kelkaj jaroj ili estis rekreitaj kaj nun apartenas al la atrakciaĵoj de la urbo. Ekde la 16-a jarcento la kastelo estis pasanta al diversaj nobelaj familioj, kiuj daŭre zorgis pri la plibeligado de la internoj kaj en la komenco de la 17-a jarcento la ekstera galerio ĉirkaŭanta la kastelan korton ricevis la frubarokan aspekton. La finbaton al la kastela brilo alportis la invado de svedoj, kiuj transformis ĝin en la nutraĵstaplejon, detruis la preĝejon kaj prirabis la urbon. La renovigaj provoj de la saksadinastiaj reĝoj Aŭgusto la Forta kaj Aŭgusto la 3-a ne sukcesis. Post la dispartigo de Pollando en 1772 la kastelo kun la urbo fariĝis la posedaĵo de la aŭstra aneksinto kaj iom post iom kadukiĝis plenumante diversajn prozeskajn rolojn. La veraj rekonstrulaboroj estis inaŭguritaj nur en 1991. La reĝa rezidejo en Niepołomice reakiris sian brilon nur en la 2007-a jaro. La dumjarcenta rezidejo de polaj reĝoj kun gotikaj kaj renesancaj keloj nun estas malfermita por gastoj kaj turistoj disponigante al ili hotelon kaj konferencan centron. En la kastela kapelo troviĝas ekspozicio, kiun formas deponaĵo el la paroĥa preĝejo kun la plej malnovaj reĝaj kaj papaj dokumentoj. Vizitinda estas ekspozicio prezentanta ĉastrofeojn, birdojn kaj bestojn renkonteblajn en Niepołomice-arbarego. La loka kulturcentro „Kastelo” organizas recitalojn, koncertojn, spektaklojn, kavalirajn turnirojn. En la kastelo sian sidejon havas ankaŭ la koruso „Cantata” koncertanta enlande kaj eksterlande. Sed… el la Reĝa Kastelo en Niepołomice onidire ĝis hodiaŭ radias mistera energicentro. Multaj konas legendon, ke la Reĝa Kastelo sur Wawel-altaĵo en Krakovo estis konstruita sur unu el sep lokoj en la mondo, kiuj estas difinataj kiel la energicentroj de la mondo. Pri kio do temas, se ni parolas pri Niepołomice ? La aferon eksplikas legendo….. „Estis nebula fruprintema mateno de la 1340-a jaro, kiam al la ligna kasteleto de Niepołomice proksimiĝis la kavalira grupo de Kazimiro la Granda. La reĝo surhavanta delikatan lanan kovrilmantelon vigle forsaltinte de sur la rasa helbruna ĉevalo ordonis kun singardo enporti venigitan el la krakova Wawel keston. Du kavaliraj junhelpantoj portis ĝin malantaŭ la nordorientan alon de la kasteleto, kie atendis jam masonistoj pretigintaj fundamentojn por la ĵus ekkonstruata defendokastelo. Hodiaŭ ni dirus, ke en la kesto troviĝis  la fondoŝtono, sed verdire ne temis pri la simpla fondoŝtono. La reĝo sciis, ke ĉe Wawel-altaĵo, en la loko kie troviĝas la kapelo de s-ta Gereon kaj dum la pagana tempo estis okazantaj specialaj kultoceremonioj, radikas en la terprofundo la fonto de enorma mistera forto. Ĉiun matenon la reĝo ĉerpis en tiu loko la vivoforton de la favora patrino-tero. Li bezonis ĝin aparte kiel precipa admiranto de la ina gento. Nenio do miriga, ke okaze de la renovigo de la antaŭromanika preĝejo kaj konstruo de la kastelo sur Wawel-altaĵo la reĝo ordonis el la plej profunda loko elpreni rokon, ĵus alportitan al Niepołomice, kiel la tiean fondoŝtonon. Ekde nun la reĝo senĝene povis ĉerpi la misteran terenergion ankaŭ en Niepołomice. Kredi aŭ ne ? Evidentiĝis tamen, ke scienicstoj el la Jagelona Universitato malkovris ĉe la Reĝa Kastelo en Niepołomice la elektromagnetan radiadon de ekstreme malalta frekventeco, analogan al tiu ĉe la fama Wawel-altaĵo en Krakovo.

El la elsendo 04.01.2019. Legas  Barbara  – 8’03”


---

# La 25-a Internacia Festivalo de Kristnaskaj Kantoj

**Published:** 2019-01-04

**URL:** https://pola-retradio.org/2019/01/la-25-a-internacia-festivalo-de-kristnaskaj-kantoj/

**Categories:** Kulturkroniko

**Audio:** /wp-content/uploads/2019/01/kk_msz_bp_La-25-a-Internacia-Festivalo-de-la-Kristnaskaj-Kantoj_0124.mp3, /wp-content/uploads/2019/01/kk_msz_bp_La-25-a-Internacia-Festivalo-de-la-Kristnaskaj-Kantoj_0124.mp3?_=49

Pli ol  120 amatoraj ensembloj kaj solistoj partoprenos en la komenciĝonta la 10-an de januaro en Będzin (la suda Pollando) 25-a Festivalo de Kristnaskaj Kantoj. La kvalifikojn partoprenis 1625 solartistoj, grupoj kaj korusoj. Nun dum tri priaŭskultaj tagoj oni prezentos kelkcent kristnaskajn kantojn. Ne nur tradiciajn polajn komponaĵojn, sed ankaŭ nuntempajn inluzive   de eksterlandaj aŭtoroj. Plenumos ilin infanoj, junuloj, plenkreskuloj kaj senjoroj, korusoj, junularaj grupoj, solartistoj kaj kantgrupoj. En la ĵurio troviĝas polaj muzikologoj  el la akademiaj centroj en Bydgoszcz, Poznano, Lublino kaj Katowice. La solena, finala koncerto okazos la 13-an de januaro. La festivalo estas destinita por amatoroj kaj organizata ekde 1994. Plej junaj partoprenantoj havas 6 jarojn. La celo de la festivalo estas popularigi tradiciajn polajn kristnaskajn kantojn.

El la elsendo 04.01.2019. Legas Milada kaj Barbara  – 1’24”


---

# Parado de la Tri Reĝoj en Varsovio

**Published:** 2019-01-04

**URL:** https://pola-retradio.org/2019/01/parado-de-la-tri-regoj-en-varsovio/

**Categories:** Kulturkroniko

**Audio:** /wp-content/uploads/2019/01/kk_msz_bp_Epifania-Parado-en-Varsovio-_0120.mp3, /wp-content/uploads/2019/01/kk_msz_bp_Epifania-Parado-en-Varsovio-_0120.mp3?_=50

La 11-an fojon la plej proksiman dimanĉon tra la stratoj de Varsovio moviĝos parado de la Tri Reĝoj.  Dum la festo de la Epifanio la kolora marŝantaro post la Anĝeluso ĉe la Kastela Placo kune kun kardinalo Kazimierz Nycz, la reĝoj, paŝtistoj, anĝeloj, veraj animaloj startos tagmeze direktiĝante al la stalo ĉe Piłsudzki-placo. Tie Jesueton omaĝos paŝtistoj, sekve la reĝoj, kiuj transdonos al la Di-Infaneto donacojn. La infanoj partoprenantaj la Paradon  ricevos trezorskatolojn kun bombonoj kaj surprizoj. Ili povos ankaŭ en speciala stalo rigardi vivajn bestojn, kiel kamelon, alpakojn, azenon, kapron, ŝafidojn kaj birdojn. La Paradoj de la Tri Reĝoj okazas nunjare ankaŭ en 750 aliaj loĝlokoj en Pollando kaj en 22 eksterlande en 13 ŝtatoj. Kompare al la pasinta jaro en Pollando la Parado estis organizata en 106 pliaj lokoj.

El la elsendo 04.01.2019. Legas Milada kaj Barbara  – 1’20”


---

# Sonorilo por la kartvela nacio

**Published:** 2019-01-04

**URL:** https://pola-retradio.org/2019/01/sonorilo-por-la-kartvela-nacio/

**Categories:** Kulturkroniko

**Audio:** /wp-content/uploads/2019/01/kk_mj_La-sonorila-sonaco-de-la-pola-nacio-por-Kartvelio_0112.mp3, /wp-content/uploads/2019/01/kk_mj_La-sonorila-sonaco-de-la-pola-nacio-por-Kartvelio_0112.mp3?_=51

La pola sonorilo por Kartvelio jam baldaŭ eksonoros el la sonorilturno de la katolika katedralo en Tbilisi. La sonorilo portantanta la subskribon „La donaco de Pollando por la kartvela nacio” kaj elementojn karakterizajn por la katolika eklezio en Kartvelio estis muldita en la Muldista Laborejo de Jan Felczyński en Przemyśl (la sudorienta Pollando) kaj la firmao   Rduch Bells & Clocks en Czernicy. La pezanta 130 kilogramojn sonoltilo estas simbolo de la Pola-Kartvela Industria-Komerca Ĉambro, kronante pli ol 10-jaran kunlaboron de ambaŭ firmaoj. En Pollando kreskas interesiĝo  pri Kartvelio, ĝia naturbeleco, riĉa historio kaj unuavice ĝia ekonomia potencialo. Komunuaj investaj-komercaj entreprenoj servas al koheriĝo de la pola kolonio en Kartvelio kaj subtenas ĝiajn iniciatojn. La prezento de la sonorilo havas ankaŭ por ĝi historian signifon, ĉar estis fondita en la 100-a datreveno de la regajnitaj suverenecoj fare de Pollando kaj Kartvelio.

El la elsendo 04.01.2019. Legas Maciek  – 1’12”


---

# E_elsendo el la 04.01.2019

**Published:** 2019-01-04

**URL:** https://pola-retradio.org/2019/01/e_elsendo-el-la-04-01-2019/

**Categories:** Elsendoj

**Audio:** /wp-content/uploads/2019/01/RetRadio_04.01.2019_vendredo_816.mp3

Podkasto: Ludu en nova fenestro | Elŝutu

La 816-a E_elsendo el la 04.01.2019 ĉe www.pola-retradio.org

La unua en la Nova Jaro felietono pri Koninda Pollando kondukas nin al la reĝa kastelo en Niepołomice, ĝia historio kaj mistera energifonto de tie radianta, simile kiel el la reĝa kastelo sur Wawel-altaĵo en Krakovo. La riĉa komenca kulturkroniko entenas informojn pri la 11-a eldono de la Parado de Tri Reĝoj en Varsovio la plej proksiman dimanĉon, pri sonorilo por Kartvelio kiel donaco de la pola nacio kaj fine pri la 25-a Internacia Festivalo de la Kristnaskaj Kantoj en Będzin (la suda Pollando). Ĉi-jare la Belartaj Konkursoj de UEA okazos la 70-an fojon. Estas jam tempo prepari sia al rivalado sur ĉi tiu kampo de la E-komunuma kulturo. Ni informas pri tio, sed pliaj informoj estas legeblaj ĉe: https://uea.org/aktuale/komunikoj/2018/En-2019-la-Belartaj-Konkursoj-de-UEA-alvenas-al-sia-70-a-eldono En la fino radioamikojn ni invitas por la leterkesta programero. La akompana interreta foto de nia programinformo prezentas la Reĝan Kastelon en Niepołomice en la suda Pollando. Muzike – lige kun niaj kultukronikaj informoj – akompanis nin fragmente polaj kristnaskaj kantoj „Tri Monarkoj” en la plenumo de Anna Osmakowicz kaj „Kristnaska Kanto” de Mariusz Domaszewicz. La kulturkronikaj informoj estas paralele legeblaj kaj aŭskulteblaj en la unuopaj rubrikoj de nia paĝo. La elsendo estas aŭskultebla en jutubo pere de la kanalo Espero2009: https://www.youtube.com/results?q=pola+retradio&sp=CAI%253D


---

# Roboto rekonas nin rigardante la okulojn

**Published:** 2019-01-08

**URL:** https://pola-retradio.org/2019/01/roboto-rekonas-nin-rigardante-la-okulojn/

**Categories:** Sciencaj informoj

**Audio:** /wp-content/uploads/2019/01/sc_tm_Roboto-rekonas-nin-rigardante-la-okulojn_0145.mp3, /wp-content/uploads/2019/01/sc_tm_Roboto-rekonas-nin-rigardante-la-okulojn_0145.mp3?_=52

Esploroj en  Flinders University en Adelajdo, Aŭstralio elmontris, ke okuloj estas eksterordinare riĉa fonto de konoj pri tio, kion ni pensas kaj sentas. Ĝis nun regis la konvinko, ke baze de la okulmovoj eblas diri pri la homa personeco nenion. Dume evidentiĝis, ke helpe de donitaĵoj kolektitaj fare de roboto dum la sekvado de okulmovoj eblas difini la personecotipon de koncerna persono. Tio estas antaŭenpaŝo en la neŭropsikologio kaj en laboroj pri artefarita inteligenteco. La eksperimenton partoprenis 50 studentoj kaj altlernejaj laborantoj. Por esti reprezenta ĝi estos ripetita, ĉar en la nuna temis  unuavice pri virinoj. Dum la eksperimento ĉiuj portis surkape okulografian aranĝaĵon de la speco „eye-tracker”, kiu sekvis la okulmovojn dum daŭranta 10 minutojn testo. Samtempe la testitaj personoj estis solvantaj psikologiajn kvizojn baziĝantajn sur la kvinfaktora modelo de personeco. Ĝi konsideris neŭrotikecon, ekstravagancon, malfermitecon je eksperimento, konkordemon kaj honestecon.  Baze de la donitaĵoj, laŭ la movo de okuloj, roboto projektita de esploristoj kapablis rekoni kvar el inter kvin bazaj tipoj de personeco (krom malfermiteco). Tio signifas i.a., ke la maniero, en kiu ni rigardas objektojn, liveras informojn pri rezonaj procezoj, kiuj stimulas konkretajn okulmovojn. Temas i.a. pri malgraŭvolaj movoj dum la observado de la ĉirkaŭaĵo, longeco rigardi konkretan objekton aŭ ŝanĝiĝado de pupilidiametro dum fiksrigardado.

El la elsendo 08.01.2019. Legas Tomek – 1’45”

sc_tm_Roboto rekonas nin rigardante la okulojn_01’45”


---

# D-ro Maciej Jaskot pri Leksikono de aktiva frazeologio pola kaj ukraina

**Published:** 2019-01-08

**URL:** https://pola-retradio.org/2019/01/d-ro-maciej-jaskot-pri-leksikono-de-aktiva-frazeologio-pola-kaj-ukraina/

**Categories:** Antaŭ la mikrofono

**Audio:** /wp-content/uploads/2019/01/bp-kun-Maciej-Jaskot_Aktiva-frazeologio-pola-kaj-ukraina_1531.mp3, /wp-content/uploads/2019/01/bp-kun-Maciej-Jaskot_Aktiva-frazeologio-pola-kaj-ukraina_1531.mp3?_=53

Nia antaumikrofona gasto estas nia redakcia kolego, d-ro Maciej Jaskot , kun kiu ni interparolas pri la leksikono aperinta ankoraŭ en 2017 kies kunaŭtoro li estas. Temas pri Leksikono de aktiva frazeologio pola kaj ukraina. El la elsendo 08.01.2019 – 15’31”


---

# E_elsendo el la 08.01.2019

**Published:** 2019-01-08

**URL:** https://pola-retradio.org/2019/01/e_elsendo-el-la-08-01-2019/

**Categories:** Elsendoj

**Audio:** /wp-content/uploads/2019/01/RetRadio_08.01.2019_mardo_817.mp3

Podkasto: Ludu en nova fenestro | Elŝutu

La 817-a E_elsendo el la 08.01.2019 ĉe www.pola-retradio.org

Hodiaŭ nia antaumikrofona gasto estas nia redakcia kolego, d-ro Maciej Jaskot, kun kiu ni interparolas pri la leksikono aperinta ankoraŭ en 2017 kies kunaŭtoro li estas. Temas pri Leksikono de aktiva frazeologio pola kaj ukraina. En la komencaj aktualaĵoj ni informas pri la programo Eduki Saĝan Homon, kiun partoprenis 10 mil polaj lernantoj, pri nova erao en la israelaj-brazilaj rilatoj kaj pri „malŝparemo” de poloj rilate la pridonacadon de siaj infanoj. En la sciencbultena temo ni parolas pri la kapablo de roboto rekoni homon rigardante ties okulojn. La akompana interreta foto prezentas iun el multaj modeloj de homaspekta roboto reference al nia scienca temo. Muzike ni memorigis la malnovan kanton de Kajto el ĝia KD „Procesio multkolora”. La novaĵbultenaj informoj kaj sciencbultena estas paralele legeblaj kaj aŭskulteblaj en la unuopaj rubrikoj de nia paĝo. La elsendo estas aŭskultebla en jutubo pere de la kanalo Espero2009: https://www.youtube.com/results?q=pola+retradio&sp=CAI%253D


---

# E_elsendo el la 11.01.2019

**Published:** 2019-01-11

**URL:** https://pola-retradio.org/2019/01/e_elsendo-el-la-11-01-2019/

**Categories:** Elsendoj

**Audio:** /wp-content/uploads/2019/01/RetRadio_11.01.2019_vendredo_818.mp3

Podkasto: Ludu en nova fenestro | Elŝutu

La 818-a E_elsendo el la 11.01.2019 ĉe www.pola-retradio.org

La heroo de nia felietono pri Koninda Polo estas iom forgesita pola nuklea fizikisto, Józef Rotblat, kiu en 1995 kune kun la movado Pugwash, kies kunkreinto li estis, ricevis pacan Nobel-premion. Kulturkronikaj informoj koncernas la restaŭritajn portretojn de la fondintoj de Bjalistoko, Jan K. Branicki kaj lia edzino, Izabela, kiuj denove troviĝas en la loka Podlaĥia Muzeo, kaj la budapeŝtan parkon, kiu pasintjare akiris polan patronon, Adam Mickiewicz. La E-komunuma informo rilatas al la elekto de Komitatanoj B lige kun la finiĝanta nunjare mandato de la ĝisnunaj gvidantoj de UEA. https://uea.org/aktuale/komunikoj/2018/Elekto-de-komitatanoj-B-de-UEA-kandidatigxu En Leterkesto i.a. nia redakcistabano el Kanado, Bruce Crisp klarigas la spertitajn antaŭnelonge teknikajn problemojn. La akompana interreta foto prezentas la portreton de Adam Mickiewicz, kiu en decembro 2018 fariĝis patrono de unu el la parkoj en Budapeŝto, Hungario. Al esperantistoj li estas aparte konata kiel aŭtoro de „Sinjoro Tadeo” en la E-traduko de Antoni Grabowski. La kulturkronikaj informoj estas paralele legeblaj kaj aŭskulteblaj en la unuopaj rubrikoj de nia paĝo. La elsendo estas aŭskultebla en jutubo pere de la kanalo Espero2009: https://www.youtube.com/results?q=pola+retradio&sp=CAI%253D


---

# Koninda Polo – Józef Rotblat

**Published:** 2019-01-11

**URL:** https://pola-retradio.org/2019/01/koninda-polo-jozef-rotblat/

**Categories:** Felietonoj

**Audio:** /wp-content/uploads/2019/01/fel_bp_Koninda-Polo_Jozef-Rotblat_0659.mp3, /wp-content/uploads/2019/01/fel_bp_Koninda-Polo_Jozef-Rotblat_0659.mp3?_=54

Antaŭ 111 jaroj (04.11.1908) en Varsovio naskiĝis iom forgesita pola fizikisto, gvidanto de la sciencista pacmovado Pugwash kaj la paca Nobel-premiito  el 1995, Józef Rotblat. Laŭ edukiteco li estis nuklea fizikisto kaj sian sciencistan  laboron li dediĉis al la esploroj pri praktika apliko de radioizotopoj kaj nuklea radiado en radiobiologio kaj medicino. La juneco de Rotblat pasis dum la jaroj de la 1-a mondmilito, kiu detruis bone prosperantan familian transportfirmon. La familio viventis sin per nelegala vendado de la private produktata vodko. Por realigi siajn revojn fariĝi fizikisto juna Józef laboris kiel elektrikisto lernante dumnokte. Liajn studojn en la Varsovia Universitato en 1932 kronis la diplomo de fizikisto, post kio li komencis laboron en la varsovia Radiuma Instituto kaj en la radiologia laborejo de la Varsovia Scienca Societo. En 1938 li doktoriĝis en la Varsovia Universitato. Tiuperiode li ricevis eksterlandan stipendion en Britio, kiun  li atingis lastmomente antaŭ la eksplodo de la 2-a mondmilito, la 30-an de aŭgusto 1939. Sian stipendian staĝon Józef Rotblat komencis ĉe James Chadwick, fama nuklea fizikisto, la malkovrinto de neŭtrono unue kiel studanto, sekve kunlaboranto.  Dum la 2-a mondmilito Rotblat veturis al Usono kaj laboris tie kun aliaj sciencistoj pri la projekto „Manhattan”, usona sciencesplora projekto, kies celo estis akiro de nova potenca armilaro, dank’ al kiu Usono povus venki Japanion kaj la 3-an Regnon. Tiel kreiĝis la atombombo. Józef Rotblat retiriĝis el la projekto en 1944 konvinkiĝinte, ke la rekta laborcelo ne estas militvenko.  Li revenis al Britio kaj tie li laboris en la londona hospitalo de la sankta Bartolomeo daŭrigate siajn antaŭmilitajn laborojn pri apliko de la nuklea fiziko en medicino. Kiel sciencisto li okupiĝis pri i.a. efikado de joniga radiado je tumorkreiĝado. En 1946 Józef Rotblat  akceptis la britan civitanecon. En 1998 li ricevis britan nobeltitolon. En 1955 li estis unu el malmultaj fizikistoj, kiuj subskribis manifeston de Russel–Einstein alvokantan ĉesigi la produktadon de la nuklea armilaro. Du jarojn poste kun Russel, brita filozofo, la kunaŭtoro de la manifesto li organizis la unuan Konferencon pri la Aferoj de la Scienco kaj la Mondo. Ĝi inaŭguris internacian pacmovadon  Pugwash, kiu logis reprezentantojn de diversaj sciencbranĉoj – fizikistojn, kemiistojn, inĝenierojn, filozofojn de ambaŭ flankoj de la „fera kurteno”. Józef Rotblat fariĝis la unua Ĝenerala Sekretario de la novkreiĝinta organizaĵo. Otto Frish, la malkovrinto de fisio kaj unu el la sciencistoj laborantaj kun Rotblat en Los Alamos skribis en sia aŭtobiografio, ke Rotblat „faris por paco pli ol kiuj ajn alia”. Pugwash koncentriĝis pri la ĉesigo de la produktado kaj testado de la nukleaj kaj hidrogenaj bomboj. Pli vaste konsiderante la aferon la movado celis konvinki sciencistojn kaj politikistojn, ke la scienco servu nur al la pacaj celoj. La regulaj Pugwash-konferencoj koncernis etikon de la scienco kaj respondecon de sciencistoj pro tio, kio estas ilia esplorrezulto kaj por kio ĝi povas esti utiligita. Józef Ratblat postulis, ke sciencistoj sindetenu disde la deziro kontentigi sian propran sciencistan scivolemon kaj memlimigu siajn splorojn, se ties sekvoj povus esti detruaj por la mondo. Preskaŭ 40 jarojn post la unua konferenco de Pugwash kaj 50 jarojn post la faligo de la unua atombombo sur Hiroŝimon (kiam cetere Francio rekomencis siajn provojn kun atomarmilaro)  la agado de Józef Rotblat kaj de lia organizo ricevis pacan Nobel-premion. 50 jarojn post la publikigo de la Manifesto Russel–Einstein Rotblat mortis en Londono. Estis 2005. Ĝis la vivofino Józef Rotblat perefkte parolis la polan lingvon ĉiam substrekante, ke li estas polo kun brita pasporto, protestante kontraŭ la aplikado de la angla ortografio de lia persona nomo. Józef Rotblat estis membro kaj prezidanto de la Naturscienca-matematika Fako de la Pola Scienca Societo en Elmigrejo. Ekde 1966 li estis eksterlanda membro de la Pola Sciencakademio, kiu en 1996 atribuis al li Medalon de Mikołaj Kopernik. La celo de la funkcianta Fondaĵo de Józef Rotblat estas daŭrigo de la agadoj de sia patrono favore al la paco en la mondo, disvastigado de la interkultura dialogo kaj subteno de personoj gvidantaj sciencan kaj socian agadojn.

El la elsendo 11.01.2019. Legas  Barbara  – 6’59”


---

# Valoraj portretoj de Branicki jam rigardeblaj

**Published:** 2019-01-11

**URL:** https://pola-retradio.org/2019/01/valoraj-portretoj-de-branicki-jam-rigardeblaj/

**Categories:** Kulturkroniko

**Audio:** /wp-content/uploads/2019/01/kk_mj_Portretoj-de-la-la-fondintoj-de-Bjalistoko-denove-en-la-Muzeo_0116.mp3, /wp-content/uploads/2019/01/kk_mj_Portretoj-de-la-la-fondintoj-de-Bjalistoko-denove-en-la-Muzeo_0116.mp3?_=55

Post la konservistaj laboroj en la Podlaĥia Muzeo en Bjalistoko eblas jam admiri la portretojn de la urbofondinto, hetmano Jan Klemens Branicki kaj lia edzino Izabela de domo Poniatowski, granda kulturmecenato de la urbo. La tre valoraj portretoj aĉetitaj pasintjare dum la munkena aŭkcio apartenas al tre maloftaj memoraĵoj pri la magnata paro. Plej verŝajne ili devenas el la 18-a jarcento.  Ilia aŭtoro ne estas konata, sed ne eblas dubi, ke temas pri altklasa artisto. La tolaĵoj estas tre zorgeme pentritaj, kio speguliĝas en la vestodetaloj de la geedza paro kaj subtila peniktuŝo por redoni la belecon de la vizaĝo kaj manplatoj de Izabela Branicki. La portretoj kreiĝis en la sama periodo kun la intenco, ke unu apudu la alian. Atestas pri tio kohereco en la komponaĵo, stilo kaj kolornuancoj. La portreto de Klemens Branicki prezentas lin kun distingoj, dum tiu de Izabelo prezentas ŝin kun malfermita libro ĉe la portreto de ŝia frato, Stanisław August Poniatowski. En aprilo 2019 en la muzeo estos inaŭgurita ekspozicio „En la rondo de Branicki-familio”.

El la elsendo 11.01.2019. Legas Maciek  – 1’16”


---

# Pri teknikaj problemoj ĉe Pola RetRadio dum decembro 2018

**Published:** 2019-01-11

**URL:** https://pola-retradio.org/2019/01/pri-teknikaj-problemoj-ce-pola-retradio-dum-decembro-2018/

**Categories:** Antaŭ la mikrofono

**Audio:** /wp-content/uploads/2019/01/Bruce-Crisp-pri-kelkaj-teknikaj-problemoj-de-la-Pola-RetRadio_1033.mp3, /wp-content/uploads/2019/01/Bruce-Crisp-pri-kelkaj-teknikaj-problemoj-de-la-Pola-RetRadio_1033.mp3?_=56

Dum la lastaj du semajnoj de decembro 2018 pro la teknikaj motivoj subite silentiĝis la voĉo de niaj E-elsendoj. Bonŝance ni sukcesis superi ilin por akurate bonvenigi la Novan Jaron 2019 la 1-an de januaro. Ni, tio signifas  nian redakcistabanon, Bruce Crisp el Kanado , kiu el Leterkesto el la 11-a de januaro klarigas tiujn neatendite aperintajn teknikajn problemojn. El la elsendo 11.01.2019 – 10’33”


---

# Obezeco rekte influas deprimon

**Published:** 2019-01-15

**URL:** https://pola-retradio.org/2019/01/obezeco-rekte-influas-deprimon/

**Categories:** Sciencaj informoj

**Audio:** /wp-content/uploads/2019/01/sc_gk_Pruvita-influo-de-obezeco-je-deprimo_0136.mp3, /wp-content/uploads/2019/01/sc_gk_Pruvita-influo-de-obezeco-je-deprimo_0136.mp3?_=57

Vastaj genetikaj esploroj ne lasas dubojn, ke obezeco influas deprimon sendepende de kromaj malsanoj, kiujn ĝi kaŭzas. Sciencistoj el la sudaŭstralia universitato kaj el la brita  Exter-universitato prezentis antaŭnelonge firmajn pruvojn pri ligoj inter obezeco kaj deprimo. Antaŭe ili analizis medicinajn kaj genetikajn donitaĵojn pri preskaŭ 48 mil personoj suferantaj deprimon. Sekve komparis ilin kun genoj de preskaŭ 300 mil sanaj personoj. Tio ebligis elmontri mekanismojn inter ambaŭ perturboj. La esploristoj izolis psikologian komponanton de la obezeco disde la influo de la ligitaj kun ĝi sanproblemoj uzante genojn ligitajn kun pli alta indico de korpomaso (BMI bo-mo-i), tamen ligitajn kun malpli alta risko de tiaj malsanoj, kiel ekzemple diabeto.  Tiuj genoj estis same forte ligitaj kun deprimo kiel genoj akompanantaj pli altan BMI-indicon kaj diabeton. Tio sugestas, ke obezeco influas deprimon same kiam aperas aliaj sanproblemoj, kiel ankaŭ sen ili.  Laŭ la sciencistoj la aperinta nun globskale epidemio de obezeco maltrankviligas. Ĉar ĝi unuflanke altigas riskon de kronikaj masanoj kiel tumoroj aŭ malsanoj de korangia sistemo, aliflanke ĝi kondukas al deprimo.

El la elsendo 15.01.2019. Legas Gabi – 1’36”

sc_gk_Pruvita influo de obezeco je deprimo_01’36”


---

# Artefarita inteligenteco el Ĉinio en Pollando

**Published:** 2019-01-15

**URL:** https://pola-retradio.org/2019/01/artefarita-inteligenteco-el-cinio-en-pollando/

**Categories:** Sciencaj informoj

**Audio:** /wp-content/uploads/2019/01/sc_tm_cina-centro-de-artefarita-inteligenteco-en-Varsovio_0056.mp3, /wp-content/uploads/2019/01/sc_tm_cina-centro-de-artefarita-inteligenteco-en-Varsovio_0056.mp3?_=58

La ĉina konzerno TCL ligita kun tiaj markoj kiel Blackberry, Alcatel aŭ Thomson planas funkciigi en Varsovio esplorcentron, la plej grandan ekster Ĉinio. Pli ol 100 sciencistoj realigos en ĝi projektojn ligitajn i.a.  kun la rekonado kaj kompreno de korpoesprimiĝo aŭ analizo de bildo. Temas pri novaj funkciatributoj faciligontaj interefikadon de homo kun aranĝaĵoj, kiujn eblos apliki ĉe hejmaj aparatoj. Laŭ la reprezentantoj de la ĉina firmao projektoj kreiĝantaj en la varsovia esplorcentro strimulos la teknologian revolucion. Pollando estis elektita ĉar multas en ĝi  altkvalitaj sciencistoj kun  profundaj matematikaj kaj algoritmaj konoj. Al Pollando logas same perfekte prepartita personalo, kiel ankaŭ la sistemo de stimuloj kaj favoroj por la esplorevoluigaj investaĵoj.

El la elsendo 15.01.2019. Legas Tomek – 0’56”

sc_tm_cina centro de artefarita inteligenteco en Varsovio_00’56”


---

# E_elsendo el la 15.01.2019

**Published:** 2019-01-15

**URL:** https://pola-retradio.org/2019/01/e_elsendo-el-la-15-01-2019/

**Categories:** Elsendoj

**Audio:** /wp-content/uploads/2019/01/RetRadio_15.01.2019_mardo-819.mp3

Podkasto: Ludu en nova fenestro | Elŝutu

La 819-a E_elsendo el la 15.01.2019 ĉe www.pola-retradio.org

Hodiaŭ antaŭ nia mikrofono ni gastigas brazilan E-poeton, Paulo Pereira Nascentes, kiun ni renkontis dum la pasintjara UK en Lisbono. Ni interparolas kun li kiel nia aŭskultanto, sed unuavice kiel portugallingva kaj E-lingva poeto klopodanta solvi la misteron kiel kreiĝas poezio. Sian dulingvan blogon li havas ĉe la adreso: https://www.paposnascentes.com La elsendon komencas aktualaĵoj. Ili koncernas tragikan dimanĉan finalon de la volontula kampanjo de Jerzy Owsiak kaj funebron post la murdita – de psike malekvilibra persono – prezidanto de Gdansko, Paweł Adamowicz. Ni informas pri konferenco okazonta en Varsovio pri la Proksima Oriento je kiu negative reagis Irano kaj pri malkresko de nelegala enmigrado en Italio. La sciencbultenaj temoj rilatas al projekto de ĉina esplorcentro pri artefarita inteligenteco en Pollando kaj al esploroj elmontrantaj rektan influon de obezeco je deprimo. La akompana interreta foto bildigas la temon, artefarita inteligenteco. Muzike akompanas nin Dirce Sales el Brazilo per fragmento de Lulkanto Kanbukao. La aktualaĵoj kaj sciencbultenaj informoj estas paralele legeblaj kaj aŭskulteblaj en la unuopaj rubrikoj de nia paĝo. La elsendo estas aŭskultebla en jutubo pere de la kanalo Espero2009: https://www.youtube.com/results?q=pola+retradio&sp=CAI%253D


---

# Interparolo kun Paulo Pereira Nascentes

**Published:** 2019-01-15

**URL:** https://pola-retradio.org/2019/01/interparolo-kun-paulo-pereira-nascentes/

**Categories:** Antaŭ la mikrofono

**Audio:** /wp-content/uploads/2019/01/bp_kun-brazila-poeto-Paulo-Pereira-Nasentes_1042.mp3, /wp-content/uploads/2019/01/bp_kun-brazila-poeto-Paulo-Pereira-Nasentes_1042.mp3?_=59

Ĉi-foje antaŭ nia mikrofono  gastas brazila E-poeto, Paulo Pereira Nascentes ,  renkontita dum la pasintjara UK en Lisbono. Ni interparolas kun li kiel nia aŭskultanto, sed unuavice kiel portugallingva kaj E-lingva poeto klopodanta solvi la misteron kiel kreiĝas poezio. Sian dulingvan blogon li havas ĉe la adreso: https://www.paposnascentes.com El la elsendo 15.01.2019 – 10’42”


---

# Koninda Pollando: historiepizodoj  Izabela Jagiełło, la pola reĝidino, litova princino, hungara reĝino

**Published:** 2019-01-18

**URL:** https://pola-retradio.org/2019/01/koninda-pollando-historiepizodoj-izabela-jagiello-la-pola-regidino-litova-princino-hungara-regino/

**Categories:** Felietonoj

**Audio:** /wp-content/uploads/2019/01/fel_bp_En-la-500-a-naskigdatreveno-de-Izabela-Jagielonka_0737.mp3, /wp-content/uploads/2019/01/fel_bp_En-la-500-a-naskigdatreveno-de-Izabela-Jagielonka_0737.mp3?_=60

Ĉi-foje gesinjoroj mi proponas felietonon rilatantan al iu el la polaj historiepizodoj, sed hodiaŭ aparte loge aktuala pro la fakto, ke la 18-an de januaro 2019 pasas la 500 naskiĝdatreveno de la pola reĝidino, litova princino kaj hungara reĝino, Izabela Jagiełło – Izabela Jagelonidino. Ŝi estis la unua infano de la reĝo Sigismuno la Maljuna, la nepo de Władysław Jagiełło, la etablinto de nova dinastio post la senhereda morto de la unua pola Piast-dinastio. Ŝia patrino estis la reĝino Bona Sforza d’Aragona devenanta el la potenca itala gento de la milanaj princoj. Izabela ricevis tre zorgeman edukon en la krakova kortego. Ŝia patrino instruis al ŝi la italan kaj edukis ŝin en la spirito de la renesanca kulturo. Krom la pola kaj itala Izabela regis latinon kaj la germanan. Jam du monatojn post ŝia naskiĝo oni ŝpinis planojn pri ŝia geedziĝo. Kiam ŝi estis kvarjara en Krakovo estadis vizite francaj diplomatoj, klopodantaj pri alianĉiĝo kun Pollando. Ŝia geedziĝo kun iu el la francaj princoj favorus tiun planon. La planon trovis interesa la reĝino Bona, sed ne la reĝo. Multis aliaj geedzaj planoj. Post kelka tempo iom neatendite aperis nova kandidato, Jan Zápolya, la reĝo de Hungario, kiu persiste serĉis aliancojn kontraŭ Habsburgoj. Marĝene ni notu, ke Jan Zápolya pli frue edzinigis al la patro de Izabela, Sigismuno la Maljuna (en 1512) sian je 8 jaroj pli junan fratinon Barbara. Bedaŭrinde ŝi mortis tri jarojn poste, verŝajne pro postakuŝaj problemoj. Ekde 1526 Jan Zápolya estis la reĝo de Hungario kaj tiu eterna fraŭlo batalanta kontraŭ la habsburga influo en Hungario kaptis la atenton de la kontraŭhabsburga reĝino de Pollando, Bona. Verŝaje ŝia ideo estis edzinigi sian plej aĝan filinon al la hungara reĝo. La geediĝo inter dudekjarulino kaj 32 jarojn pli aĝa fraŭlo okazis en 1539. Jan Zápolya estis homo diplomata,  ruza, bona batalanto, sed ne agnoskita de parto de la hungara nobelaro, kiu favoris Habsburgojn. La lando estis dividita je du partoj, ĉiam pli evidente sentiĝis la minaco flanke de la Otomana Turkio. La sekvan post la geedziĝo jaron, la 7-an de julio Izabela naskis filon. Feliĉo ne daŭris longe. Du semajnojn post tiu evento juna reĝino de Hungario vidviĝis. Parto de la hungaraj sinjoroj deklaris etan filon, Johano Sigismundo kiel la reĝon de Hungario, transdonante la regopovon en lia nomo en la manojn de la reĝino Izabela. Tamen Ferdinando Habsburgo decidis armite defendi sian rajton al la heredo. En la konflikton emiksiĝis Turkio disbatinte la aŭstrajn milittaĉmentojn. Antaŭe turkoj invadis la ĉefurban Buda, kaj Izabela suferis enorman humiĝilon. La turka sendito postulis, ke ŝi pruvu, ke ŝia filo estas ŝia infano. Reage la reĝino fiere malzonumis sian robon preminte la infanon al la mamo. Tamen Sulejmano la 1-a mem ne estis cedema kaj postulis, ke ŝi transdonu la filon al lia korto. La knabo en la sultana tendo eklploris tiom forte, ke eĉ venigita mamnutristino ne kapablis ĝin trankviligi. Sekve Izabela kiel  la unusola virino el la neotomana familo aperis antaŭ lia vizaĝo. Finfine Sulejmano redonis al ŝi la filon kaj destinis por la regantino kaj ŝia filo Transilvanion kaj terpecon laŭe de la rivero Tiso. Tie ŝi regis 10 jarojn. Klopodante sekurigi la estontecon por la filo Izabela planis eĉ edziniĝi al la vidviĝinta Ferdinando, kio tamen ne efektiviĝis. Du jarojn oni klopodis atingi kompremison pro ŝia rezigno pri la reĝa titolo de la filo ofertante al ŝi posedaĵoj en Silezio. Komence Izabela klopodis armite defendi siajn interesojn serĉante helpon ĉe sia frato, pola reĝo Sigismundo Aŭgusto. Tiu ĉi tamen serĉis subtenon de Habsburgo kontraŭ la interna opozicio kaj preferis ne enmiksiĝi. Devigita subskribi interkonsenton kun Ferdinando en 1551 Izabela forlasis Hungarion. Tiam evidentiĝis, ke Habsburgo ne plenumis devontiĝon. La proponita al ŝi Opole-princolando estis komplete ruinigta kaj la interkonsentitaj enspezoj duoble malpli altaj. Izabela revenis al Pollando, kie ŝi loĝis dum sekvaj kvin jaroj. Dume en Transilvanio kreskis opozicio, kiu persistis pri ŝia reveno kaj la sultano esprimis la pretecon redoni ĉiujn hungarajn teritoriojn. Aŭtune do Izabela  venis al Transsilvanio transprenante de la hungaraj sinjoroj la plenon de la povo kiel la regantino. Sed la celo  forpreni la povon de Habsburgoj ne sukcesis. Izabela baldaŭ mortis en Hungario kaj ŝia filo evidentiĝis reganto malforta. Baldaŭ li rezignis pri sia reĝa titolo favore al Habsburgoj, kontentiĝante per la titolo de la unua princo de Transilvanio. Hodiaŭ pasas la 500-naskiĝdatreveno de la pola reĝidino, litova princino, hungara reĝino Izabela Jagielonka. Aŭtune ni povos denove enpensiĝi pri ŝia komplika sorto en la 460-a datrveno de ŝia morto la 15-an de septembro 1559.

El la elsendo 18.01.2019. Legas  Barbara  – 7’37”


---

# La 2019-a i.a. kiel la Jaro de Stanisław Moniuszko

**Published:** 2019-01-18

**URL:** https://pola-retradio.org/2019/01/la-2019-a-i-a-kiel-la-jaro-de-stanislaw-moniuszko/

**Categories:** Kulturkroniko

**Audio:** /wp-content/uploads/2019/01/kk_mj_2019-la-Jaro-de-Stanislaw-Moniuszko_0122.mp3, /wp-content/uploads/2019/01/kk_mj_2019-la-Jaro-de-Stanislaw-Moniuszko_0122.mp3?_=61

La pola Senato proklamis la nunan jaron i.a. la Jaro de Stanisław Moniuszko. Per tio oni omaĝas la 200-an naskiĝdatrevenon de la komponisto, kiu sian vivon kaj kreadon dediĉis al la popularigado de la pola muziko. Stanisław Moniuszko naskiĝis en la pola nobela familio kun patriotaj tradicioj. En la jaroj antaŭantaj la eksplodon de la kontraŭcara januara insurekcio en 1863 kaj rekte post ĝi – malgraŭ malfacilaj sociaj kaj politikaj kondiĉoj – li komponis siajn plej famajn operojn „Halka” kaj „Fantoma nobeldomo”. Lia genio konsisitis en la talenta ligo de la pola folkloro kun la elementoj de la eŭropa opero. Unu el la plej konataj kolektoj de liaj malgrandaj komponaĵoj estas ciklo de dek du „Hejmaj kantlibroj” kun kantoj por la verkoj de polaj kaj por tradukoj de eksterlandaj poetoj. Moniuszko komponis ankaŭ religian muzikon, orgenkantojn. Lia entombrigo en 1872 en Varsovio transformiĝis en nacian manifestacion. Ekde la 5-a de januaro 2019 lian nomon ricevis la Centra Stacidomo en Varsovio.

El la elsendo 18.01.2019. Legas Maciek  – 1’22”


---

# Pentraĵoj de Mela Muter en la kataluna Girona

**Published:** 2019-01-18

**URL:** https://pola-retradio.org/2019/01/pentrajoj-de-mela-muter-en-la-kataluna-girona/

**Categories:** Kulturkroniko

**Audio:** /wp-content/uploads/2019/01/kk_mj_Ekspozicio-de-Mela-Muter-en-la-kataluna-Girona_0123.mp3, /wp-content/uploads/2019/01/kk_mj_Ekspozicio-de-Mela-Muter-en-la-kataluna-Girona_0123.mp3?_=62

En la Artmuzeo de la kataluna Girona daŭras granda ekspozicio de la pola pentristino Mela Muter. Fininte pentrokurson en Krakovo en 1901 ŝi forveturis al Parizo. Jam unu jaron post la alveno, Mela Muter estis invitata kun siaj tolaĵoj al ekspozicioj en Parizo, Krakovo, Lvovo, Varsovio. En 1923 ŝian grandan monografian ekspozicion organizis la varsovia artgalerio Zachęta. Ŝi ofte vizitadis Bretonion pentrante pejzaĝojn kaj ankaŭ ekspresiplenan senvivan naturon. Per aparta amo ŝi rilatis al Katalunio, kie ŝi ofte pentris kaj ekspoziciis enportinte en la tiean medion vivigan artetoson de la kosmopolita Parizo. Ŝia pejzaĝo „Domoj ĉe la rivero l’Onyar en Girono” spegulas en maniero elstara same la individuajn trajtojn de la pentristino, kiel ankaŭ la ĉefan fluon de la tiamaj serĉadoj de artistoj el vaste komprenata Pariza Skolo. Krom la menciita ekspozicio la loka teatro en Girono prezentas speciale verkitan spektaklon pri la pola artistino en Katalunio. De sur la scenejo aŭdiĝas la vortoj de Mela Muter „No sóc dona, sóc pintora!” (mi ne estas virino, mi estas pentristino).

El la elsendo 18.01.2019. Legas Maciek  – 1’23”


---

# E_elsendo el la 18.01.2019

**Published:** 2019-01-18

**URL:** https://pola-retradio.org/2019/01/e_elsendo-el-la-18-01-2019/

**Categories:** Elsendoj

**Audio:** /wp-content/uploads/2019/01/RetRadio_18.01.2019_vendredo_820.mp3

Podkasto: Ludu en nova fenestro | Elŝutu

La 820-a E_elsendo el la 18.01.2019 ĉe www.pola-retradio.org

Ĉi-semajne ni proponas felietonon pri iu epiziodo i.a. el la historio de Pollando, lige kun la pasanta hodiaŭ 500-a naskiĝdatreveno de Izabela Jagielonka, la pola reĝidino, litova princino kaj reĝino de Hungario. En la komerca kulturkroniko ni informas pri la nunjare solenata Jaro de Stanisław Moniuszko, la patro de pola nacia opero kaj pri interesa ekspozicio de la pola pentristino Mela Muter en la kataluna Girona. Ampleksa E-komunuma programsegmento liveras informojn pri alvoko al la Landaj Asocioj kandidatiĝi kiel kongreslandoj por la 2021-a kaj 2022-a jaroj; pri la ebleco anonci sin por la nunjara Esperantologia Konferenco kadre de la UK en Lahtio. Kontribuproponojn oni atendas ĉe la adreso ek@kulturo.net ; pri la nunjara Meditereanea E-Semajno en marto [ https://provenco.esperanto-france.org/?lang=eo ]; fine pri la nunjara maja simpozio, “Unuiĝintaj Nacioj 75-jara: Aŭskultado, parolado kaj agado en multlingva mondo” okazonta en Novjorko. La akompana interreta foto prezentas la heroinon de nia felietono, Izabela Jagielonka, pola reĝidino, litova princino, reĝino de Hungario. Muzike akompanas nin Feri Floro per la kanzono „Floreto”. La kulturkronikaj informoj kaj la felietono estas paralele legeblaj kaj aŭskulteblaj en la unuopaj rubrikoj de nia paĝo. La elsendo estas aŭskultebla en jutubo pere de la kanalo Espero2009: https://www.youtube.com/results?q=pola+retradio&sp=CAI%253D


---

# Mamutrestaĵoj en Varsovio

**Published:** 2019-01-22

**URL:** https://pola-retradio.org/2019/01/mamutrestajoj-en-varsovio/

**Categories:** Sciencaj informoj

**Audio:** /wp-content/uploads/2019/01/sc_gk_Mamutrestajoj-en-Varsovio_054.mp3, /wp-content/uploads/2019/01/sc_gk_Mamutrestajoj-en-Varsovio_054.mp3?_=63

Dum la foslaboroj ĉe la nova metroohaltejo en la varsovia kvartalo Wolo estis retrovitaj restaĵoj de prahistoria mamulo. Ilia aĝo estas taksata enkonduke je 100-120 mil jaroj kaj laŭ enkondukaj esploroj ili povas aparteni al mamuto aŭ prahistoria arbara elefanto. Nun ili estas esplorataj en la Ŝtata Arkeologia Muzeo en Varsovio por definitive konstati la specion de la animalo kaj la kaŭzojn de ĝia morto. En la retrovoloko en la prahistoria epoko troviĝis lago, kiun dum ĝia glaciiĝo povis suriri la besto droninte, kiam la glaciiĝinta lagolustro rompiĝis sub ĝia pezo.

El la elsendo 22.01.2019. Legas Gabi – 0’54”

sc_gk_Mamutrestajoj en Varsovio_0’54”


---

# Pollando rekonstruas populacion de eŭropa hamstro

**Published:** 2019-01-22

**URL:** https://pola-retradio.org/2019/01/pollando-rekonstruas-populacion-de-europa-hamstro/

**Categories:** Sciencaj informoj

**Audio:** /wp-content/uploads/2019/01/sc_mj_Pola-programo-protekti-europan-hamstron_0127.mp3, /wp-content/uploads/2019/01/sc_mj_Pola-programo-protekti-europan-hamstron_0127.mp3?_=64

En la daŭro de la lastaj 40 jaroj la populacjo de la eŭropa hamstro en Pollando malkreskis je 75 procentoj. Simile la situacio aspektas en la okcidenta kaj centra Eŭropo. Kaŭzis tion i.a. urboevoluo, grandkvanta aplikado de kemiaĵoj en la agrikulturo kaj klimataj ŝanĝoj. La eŭropa hamstro estas specio troviĝanta en la pola t.n. Ruĝa Bestoregistro, kiu rilatas al specioj minacitaj de pereo. La protekton kaj rekonstruon de la populacjo de la eŭropa hamstro en Pollando entreprenis la bestoĝardeno en Poznano kaj la Pola Naturprotekta Societo Salamanda. La eŭropaj hamstroj estas multe pli grandaj ol la prizorgataj hejme kareshamstroj siriaj aŭ vivantaj origine en la fora Siberio. Laŭ grandeco ili similas eĉ al ratoj, krome ilia felo havas apartajn kolorojn. Ventra felo estas nigra, malpli hela ol brun-rufa koloro de la nuka parto de ilia korpo. En la poznana bestoĝardeno oni jam sukcesis rekrei la populacion de gliro kaj   de ronĝulo >Spermophilus citellus<. Nun venis vico por la eŭropa hamstro. La poznana bestoĝardeno ligante tiamaniere praktikon kun la scienco realigas la modernan mision de Zoo-ĝardenoj.

El la elsendo 22.01.2019. Legas Maciek – 1’27”

sc_mj_Pola programo protekti europan hamstron_01’27’


---

# E_elsendo el la 22.01.2019

**Published:** 2019-01-22

**URL:** https://pola-retradio.org/2019/01/e_elsendo-el-la-22-01-2019/

**Categories:** Elsendoj

**Audio:** /wp-content/uploads/2019/01/RetRadio_22.01.2019_mardo_821.mp3

Podkasto: Ludu en nova fenestro | Elŝutu

La 821-a E_elsendo el la 22.01.2019 ĉe www.pola-retradio.org

Hodiaŭ post kelka paŭzo denove en la programo aŭdiĝas literaturo, t.e. la 76-a fragmento de la romano „Quo Vadis” de la pola Nobel-premiito, Henryk Sienkiewicz en la E-traduko de Lidia Zamenhof. La komencaj aktualaĵoj enhavas informojn pri la komenciĝantaj Mondaj Tagoj de Junularo en Panamo kaj pri senĉesa populareco de la pola salminejo Wieliczka loganta turistojn eĉ el plej foraj landoj. La sciencbultenaj temoj koncernas la programon protekti la eŭropan hamstron en Pollando kaj retrovitajn antaŭnelonge en Varsovio mamutrestaĵojn. La akompana interreta foto rilatas al unu el la sciencbultenaj temoj, t.e. protektata per speciala programo eŭropa hamstro. En la programo ni memorigas fragmente la kanton „Tio estus” de Morice Benin el lia KD „in-Spir” eldonita de Vinilkosmo. La aktualaĵoj kaj sciencbultenaj temoj estas paralele legeblaj kaj aŭskulteblaj en la unuopaj rubrikoj de nia paĝo. La elsendo estas aŭskultebla en jutubo pere de la kanalo Espero2009: https://www.youtube.com/results?q=pola+retradio&sp=CAI%253D


---

# La silezia baroko admirebla en Pekino

**Published:** 2019-01-25

**URL:** https://pola-retradio.org/2019/01/la-silezia-baroko-admirebla-en-pekino/

**Categories:** Kulturkroniko

**Audio:** /wp-content/uploads/2019/01/kk_mj_Baroka-arto-el-la-Vroclava-Muzeo-en-Pekino_0129.mp3, /wp-content/uploads/2019/01/kk_mj_Baroka-arto-el-la-Vroclava-Muzeo-en-Pekino_0129.mp3?_=65

En la ĵusaj tagoj la artverkoj de la frua baroko el la kolektoj de la Nacia Muzeo el Vroclavo (la suda Pollando) estas rigardeblaj en la Ĉefurba Muzeo de Pekino. La unuan fojon ĉinoj havos la eblecon admiri la artfajnecon de la verkoj de i.a. pentristo Michael Leopold Willmann aŭ skulptisto Matthias Steinl, jam dum sia vivo agnoskitaj kiel artistoj elstaraj, respektataj kaj aprecataj. „Silesia rediviva” (Silezio renaskita) prezentas verkojn de elstaraj artistoj de la regiono troviĝanta en la centro de Europo ĉe la vojkruĉiĝo de la plej gravaj komercaj itineroj. La prezentataj objektoj kreiĝis en la mezo de la 17-a jarcento, kiam post la 30-jara milito (1618–1648) intense reviviĝis tie artoj. Dank’ al favoraj kondiĉoj – ambicia kaj konscia mecenateco de la nobelaj kaj burĝaj elitoj, la lastaj reprezentantoj de princoj el Piast-dinastio kaj katolika sacerdotaro – Siliezio fariĝis regiono, kiu logis vivi kaj krei talentajn kaj aprecatajn artistojn. Kadre de la kunlaboro inter la pola kaj ĉina muzeoj lime de 2017/2018 en Vroclavo estis prezentita ekspozicio „La vivo de ĉinaj loĝantoj fine de Ming-dinastio”.

El la elsendo 25.01.2019. Legas Maciek  – 1’29”


---

# Oraj kaj arĝenta moneroj por la 100-jariĝo

**Published:** 2019-01-25

**URL:** https://pola-retradio.org/2019/01/oraj-kaj-argenta-moneroj-por-la-100-jarigo/

**Categories:** Kulturkroniko

**Audio:** /wp-content/uploads/2019/01/kk_mj_Simboloplenaj-globformaj-moneroj-de-Pollando_0159.mp3, /wp-content/uploads/2019/01/kk_mj_Simboloplenaj-globformaj-moneroj-de-Pollando_0159.mp3?_=66

Komence de novembro 2018 la Nacia Pola Banko emisiis 100 ekzemplerojn de ora globforma monero kun la nominala valoro de 2018 zlotoj kaj la arĝentan globforman moneron kun la nominala valoro  de 100 zlotoj en la kvanto de 1918 ekzempleroj. La unua kostas  54 mil zlotojn, la alia 2,4 mil zlotojn. Ĉirkaŭ la globforma monero troviĝas neregule metita rubando kun citaĵo el la pola himno „Dum ni vivas Pollando ankoraŭ ne pereis”. Krome troviĝas sur ĝi bildoj de tri aliaj moneroj. Temas pri reverso de la 5-zlota monero el 1928 kun la figuro de la greka venkodiino Nike, emisiita lige kun la 10-jariĝo de la regajnita suvereneco. Reverso de la provmonero kun la nominala valoro de 100 zlotoj el 1966 kun la bildo de geprincoj Mieszko I kaj Dąbrówka, omaĝe al la 1000-jariĝo de la Pola Ŝtato. Fine temas pri reverso de aktuale cirkulanta monero kun la valoro de unu zloto.  En la dua plano troviĝas bildoj de du stilizitaj agloj. La unua devenas  el la blazono de Pollando, la alia estas simbolo de la Polaj Armeaj Fortoj de la 2-a Respubliko, el la intermilita periodo. La globformaj moneroj enhavas krome simbolojn de braveco, tio estas kverkajn branĉetojn kaj foliojn. Aldone estis emisiita ora monero kun la nominala valoro de unu zloto. Temas pri la  1-zlota monero aktuale uzata en la versio el 2017.  Ĝi havas tamen duoble pli grandan diametron kaj ĉerande la tekston „La 100-a datreveno de la regajnita suvereneco de Pollando”. Ĝi estis emisiota en la kvanto ĝis mil ekzempleroj kaj ĝia aĉetvaloro egalas al 13 mil zlotoj.

El la elsendo 25.01.2019. Legas Maciek  – 1’59”


---

# E_elsendo el la 25.01.2019

**Published:** 2019-01-25

**URL:** https://pola-retradio.org/2019/01/e_elsendo-el-la-25-01-2019/

**Categories:** Elsendoj

**Audio:** /wp-content/uploads/2019/01/RetRadio_25.01.2019_vendredo_822.mp3

Podkasto: Ludu en nova fenestro | Elŝutu

La 822-a E_elsendo el la 25.01.2019 ĉe www.pola-retradio.org

En la komencaj kulturkronikaj aktualaĵoj ni informas pri du interesaj moneroj globformaj, kiuj aperis pasintjare okaze de la 100-jariĝo de la regajnita suvereneco de Pollando. Ni informas krome pri la ekspozicio de la silezia baroko en Pekino, kiu sekvis el la kunlaboro de la Nacia Muzeo en Vroclavo kaj la urba muzeo de la ĉina ĉefurbo. La E-komunuman segmenton inaŭguras informo pri aparta mesaĝo de UEA lige kun la unuan fojon solenita nunjare, la 24-an de januaro, Monda Tago de Edukado. Ni informas krome pri nova facillingva retejo de uea: https://uea.facila.org/ , kaj pri la ebleco kontribui prelege en la 72-a Internacia Kongresa Universitato okazonta kadre de la Lahtia UK: https://www.uea.org/kongresoj/universitato . La akompana interreta foto rilatas al la kulturkronika informo pri la ekspozicio pri la silezia baroko nun daŭranta en Pekino kaj sekvinta el la pola-ĉina kunlaboro. Ĝi prezentas la figuron de la Arĥianĝelo Mikaelo el ĉ. 1700 jaro, la verko de M. Stainl. En la programo ni prezentas la kanzonon „La Pac” de Giberto Gil en Esperanto kaj interlude „Por Komencantoj” kantas Inspiro. La kulturkronikaj informoj estas paralele legeblaj kaj aŭskulteblaj en la koncerna rubriko de nia paĝo. La elsendo estas aŭskultebla en jutubo pere de la kanalo Espero2009: https://www.youtube.com/results?q=pola+retradio&sp=CAI%253D


---

# Datreveno de Auschwitz-liberigo

**Published:** 2019-01-26

**URL:** https://pola-retradio.org/2019/01/datreveno-de-auschwitz-liberigo/

**Categories:** Novaĵoj

**Audio:** /wp-content/uploads/2016/01/w_tm_msz_Datreveno-de-liberigo-de-Auschwitz_339163939.mp3, /wp-content/uploads/2016/01/w_tm_msz_Datreveno-de-liberigo-de-Auschwitz_339163939.mp3?_=67

Kelkdek eksaj malliberigitoj partoprenos la solenaĵojn ligitajn kun la 71-a datreveno de la liberigo de la germana koncentrejo sur la tereno de Pollando, Auschwitz. Ili estos la plej gravaj gastoj de la morgaŭaj solenaĵoj disvolviĝontaj sur la tereno de la koncentrejo Auschwitz II-Birkenau. La ĉefajn solenaĵojn partoprenos ankaŭ la filo de kavaleria kapitano Witold Pilecki, la organizinto de la rezista movado en la koncentrejo, Andrzej. Antaŭtage Andrzej Duda estos unu el la herooj de speciala eduksesio pretigita de Internacia Edukcentro ĉe la Auschwitz-muzeo dediĉita al la dua transporto de malliberigitoj el la okupaciata Varsovio, en kiu venis i.a. Witold Pilecki. Post la demonstra proceso en 1948 li estis murdita de komunistoj. Li estis rehonorita en 1991. Postmorte prezidento Lech Kaczyński distingis lin per Ordeno de la Blanka Aglo. Honoran patronecon super la solenaĵoj transprenis prezidento Andrzej Duda. Germanoj establis la koncentrejon Auschwitz en 1940 kun la celo malliberigi en ĝi polojn. Auschwitz II-Birkenau kreiĝis du jarojn poste kaj fariĝis la plej granda pereigejo de eŭropaj judoj. Germanaj nazioj ekstermis sur ĝia tereno ĉirkaŭ unu milionon 100 mil personojn. Krom judoj ankaŭ polojn, romaojn, sovetuniajn ostaĝojn kaj alinacianojn. La 27-an de januaro 1945 la koncentrejo estis liberigita de soldatoj de la Ruĝa Armeo. Dank’ al klopodoj de malliberigitoj en 1947 sur la terenoj de eksaj tendaroj Auschwitz I kaj Auschwitz II-Birkenau estis establita muzeo. En la lastaj jaroj ĉiujare vizitas ĝin ĉ. 1,5 milionoj da personoj el la tuta mondo. En 2015 vizitis la terenon de la eksa germana koncentrejo Auschwitz i.a. pli ol 50 mil italaj lernantoj kaj studentoj. Tiuj vizitoj daŭras. Informis pri tio la itala klerigministro Stefania Giannini post la reveno el Pollando, kie ŝi en la ĵusaj tagoj akompanis laŭvican grupon de gejunuloj. Ekde 20 jaroj estas organizataj la t.n. Vojaĝoj de Memoro, kadre de kiuj mezlernejanoj el la tuta Italio vizitas Auschwitz-muzeon kaj Krakovon. Akompanas al ili italaj judoj saviĝintaj de la holokaŭsto. En la lasta grupo,  kiun akompanis la itala klerigministro partoprenis 130 lernantoj. En la krakova sinagogo Tempel ministro Giannini subskribis interkompreniĝon kun la itala asocio de judaj komunumoj pri la instruado pri holokaŭsto en lernejoj kaj universitatoj. Partoprenis la eventon la itala prezidantino de la Deputita Ĉambro, Laura Boldrini.

El la elsendo 26.01.2016. Legas Tomek kaj Milada – 3’16”


---

# La 2019 kiel Jaro de Matematiko

**Published:** 2019-01-29

**URL:** https://pola-retradio.org/2019/01/la-2019-kiel-jaro-de-matematiko/

**Categories:** Sciencaj informoj

**Audio:** /wp-content/uploads/2019/01/sc_tm_2019-en-Pollando-Jaro-de-Matematiko_0224.mp3, /wp-content/uploads/2019/01/sc_tm_2019-en-Pollando-Jaro-de-Matematiko_0224.mp3?_=68

La 2019-a Jaro estis proklamita de la pola Senato kiel Jaro de Matematiko por omaĝi la polajn matematikistojn kaj iliajn atingaĵojn, kaj por inde taksi la signifon de ĉi tiu sciencbranĉo en la evoluo de socioj. Komence de aprilo 1919 en la Jagelona Universitato 16 personoj, i.a. Stefan Banach, Leon Chwistek, Antoni Hoborski, Franciszek Leja, Otto Nikodym, Alfred Rosenblatt, Jan Śleszyński, Antoni Wilk, Stanisław Zaremba kaj  Kazimierz Żorawski establis Matematikan Societon en Krakovo. Ĝi estis ĝermo de la posta Pola Matematika Societo. En la intermilita jardudeko fariĝis mondkonataj laborrezultoj de la Lvova Matematika Skolo, i.a. pri la funkcieca analizo. Al la kunaŭtoroj de tiu skolo kalkuliĝas Stefan Banach, unu el la plej elstaraj polaj sciencistoj kaj Hugo Steinhaus, agnoskita kiel la patro kaj patrono de la aplika matematiko  en Pollando. Aliaj elstaraj reprezentantoj de tiu skolo estis Stanisław Mazur, Władysław Orlicz, Juliusz Schauder, Stanisław Saks kaj ankaŭ Stanisław Ulam, ekde 1939 laboranta en Usono. Li estis la kunkreinto de la hidrogena bombo. La mondan famon al la pola matematiko alportis ankaŭ esploroj de la Varsovia Matematika Skolo, kies ĉefaj reprezentantoj estis  Wacław Sierpiński, Zygmunt Janiszewski, Stefan Mazurkiewicz kaj Kazimierz Kuratowski. Ĝian famon en la posta periodo aparte famigis Karol Borsuk kaj Samuel Eilenberg (ekde 1939 en Usono), agnoskitaj kiel kunaŭtoroj de geometria, respektive algebra topologio. Samtempe kun Lvovo kaj Varsovio estis ligitaj elstaraj logikistoj i.a. Alfred Tarski (ekde 1939 en Usono) kaj Jan Łukasiewicz. En la mondo grandan rangon akiris ankaŭ laborrezultoj atingitaj en Krakovo. Tie ŝlosilajn laborojn pri analizo gvidis Stanisław Zaremba, la kunestablinto de Internacia Matematika Unio kaj poste Tadeusz Ważewski la kunkreinto de la teorio de tipologiaj metodoj en la esplorado de diferencialaj  ekvacioj kaj rega teorio.

El la elsendo 29.01.2019. Legas Tomek – 2’24”

sc_tm_2019 – en Pollando Jaro de Matematiko_02’24”


---

# E_elsendo el la 29.01.2019

**Published:** 2019-01-29

**URL:** https://pola-retradio.org/2019/01/e_elsendo-el-la-29-01-2019/

**Categories:** Elsendoj

**Audio:** /wp-content/uploads/2019/01/RetRadio_29.01.2019_mardo_823.mp3

Podkasto: Ludu en nova fenestro | Elŝutu

La 823-a E_elsendo el la 29.01.2019 ĉe www.pola-retradio.org

Nur jarduono dividas nin disde la plej grava ĉiujara e-ista evento, kiu en 2019 estas la 104-a UK en Lahtio, Finnlando. Tiuokaze nia antaŭmikrofona gasto estas Konstanta Kongresa Sekretario, Clay Magalhães proksimiganta la plej gravajn informojn ligitajn kun la loĝiga oferto kaj – malkovrante premiere al niaj geaŭskultantoj – informojn pri la antaŭ- kaj postkongresaj ekskursaj ofertoj. En aktualaĵoj ni informas pri nova sociala monservo por patrinoj de almenaŭ 4 infanoj, kiuj ricevos emerituron eĉ se ne laboris profesie, pri kelkaj facetoj de la limgardista laboro en 2018 kaj tute aparte pri Otylia Jędrzejczak invitita al la Internacia Galerio de Naĝistaj Famuloj. La sciencbultena temo estas dediĉita al la nunjare solenata en Pollando „Jaro de Matematiko”. En la programo ni prezentas fragmente la kanton „Pantanala trajno” plenumatan de Alejandro Cosavella el la originala muzikvideo de BRAZILA KOLEKTO ( https://www.brazilakolekto.com/ ). La programinformon akompanas la interreta foto prezentanta la polan sportistinon, Otylia Jędrzejczak invititan al la Internacia Galerio de Naĝistaj Famuloj. La novaĵoj kaj sciencbultena temo estas paralele legeblaj kaj aŭskulteblaj en la koncerna rubriko de nia paĝo. La elsendo estas aŭskultebla en jutubo pere de la kanalo Espero2009: https://www.youtube.com/results?q=pola+retradio&sp=CAI%253D


---

# Clay Magalhães pri la loĝiga oferto kaj pli rilate la 104-an UK-on en Lahti

**Published:** 2019-01-29

**URL:** https://pola-retradio.org/2019/01/clay-magalhaes-pri-la-logiga-oferto-kaj-pli-rilate-la-104-an-uk-on-en-lahti/

**Categories:** Antaŭ la mikrofono

**Audio:** /wp-content/uploads/2019/01/bp_kun-Clay-Maghelaes-pri-la-104-a-UK_0816.mp3, /wp-content/uploads/2019/01/bp_kun-Clay-Maghelaes-pri-la-104-a-UK_0816.mp3?_=69

Nur jarduono dividas nin disde la plej grava ĉiujara e-ista evento, kiu en 2019 estas la 104-a UK en Lahtio, Finnlando. Tiuokaze nia antaŭmikrofona gasto estas Konstanta Kongresa Sekretario, Clay Magalhães proksimiganta la plej gravajn informojn ligitajn kun la loĝiga oferto kaj – malkovrante premiere al niaj geaŭskultantoj –  informojn pri la  antaŭ- kaj postkongresa ekskursa ofertoj. El la elsendo 29.01.2019 – 8’16”


---

# 10-miliona gasto ĉe Racławice-panoramo

**Published:** 2019-02-01

**URL:** https://pola-retradio.org/2019/02/10-miliona-gasto-ce-raclawice-panoramo/

**Categories:** Kulturkroniko

**Audio:** /wp-content/uploads/2019/02/kk_mj_Dekmiliona-gasto-admiris-Raclawice-panoramon-en-Vroclavo_0125.mp3, /wp-content/uploads/2019/02/kk_mj_Dekmiliona-gasto-admiris-Raclawice-panoramon-en-Vroclavo_0125.mp3?_=70

Fine de la 2018-a jaro oni notis 10-milionan gaston ĉe Racławice-panoramo en la Nacia Muzeo de Vroclavo. La panorama pentraĵo de Jan Styka kaj Wojeciech Kossak omaĝanta la 100-jariĝon de la kontraŭcara Kościuszko-insurekcio estas rigardebla tie ekde 33 jaroj. Temas pri impona oleotolaĵo longa 114 kaj alta 15 metrojn prezentata la venkon de polaj taĉmentoj super la rusaj en la batalo apud Racławice en 1794. Ĝi kreiĝis laŭ la mendo de la urbo Lvovo dum la jaroj 1893-94. Samjare la pentraĵo estis prezentita en Lvovo okaze de la Universala Landa Ekspozicio. Ekde 1985 la verko estas ekspoziciata en Vroclavo en speciale adaptita rotondo. Kompletigas ĝin aranĝitaj antaŭ ĝi figuroj prilumatitaj tiel, ke la spektanto ne kapablu distingi ilin disde la bildo mem. Ĉiujare la Panoramon vizitas ĉ. 300 mil personoj, en 2018 temis pri pli ol 370 mil. Ĝi apartenas al la plej ofte vizitataj polaj muzeaj objektoj. Vizitis ĝin i.a. Johano Paŭlo la 2-a, la reĝino de Nederlando, Beatrix, la reĝo de beloj, Albrecht.

El la elsendo 01.02.2019. Legas Maciek  – 1’25”


---

# Koninda Pollando: Ślęża

**Published:** 2019-02-01

**URL:** https://pola-retradio.org/2019/02/koninda-pollando-sleza/

**Categories:** Felietonoj

**Audio:** /wp-content/uploads/2019/02/fel_bp_Koninda-Pollando_Sleza_0528.mp3, /wp-content/uploads/2019/02/fel_bp_Koninda-Pollando_Sleza_0528.mp3?_=71

En Pollando ne malmultas lokoj, en kiuj vivis la slavaj triboj kaj kulturoj multe mapli novaj ol ili. Tamen ne multas pintoj, pri kiuj estas sciate, ke ekde pratempo estis loko de kulto kaj ritoj kaj sur kiuj konserviĝis spuroj el la fora tempo. Al ili apartenas la pinto Ślęża (S’ lenĵa), la monto ne tro alta, ĉar situanta nur 718 metrojn super la marnivelo. Sed ĝi videbliĝas jam el kelkdekkilometra distanco pro sia relativa alteco, egala al ĉirkaŭ 500 metroj kaj pro tio supernta la ĉirkaŭajn valajn terenojn. Ĝi estas konstruita el granitoj kaj gabro kaj laŭ la plej nova interpreto la signifa parto de Ślęża konsistas el magmaj rokoj kreiĝintaj sub la lustro de oceano. Oni takssas, ke ili kreiĝis lim de devonio kaj karboonio antaŭ 350 milionoj da jaroj. En neolito oni fosis tie nefriton por etaj instrumentoj kaj ornamoj kaj serpentinŝtonon el kiu estis oni faris ilaron kaj armilojn. En mezepoko serpentinŝtono estis uzita en muelejoj kaj kiel konstruŝtono por la ornamado de romanikaj preĝejoj. Ślęża rolis kiel centro de la pagana sunkulto de la lokaj triboj. Sur ĝia pinto kaj en la ĉirkaŭaĵo konserviĝis ŝtonaj skulptaĵoj de „ino kun fiŝo, monako, fungo, apro kaj urso” kiujn oni ligas kun la kelta kultura influo. Retrovitaj estis tie frahmentoj de ŝtona remparo vastaj je ĉ. 12 metroj kaj misteraj figuroj kun karakteriza simbolo de oblikva kruco. La nomo Ślęża devenas plej verŝajne de la malnovslava vorto ślęg, kiu signifas humidecon, humidajn veteron aŭ lokon, koton, lokon kovrita de nebulo. Do entute temas pri specifa mikroklimato reganta tie karakteriziĝanta per multaj pluvoj. De la nomo  ślęg deriviĝas la nomo de la fluanta tra la ĉirkaŭaj marĉaj terenoj rivero Ślęza. Kun tiuj ĉi nomoj ligiĝas la nomo de la slava tribo kiu setliĝis tie – Ślężanie. Ili venis ci tien plej verŝajne inter la 4-a kaj 7-a jarcento post Kristo kaj ĉirkaŭ 845-a jaro disponis jam pri 15 burgoj formante la tribon de la Okcidentaj Slavoj.  Ekde la jaroj 985-990 ili loĝis jam en la limoj de la ŝtato de Mieszko la 1-a, estante ĝia integra parto. Ilia triba nomo etentiĝis kun la tempofluo je aliaj apud Odra-riveraj triboj kaj la tuta regiono akiris nomon kun ili ligitan, Śląsk – Silezio. Ślężą estis same geografia kiel anaŭ spirita centro de la loĝataj tie homoj. Ĝi estis centro de ilia kulto kaj sidejo de iliaj dioj, kvazaŭ Silezia Olimpo. Komence de la 11-a jarcento la germana episkopo el Mersburg notis „Tiu monto estis ĉirkaŭita per granda adoro de ĉiuj loĝantoj pro sia grandeco kaj destino, ĉar sur ga pinto  oni celebris damnindajn, paganajn ritojn”. Sed ili estis transprenitaj de ankoraŭ malpli novaj triboj kiuj radikas eĉ en la ŝtona epoko. El 4-a jarcento antaŭ Kristo devenas iliaj sanktejoj. Kelkajn jarcentojn poste tiu popolo estis slavigita, sed ankoraŭ dum kelka tempo oni kultivis la paganajn ritojn. Tamen plej laste en la 11-a jarcento okazis definitiva kristanigo. Komence de la 12-a jarcento Piotr Włostowic, la admistranto de reĝa koretego de Bolesław Krzywousty konstrugis sur la pinto aŭustianan klostron. Kiam monakoj translokiĝis al Vroclavo sur la loko de la klostro estis konstruita kastelo. Ĝiaj masonitaj restaĵoj transdaŭris ĝis hodiaŭ. Kaj hodiaŭ ĝi estas la ŝatata ripozloko por loĝantaoj de la proksima Vroclavo. Atendas ilin la biciklaj itineroj – ripozkaraktera kaj monta, kaj kelkaj interesaj itineroj por la marŝantoj.

El la elsendo 01.02.2019. Legas  Barbara  – 5’28”


---

# Historia itinero tra Branicki-palaco en Bjalistoko

**Published:** 2019-02-01

**URL:** https://pola-retradio.org/2019/02/historia-itinero-tra-branicki-palaco-en-bjalistoko/

**Categories:** Kulturkroniko

**Audio:** /wp-content/uploads/2019/02/kk_gk_La-historia-itinero-en-Branicki-palaco-en-Bjalistoko_0131.mp3, /wp-content/uploads/2019/02/kk_gk_La-historia-itinero-en-Branicki-palaco-en-Bjalistoko_0131.mp3?_=72

La historia baroka Palaco de Branicki-familio en Bjalistoko estas la vizitkarto ne nur de la urbo, sed ankaŭ de la tuta regiono. De kelkdek jaroj troviĝas en ĝi Medicina Universitato. Antaŭnelonge ĝi finefektivigis la projekton „Promeno en la pasintecon”. Kadre de ĝi estis restaŭritaj la 18-jarcentaj monumentoj de Herkuloj sur la palaca korto, la ĉefa salonego Aula Magna, la palaca kapelo, la surmuraj pentraĵoj, oni disponigis al la vizitantoj la palacajn kelojn. Tra ĉiuj ĉi lokoj kondukas nun historia itinero rakontanta pri la historio de la magnata familio Branicki, de la palaco kaj de Bjalistoko. Malgraŭ tio, ke la palaco estas la sidejo de la universitato ĉiutage tiun unu el la plej gravaj  barokaj rezidejoj en Pollando vizitas multaj vizitantoj. La planoj de la palaca-ĝardeno komplekso en Bjalistoko kreiĝis en la 16-a jarcento. Ĝi akiris la plej grandan brilon en la tempo de hetmano Jan Klemens Branicki en la 18-a jarcento. Bjalistoko posedis tiam unu el la plej belaj barokaj ĝardenoj ne nur en Pollando, sed ankaŭ en Eŭropo. Ekde la fino de la 90-aj jaroj de la 20-a jarcento okazas – kun paŭzoj – ĝia revalorigado.

El la elsendo 01.02.2019. Legas Gabi  – 1’31”


---

# Jaro de Vasa-regantoj en la Reĝa Kastelo

**Published:** 2019-02-01

**URL:** https://pola-retradio.org/2019/02/jaro-de-vasa-regantoj-en-la-rega-kastelo/

**Categories:** Kulturkroniko

**Audio:** /wp-content/uploads/2019/02/kk_pw_La-jaro-de-Vasa-regantoj-en-la-Rega-Kastelo_0131.mp3, /wp-content/uploads/2019/02/kk_pw_La-jaro-de-Vasa-regantoj-en-la-Rega-Kastelo_0131.mp3?_=73

Nunjare pasas 400 jaroj post la alikonstruaj laboroj en la varsovia Reĝa Kastelo. Tiu tasko estis entreprenita laŭ decido de la reĝo Sigismundo la 3-a Vasa. Dum la regado de la reĝoj en Vasa-dinastio la Kastelo rolis kiel centro de la poltika kaj kultura vivo de la 17-jarcenta Respubliko. Lige kun la jubileo estis planitaj multaj eventoj kadre de „La Vasa Jaro”. Jam ekde la 5-a de februaro – sed nur dum 5 semajnoj – estos rigardebla escepta trezoro, la tiel nomata „Stokholma rulaĵo”. Sur 15 metroj estas prezentita la solena nuptokaza enveturo de la reĝo Sigismundo la 3-a al Krakovo. En majo la publiko de la varsovia Reĝa Kastelo povos raviĝi – dum aparte sekurigita ekspozicio – pri la juvelaro, kiu plej ofte estas neekspoziciata. Por septembro-oktobro estas planita ekspozicio „La bildoj de la regantoj sur medaloj kaj moneroj”. La Vasan Jaron kronos ekspoziccio „La mondo de la polaj Vasoj „Spaco – homoj – arto” daŭronta ekde oktobro ĝis januaro 2020. La unuopajn ekspoziciojn akompanos pluraj edukeventoj, laborrenkontoj, konferencoj kaj koncertoj. Krome en majo estos malfermita la rekonstruita antaŭ du jaroj Malsupra Kastela Ĝardeno, rolonta kiel ornamo de la reĝa rezidejo kaj kiel loko de rendevuoj kaj renkontiĝoj.

El la elsendo 01.02.2019. Legas Przemek  – 1’31”


---

# E_elsendo el la 01.02.2019

**Published:** 2019-02-01

**URL:** https://pola-retradio.org/2019/02/e_elsendo-el-la-01-02-2019/

**Categories:** Elsendoj

**Audio:** /wp-content/uploads/2019/02/RetRadio_01.02.2019_vendredo_824.mp3

Podkasto: Ludu en nova fenestro | Elŝutu

La 824-a E_elsendo el la 01.02.2019 ĉe www.pola-retradio.org

Hodiaŭ ni denove proponas viziti konindan Pollandon invitante vin ĉi-foje al la suda Pollando kaj la tiea monto Ślęża. Ekde pratempo ĝi estis loko de kulto kaj ritoj, kaj sur kiu konserviĝis spuroj el la fora tempo. Nun ĝi rolas kiel turisma allogaĵo. La kulturkronikaj informoj rilatas al la vizitinda Panoramo de Racławice-batalo en Vroclavo, al la kreita historia itinero en la Palaco de Branicki en Bjalistoko kaj al la Jaro de Vasa-regantoj solenota en Varsovio dum la tuta 2019. La E-komunuma informo koncernas la lastajn 15 akirintojn de la Biblioteka Apogo de Bachrich-familio. Muzike akompanas nin Esperanto Desperanto. Temas pri la kanzono „Feliĉe” el la KD „Brokantaĵoj” eldonita de Vinilkosmo. La programinformon akompanas la interreta foto prezentanta la montopinton Ślęża, la heroon de nia felietono. La kulturkronikaj informoj kaj la felietono estas paralele legeblaj kaj aŭskulteblaj en la koncernaj rubrikoj de nia paĝo. La elsendo estas aŭskultebla en jutubo pere de la kanalo Espero2009: https://www.youtube.com/results?q=pola+retradio&sp=CAI%253D


---

# Pli da polaj nutroproduktoj en Ĉeĥio

**Published:** 2019-02-02

**URL:** https://pola-retradio.org/2019/02/pli-da-polaj-nutroproduktoj-en-cehio/

**Categories:** Novaĵoj

**Audio:** /wp-content/uploads/2016/02/W_msz_Polaj-nutrajproduktoj-popularaj-en-Cehio_139193939.mp3, /wp-content/uploads/2016/02/W_msz_Polaj-nutrajproduktoj-popularaj-en-Cehio_139193939.mp3?_=1

Laŭ enkondukaj donitaĵoj de la Ĉeĥa Statistika Oficejo la valoro de la ĉeĥa importo de la nutraĵproduktoj el Pollando dum la unuaj 11 monatoj de 2015 kompare al la analoga periodo de la antaŭa jaro kreskis je preskaŭ 22 procentoj kaj egalis al 1,1 miliardoj da eŭroj. Eĉ 24 procentojn en la ĉeĥa importo el Pollando okupis kafo, teo, kakao, spicoj kaj spicproduktoj. Preskaŭ 23 procentojn okupis viando kaj viandalifaraĵoj. Sekvis laktoalifaraĵoj kaj ovoj, greno kaj grenelfaraĵoj, fine legomoj kaj fruktoj. La plej granda kresko de la importovaloro el Pollando koncernis kafon, teon kaj kakaon. Tiujn produktojn ĉeĥoj aĉetis eĉ je 126,4 procentoj pli. La plej granda malkresko de importovaloro el Pollando (je 4 procentoj)  rilatis al sukero, sukeralifaraĵoj kaj mielo.

El la elsendo 02.02.2016. Legas Milada – 1’19”


---

# Lezita aŭdokapablo kaj deprimo

**Published:** 2019-02-05

**URL:** https://pola-retradio.org/2019/02/lezita-audokapablo-kaj-deprimo/

**Categories:** Sciencaj informoj

**Audio:** /wp-content/uploads/2019/02/sc_mj_Audolezo-kaj-demenco_0135.mp3, /wp-content/uploads/2019/02/sc_mj_Audolezo-kaj-demenco_0135.mp3?_=2

La risko de deprimo ĉe grizaĝuloj kreskas konforme al la lezogrado de la aŭdokapablo. Sciencistoj el Columbia University analizis donitaĵojn de 5239 personoj pli ol 50-jaraĝaj el la sudamerika Hispanic Community Health Study. Ĉiu estis subigita al aŭdiometra ekzamenado de la aŭdokapablo kaj al testoj malkovrontaj deprimon. Grizaĝuloj, kiuj suferis la lezon de la aŭdokapablo ligitan kun sia aĝo havis samtempe pli multajn deprimosimptomojn. Ĉe la milda aŭdolezo la klinikaj simptomoj de deprimo estis preskaŭ duoble pli oftaj ol ĉe personoj bone aŭdantaj. Kaze de serioza aŭdolezo la deprimosiptomoj aperis eĉ kvaroble pli ofte. Konsiderante, ke plimulto de personoj pli ol 70-jaraĝaj suferas lezon de la aŭdokapablo, eĉ se ĝi ne estis diagnozita, des pli estas rekomendinde kuraci surdetecon por helpi en la kontraŭbatalado de deprimo. La lezo de la aŭdokapablo apartenas al la plej oftaj longiĝaj malkomfortaĵoj de la granda aĝo, kaŭzante ankaŭ konigajn perturbojn aŭ demencon. La esploro de sciencistoj el Columbia University ne pruvas, ke aŭdolezo kaŭzas deprimon. Tamen personoj kun aŭdoprobleoj frontas problemojn kun la komunikado kaj fariĝas socie izolitaj. Tio povas alkonduki al deprimo. Rekomendinde estas do testi la aŭdokapablon de grizaĝuloj kaj kaze de neceso entrepreni kuracadon.

El la elsendo 05.02.2019. Legas Maciek – 1’35”


---

# Algoritmo por transformi videaĵon en bildstrion

**Published:** 2019-02-05

**URL:** https://pola-retradio.org/2019/02/algoritmo-por-transformi-videajon-en-bildstrion/

**Categories:** Sciencaj informoj

**Audio:** /wp-content/uploads/2019/02/sc_Furoranta-algoritmo-de-polaj-studentoj_0118.mp3, /wp-content/uploads/2019/02/sc_Furoranta-algoritmo-de-polaj-studentoj_0118.mp3?_=3

La prilaborita en la Varsovia Politekniko algoritmo Comixify vekis interesiĝon en la tuta mondo. Ĝi servas por transformi videaĵon en bildstrion. Dum unu monato la paĝo de Comixify estis vizitita pli ol 180 mil fojojn kaj oni generis el ĝi pli ol 22 mil bildstriojn. Comixify aŭtomate elektas la plej interesajn kaj plej gravajn filmkadrojn el ricevita filmo kaj sekve kunaranĝas ilin kaj grafike alifaras. La algoritmo kreiĝis baze de interesiĝoj de studentoj pri bildstrioj kaj transfero de stilo helpe de maŝina lernado kaj la ĝistiamaj publikaĵoj i.a. prognozantaj popularecon de enhavoj en la Interreto. Sur la paĝo de Comixify eblas rigardi bildstriojn el fragmentoj de tiaj filmoj kiel i.a. “Pulp fiction”, “Stelaj militoj: La 1-a parto – Morna fantomo”. Instrumentojn prilaboritajn de studentoj el la Varsovia Politekniko eblas senpage testi.  Nun ili intencas perfektigi sian projekton vastigante ĝin je novaj funkcioj, kiel i.a. rekonado de voĉo aŭ generado de tiel nomataj fumetoj kun tekstoj por unuopaj bildoj.

El la elsendo 05.02.2019. Legas Tomek – 1’18”


---

# El la E-gazetaro – 05.02.2019

**Published:** 2019-02-05

**URL:** https://pola-retradio.org/2019/02/el-la-e-gazetaro-05-02-2019/

**Categories:** Felietonoj

**Audio:** /wp-content/uploads/2019/02/bp_El-la-E-Gazetaro_1242.mp3, /wp-content/uploads/2019/02/bp_El-la-E-Gazetaro_1242.mp3?_=4

Ne tre rapide kreskas la nombro de la aliĝintoj al la 104-a UK en Lahtio. Inter nia interparolo kun Clay Magalhães el la fino de januaro kaj hodiaŭ temas pri nur kvar pliaj aliĝintoj. Dume daŭras la alvokoj por la UK-aj Esperantologia Konferenco kaj IKU. Mi do decidis aparte ekzameni kiel la nunjara UK speguliĝas en tiuj E-Gazetoj, kiuj atingis nian redakcion kaj verdire temas pri decembraj aŭ la lastaj numeroj de kelkaj titoloj el 2018. La decembra „Esperanto” jam enkonduke publikigas la artikolon de geredaktoroj Anna Striganova kaj Dima Ŝevĉenko „Lahtio: modernaj kondiĉoj ene de la vivanta naturo”, kiu estas kompilaĵo de turismaj informoj kun spertoj kolektitaj dum la komuna vizito en Lahtio de reprezentantoj de UEA kaj TEJO kunsidintaj ankoraŭ en septembro kun kelkaj LKK-anoj. Apudas ĝin kvazaŭ raporta informo pri la labora parto de tiu renkontiĝo pri tio, kion oni vizitis, pri kio kunsidis kaj diskutis. La konkludo estas „Estis farita granda laboro”.  Sed tio ne elĉerpas temojn ligitajn kun la 104-a, ĉar tuj sekve Raita Pyhälä eksplikas „Kie, kiam kaj kion manĝi en Finnlando”. Ĝi ne nur reliegas kiom la finna menuo diferencas disde tiu en la pli sudaj landoj, sed ankaŭ kelkloke mencias orientige prezojn. La averaĝa  lunĉo kontraŭ ĉ. 10 eŭroj sendube ne estas tro alta. Evidente mi prave esperis legi ion pli en la organo de E-Asocio de Finnlando. Aparte mian atenton kaptis la informoj de Tiina Oittinen en LKK respondeca pri ekskursoj. „Eble plej multe da konkretaĵoj okazis ĝis nun en mia laborkampo, kio estas kongresaj ekskursoj. Estas planitaj ekskursoj dum la kongresa semajno, kiam oni konatiĝos kun la kongresa urbo Lahtio. Tuttagaj ekskursoj montros al la partoprenantoj krom la regiono de Lahti ankaŭ la antaŭan kongresurbon Tampere, la ĉefurbon Helsinki, loĝejan foiron en Kouvola kaj la ĉirkaŭaĵojn de Tuusulanjävi, kiam oni sekvos la spurojn de la komponisto Jean Sibelius kaj de aliaj finnlandaj artistoj”. El la „Esperanta Finnlando”, kies decembra numero venis jam post mia interparolo kun KKS, Clay Magalhães mi trovas konfirmon de la prezentitaj  de li antaŭkongreso en Helsinki kaj postkongresoj al la orienta, norda kaj okcidenta Finnlando”. La alia LKK-ano Tiina Kosunen alvokas volontulojn, „ĉar estas multaj aferoj por fari antaŭ kaj post la kongresa semajno”, des pli ke la Interaca Kongreso de Blindaj Esperantistoj estas planita samtempe kun UK. Ĉiuj ili estas aparte invititaj al  la martaj Vintraj Tagoj, kadre de kiu okazos trejnseminario. La ampleksa informo pri la ĉi-lastaj eventoj aperas jam en la unuaj paĝoj de la revuo kun aparta atentigo, ke „En la trejnseminario ni profundiĝos en la detalojn de la kongreso kaj aŭdos de LKK-anoj pri la stato de la kongresaj preparoj”. Mi antaŭĝojas pri la anonco, ke tion rakontos LKK-anoj kaj aliaj kongresfunkciuloj en la februara numero de la revuo. Fine Paula Niinikorpi, la ĉefdelegito  de EAF atentigas pri la favorpreza aliĝo al la Lahtia UK. Pro objektivaj kialoj ni ne povis informi pri la unua aliĝperiodo pasinta la 31-an de decembro, sed tempo pasas rapide. La dua favorpreza aliĝperiodo daŭros ĝis la fino de marto. La lasta pasintjara numero de „Norvega Esperantisto” donas la atenton al la Lahtia UK citante la 674-an Gazetaran Komunikon de UEA el la komenco de novembro kun la vortoj de Mark Fettes „Pri la kongesa temo”, kiu – ni memorigu – tekstas „Vivanta naturo, floranta kulturo”. „Norvega Esperantisto” ankaŭ memorigas pri la favorprezaj aliĝperiodoj kaj pri la fakto ĉi-rilata, la avantaĝo esti individuaj membroj de UEA. Aliflanke en la decembra „La Revuo Orienta” ĉiu leganto ricevis ampleksigitan aliĝilon al Lahtio per tripaĝa kroma teksto en la japana. Cetere japanoj post finnoj kaj germanoj konsisitigas la plej multnombran aliĝintaron al la nunjara UK. Se eĉ kiel ĝis nun la ruĝfadeno de mia trarigardo spuris la Lahtian Kongreson en la laste venintaj E-periodaĵoj ne nur ĉi-rilataj kontribuoj kaptas la atenton. En la decembra „La Revuo Orienta”  bele surprizas nin la kontribuo de nia kolegino Gabi Kosiarska en la rubriko „Esperanto kaj mi” – „De libroj kaj Esperanto al plenintensa vivo”.  I.a. en la kunteksto de sia radiolaboro Gabi skribis „Aparte inspira por mi estis laboro en la Esperanto-redakcio de la Pola Radio, kies parto mi estis ekde 2002 dum pli ol 7 laŭvicaj jaroj, kaj nun mi daŭre kunlaboras kun Pola Retradio. Tio estis aparte furuktodona periodo en mia vivo, abunda je diversaj aventuroj, renkontiĝoj. IJK-oj kaj UK-oj, kiujn mi tiam partoprenis spronis ankoraŭ pli intensan scivolemon pri homoj el la tuta mondo. Ĝi ankaŭ permesis pli bone konatiĝi kun Pollando. Laborante en la Pola Radio mi devis ĝin pli bone kompreni, profundiĝi en aferojn seriozajn aŭ similajn al tio, kio okazas aliloke, distingi situaciojn, kiuj nur en iu difinita momento ŝajnas gravaj. Tiamaniere Esperanto instruis kaj daŭre instruas tion, kio aparte gravas en la vivo. Ke ĉiam kaj kun ĉiuj valoras interparoli, des pli, ke ni ja  havas perfektan rimedon por tio”. Tiu rubriko „Esperanto kaj mi” en „La Revuo Orienta” aperas ekde 2008 jaro kaj en novembro 2018 Povilas Jegorovas estis ĝia 100-a heroo. Ni ĝojas, ke la sinprezento de Gabi Kosiarska inaŭuras la novan centon da revuoheooj. En ĉi tiu decembra numero de Japana E-Instituto ni trovas krome kelkajn legindaĵojn. Temas pri la abunda raporto pri la aŭtuna 2-a Komuna E-Kongreso de Japanio kaj Koreio en Nara. Mian apartan atenton kaptis la informo, ke dum la okazinta kadre de ĝi 105-a Japana E-kongreso la prestiĝan Premion Ossaka en 2018 ricevis HARADA Hideki kaj Husako, siatempe aktivaj auskultantoj de nia programo, sed unuavice elstaraj E-aktivuloj en Okayama. Krome min kaj tiujn kiuj planas baldaŭ viziton en Tokio ege interesis la Invito al la Muzeo Edo-Tokio el sub la plumo de KAWADA Akira, kiu kiel ĝia laboranto kondukas la leganton tra diversaj muzeosekcioj de konstanta ekspoziciejo renovigita antaŭ 4 jaroj – kiu laŭ la aserto de la aŭtorino estas „la plej bona loko por scii historion kaj kulturon de Tokio”. En la decembra „Norvega Esperantisto” kun intereso ni konatiĝis kun tro frue mortinta norvega, entuziasmoplena E-pioniro Bruno Rifling, kies 100-a mortodatreveno pasis lastkristnaske. Memorigas lin Mario Machlik, la prezidanto de NEL, ĉar temas pri parenco de lia edzino, la denaska esperantistino, la frato de ŝia avinjo – iam la plej juna kaj plej mallonge funkcianta prezidanto en la historio de NEL, mortinta nur kiel 23-jaraĝulo. Multajn dokumentojn ligitajn kun lia E-agado konservas la bopatrino de Mario Machlik, Monica Riefling Lund, kiu en la lasta numero de „Norvega Esperantisto” prezentas originalajn norvegajncitaĵojn el la konservataj dokumenoj. Ankaŭ la lasta „Esperantolehti” estas la okazo konatiĝi kun la finna E-komunumo pere de aparta ĝia membro. La movadano jam dum 60 jaroj, Jorma Ahomäki koncize retrorigardas sian e-istan vivovojon kaj kiel li konfesas „jam regas en mia vivo velksezono. Tiun esprimon povas uzi 87-jarulo. Sed entuziasmo ardas”. Ne plu vojaĝado, sed libroj nutras lian scivolemon kiel „Zamenof en Varsovio” de Dobrzyński aŭ „Lidia” de Heller. Ankaŭ en tiu artikoleto kun plezuro ni trovis referencon al la rolo de niaj E-elsendoj. „Dum la pasintaj jardekoj mia entuziasmo neniel velkis, sed tute kontraŭe krekis kaj prosperis. Efike nutris mian scivolemon la elsendoj de Pola Radio el Varsovio”. Kiel komencanto mi ne povis kompreni plene la enhavon de la programeroj, sed brile ili sukceis kapti min kaj kateni en pozivita senco”. Emociiga por ni konfeso. Kaj verdire ankaŭ la decembra „Esperanto” donas la ŝancon konatiĝi kun figuro elstara, sed ĉu vaste konata? Nepras legi bonegan recenzon de Carlo Minnaja pri „Testamente – plena originala poemaro” de Edwin de Kock. Ni povas citi la lastajn vortojn de la recenzinto „Testamente – rakontas pri tuta vivo (la pronomo „mi” obsede ripetiĝas), kun inspiroj el multaj fontoj: 30-paĝa notaro helpas al kompreno de la ĉefverko. Li certe estas, se ne la unua, inter la du-tri plej signifoplenaj reprezentantoj de nia poezio”. Pri tio atentigas Carlos Minnaja kaj eble do „Testamente – Plena originala poemaro” de Edwin de Kock kaptos la intereson ne sole de poeziŝatantoj.

El la elsendo 05.02.2019. Legas  Barbara  – 12’42”


---

# E_elsendo el la 05.02.2019

**Published:** 2019-02-05

**URL:** https://pola-retradio.org/2019/02/e_elsendo-el-la-05-02-2019/

**Categories:** Elsendoj

**Audio:** /wp-content/uploads/2019/02/RetRadio_05.02.2019_mardo_825.mp3

Podkasto: Ludu en nova fenestro | Elŝutu

La 825-a E_elsendo el la 05.02.2019 ĉe www.pola-retradio.org

Hodiaŭ ni proponas foliumi kun ni kelkajn E-Gazetojn. Temas pri la la decembraj „Esperanto”, „Esperantolehti”, „Norvega Esperantisto”, „La Revuo Orienta”. La komencaj aktualaĵoj informas pri kreskanta armiteco de la rusa Kaliningrada regiono limanta kun Pollando, pri ukrainaj infanoj multnombre utiligantaj polan socialan monservon „500+”, pri la ĵus finiĝinta nombrado de alkoj en la Nacia Parko de Biebrza-rivero. La sciencbultenaj temoj traktas interesan, furorantan algoritmon de polaj studentoj dank’ al kiu videaĵoj estas trasformataj al bildstriaj rakontoj kaj esplorojn pri la rilato inter la aŭdolezo kaj deprimo. Muzike akompanas nin hodiaŭ Vojaĝo per la fragmento de la kanto „La Tero suferas” el la KD „Planedo nia” La interreta foto akomananta la programinformon referencas al la lastsabata nombrado de alkoj en la Nacia Parko de Biebrza-rivero. La aktualaĵoj kaj la sciencbultenaj temoj estas paralele legeblaj kaj aŭskulteblaj en la koncernaj rubrikoj de nia paĝo. En la rubriko Felietonoj troviĝas la teksto de hodiaŭa Trarigardo de la E-Gazetaro. La elsendo estas aŭskultebla en jutubo pere de la kanalo Espero2009: https://www.youtube.com/results?q=pola+retradio&sp=CAI%253D


---

# Koninda Polo: Wanda Landowska

**Published:** 2019-02-08

**URL:** https://pola-retradio.org/2019/02/koninda-polo-wanda-landowska/

**Categories:** Felietonoj

**Audio:** /wp-content/uploads/2019/02/fel_bp_Koninda-Polo_Wanda-Landowska_0939.mp3, /wp-content/uploads/2019/02/fel_bp_Koninda-Polo_Wanda-Landowska_0939.mp3?_=5

La 2019-a signas du datrevenojn ligitajn kun unu el la plej famaj klavicenistinoj de la mondo, Wanda Landowska. En julio pasos ŝia 140-a naskiĝdatreveno, en aŭgusto la 40-a datreveno de la morto. Tiu, hodiaŭ nemerite forgesita pola pianistino kaj komponistino, la fortepianludon komencis kiel 4-jarulino ĉe siaj varsoviaj instruistoj, ekspertoj pri Chopin-muziko, Jan Kleczyński kaj poste en la varsovia Konservatorio ĉe Aleksander Michałowski. Sursceneje Wanda Landowska debutis havante 14 jarojn plenumante „La anglan suiton mi-minoran de Johann Sebastian Bach”. Ekde la komenco Bach estis ŝia adorata komponisto. Havante 17 jarojn ŝi forveturis daŭrigi la studojn pri komponado ĉe Heinrich Urban en Berlino. Ŝi mem komponis kantojn kaj  muzikon por arĉorkestro kaj por fortepiano, kiuj aperis presforme kaj dank’ al la klopodoj de sia patrino ricevis aprobajn recenzojn de Edvard Grieg. Wanda Landowska ankaŭ koncertis kiel pianistino plenumante proprajn komponaĵojn, verkojn de Bach kaj malfruromantikajn fortepianajn komponaĵojn. En 1899 ŝi konatiĝis kun Henryk Lew Landowski, pola verkisto kaj etnografo, al kiu unu jaron poste ŝi edziniĝis. La geedza paro kiel sian loĝlokon elektis Parizon, kie Wanda kunlaboris kun fama Schola Cantorum. Tie ŝi ekhavis la ideon plenumi la verkojn de Bach kaj liaj samtempuloj per historiaj instrumentoj, klopodante rekrei la aŭtentecon kaj ĝustan interpreton de la 17- kaj 18-jarcentaj komponaĵoj verkitaj por la origina instrumento, kiu estis klaviceno. Tiel ŝi savis antaŭ la forgeso instrumenton, kiu malaperis en la historia memoro de ŝia epoko. Ŝia unua publika koncerto de klavicena muziko okazis en 1903. Subtenata de la edzo ŝi komencis studi la originalajn 16-18-jarcentajn fontojn  por rekrei la aplikatajn tiuepoke teknikojn kaj ŝi kunlaboris kun la firmao Pleyel popularigante ĝiajn klavicenojn. Ŝia komponista verkado marĝenigis kaj en la unuan planon enŝoviĝis la koncerta aktivado en la eŭropaj landoj kaj en Rusio (tie ŝi koncertis i.a. ĉe Lew Tołstoj). Ĉion ĉi akompanis ŝiaj gazetaraj artikoloj pri la rolo de klaviceno en la plenumo de malnva muziko. En 1909 kune kun la edzo ŝi eldonis la 270-paĝan libron „Musique Ancienne”. Unu jaron poste ŝi partoprenis Chopin-festivalon en Lvovo, kie per klaviceno ŝi ludis plurajn komponaĵojn de malnovaj polaj komponistoj. Tamen en la muzika mondo de Parizo oni rilatis al la ideo rekrei klavicenan muzikon skeptike. Eĉ post la ŝia dungo en Hochschule für Musik en Berlino, kie ŝi inaŭguris kaj sekve gvidis dum jaroj la unuan en la mondo klason de kalvicenludo ŝi ne evitis skeptikkritikon. Je tio ŝi reagis en la artikolo „Renesanco de klaviceno” skribinte „kvankam klaviceno havas ankoraŭ rankorajn malamikojn, sed konsistigas ilin ĉefe instruistoj de pianludo kaj virtuozoj de fortepiano laŭ la malnova stilo”.  Wanda Landowska enamiĝinta al la muziko de Bach asertis, ke liaj komponaĵoj plej bone sonas ludataj per klaviceno kaj ne per fortepiano. Certe ŝi pravis, se la majstro de orgenludo Albert Schweitzer verdiktis: „kiu aŭdis Wanda Landowska ludi la italan konĉerton de Bach per klaviceno ne povas rekte kompreni kiel eblas ludi ĉi tiun komponaĵn per moderna fortepiano”. Post la eksplodo de la 1-a mondmilito Wanda Landowska daŭre instruis kaj sporade koncertis en Berlino, kvankam komence ŝi devis refuti akuzojn esti malamiko de Germanio pro tio, ke ŝi naskiĝis en la rusa aneksoparto de Pollando. En la reaga felietono je ĉi-rilataj kalumnioj ŝi reliefigis „mi ne estas rusino, kontraŭe mi estas polino. Dum la malamo de germanoj al rusoj daŭras du semajnojn, la nia estas almenaŭ 100-jara”.  Post la tragika morto de la edzo en 1919 en aŭtomobila akcidento aŭ atenco – kiel sugestas aliaj fontoj –  pro la suspekto pri iliaj porbolŝevistaj ŝatoj  Wanda Landowska tra Svislando translokiĝis al Parizo. Tie ŝi daŭrigis sian koncertan karieron kaj didaktikan laboron. En 1925 apud Parizo ŝi establis L’ École de Musique Ancienne. Ĝi fariĝis centro, en kiu ŝi ne sole instruis la klavicenludon, sed ankaŭ arigis kolekton de malnovaj instrumentoj. Kun la tempofluo kreiĝis tie ampleksa biblioteko kaj salonego, en kiu estis organizataj majstrigaj kursoj kaj koncertoj. En 1934 ŝia lernantino fariĝis Denise Restout, pli posta ĝismorta amikino de Wanda Landowska. Dank’ al Wanda Landowska klaviceno vekis interesiĝon de la nuntempaj al ŝi komponistoj. Manuel de Falla  kiel la unua aplikis klavicenan parton en pupopero de majtro Petro. La artistino mem estis la praplenumantino de la dediĉitaj al ŝi klavicenaj konĉertoj de Falla (1926) kaj Poulenc (1929). En 1934 ŝi ludis la unuan kompletan plenumon de „Goldberg-variacioj” de Bach. Du jarojn poste Wanda Landowska venis al Pollando. Tiam ŝi koncertis en Varsovio kaj donis recitalon en Lvovo. Ĝis la vivofino ŝi reliefigadis sian polecon kaj ankoraŭ en 1945 ŝi aranĝis en Usono koncerton konsistantan el verkoj de polaj 16- kaj 17-jarcentaj komponistoj –  Stanisław Sylwester Szarzyński, Adam Jarzębski kaj anonimuloj. En 1939 ŝi estis devigita forlasi Parizon. Naskiĝintan en la pola asimiliiĝinta juddevena familio, kiu konvertiĝis en 1892  Wanda-n trafis sago de la germana nacia politiko. Jam ekde 1933 en la berlina Hochschule für Musik ŝi estis kalumniata kiel „pola judino” kaj „aĉa ribelulino kontraŭ nova Germanio”. Ŝi estis menciita en 1938 en la germana publikaĵo „Judeco kaj muziko el ABC de judaj kaj nearjaj muzikŝatantoj”. Tiam ŝi akcptis la francan civitanecon. Tra la suda Francio en 1941 ŝi traiĝis al Usono. Post kvinjara vivo en Novjorko, kie Wanda Landowska daŭre gvidis pedagogian agadon kaj koncertis, ŝi tranlokiĝis al Lakeville. Tie ŝi daŭre lekciis, tie ŝi  komplete surdiskigis 48 preludojn kaj fugojn de Bach. Reveninte al fortepiano ŝi surbendigis verkojn de Mozart kaj Haydn. En la 10-a mortodatreveno de Ignacy Jan Paderewski Wanda Landowska pretigis albumon de pola malnova muziko. Wanda Landowska mortis la 16-an de augusto 1959. La urno kun ŝiaj cindroj troviĝas en la franca Taverny proksime al Saint-Leu-la Forêt, kie  34 jarojn pli frue ŝi establis la L’ École de Musique Ancienne. Ŝian nomon omaĝas unu el la kratero sur la Venuso portanta – laŭ la decido de Internacia Astronomia Unio – la nomon Wanda Landowska. En Pollando okazas regule klavicenaj konkurson „Wanda Landowska In memoriam”. En 2019 ĝi okazos en septembro en Poznano (la okcidenta Pollando).

El la elsendo 08.02.2019. Legas  Barbara  – 9’39”


---

# Estro de la kembriĝa Katedro de la Pola Lingvo distingita

**Published:** 2019-02-08

**URL:** https://pola-retradio.org/2019/02/estro-de-la-kembriga-katedro-de-la-pola-lingvo-distingita/

**Categories:** Kulturkroniko

**Audio:** /wp-content/uploads/2019/02/kk_tm_Stanley-Bill-la-plej-bona-lekcianto-en-2018-en-la-brita-Cambridge_0133.mp3, /wp-content/uploads/2019/02/kk_tm_Stanley-Bill-la-plej-bona-lekcianto-en-2018-en-la-brita-Cambridge_0133.mp3?_=6

Doktoro Stanley Bill, la unua estro kaj profesoro de la Katedro pri la Polaj Studoj en la brita Cambridge ricevis en 2018 la ĉiujaran premion por la plej bona lekcianto, atribuatan de la Studenta Asocio de Cambridge-universitato. Ĝi reprezentas ĉiujn studentojn kaj estas subtenata de la universitataj aŭtoritatoj. Pere de speciala formularo studentoj elektas personojn, kiuj pozitive influis ilian personan kaj akademian evoluon. Ili konsideras krome novuman instrumetodon, subtenadon de instruvarieco kaj premion por la plej bona gvidanto de diplomiga disertaĵo. D-ro Bill naskiĝis en Britio kaj edukiĝis en Australio, kie li bakalaŭriĝis. En la Jagelona Universitato de Krakovo li magistiĝis pri eŭropeistiko kaj sekve dum kelkaj jaroj laboris en Pollando instruante la anglan lingvon. Li dokoriĝis pri la verkado de Czesław Miłosz en la usona Northwestern University. La postenon en Cambridge li akiris rezulte de internacia konkurso. En sia scienca laboro Stanley Bill esploras unuavice polan literaturon kaj kulturon de la 20-a jarcento. La Katedro de la Polaj Studoj estis inaŭgurita en 2014 kadre de la Fakultato pri la Nuntempaj kaj Mezepokaj Lingvoj de Cambridge-universitato kaj ebligas studi la polan lingvon, polan historion kaj kulturon kun konsidero de problemoj sociaj, kulturaj kaj politikaj fariĝinte grava centro de esploroj pri la pola temaro en Britio kaj ĝenerale Eŭropo.

El la elsendo 08.02.2019. Legas Tomek – 1’33”


---

# Du albumoj pri kutimoj de la polaj tataroj

**Published:** 2019-02-08

**URL:** https://pola-retradio.org/2019/02/du-albumoj-pri-kutimoj-de-la-polaj-tataroj/

**Categories:** Kulturkroniko

**Audio:** /wp-content/uploads/2019/02/kk_gk_Du-novaj-eldonajoj-pri-la-tradicioj-de-polaj-tataroj_0108.mp3, /wp-content/uploads/2019/02/kk_gk_Du-novaj-eldonajoj-pri-la-tradicioj-de-polaj-tataroj_0108.mp3?_=7

Ĵus aperis du albumoj kun fotoj kaj priskribo de la tradicioj de la polaj tataroj. Unu estas ligita kun la festoj de la tatara socio, la alia estas dediĉita al kutimoj ligitaj kun la enkonduko de la infano en la muzulmanan socion. Por ilia eldono la Muzulmana Religia Asocio en Pollando ricevis subvencion de la pola ministerio por la internaj aferoj. Ĉiu eldonaĵo aperis en la kvanto de 500 ekzempleroj. La publikaĵoj en la bita versio troviĝas en la paĝoj de la Tatara Biblioteko de la Asocio. Polaj tataroj, kredantoj de islamo vivas sur la teritorioj de Pollando de pli ol 600 jaroj kaj aktuale apartenas al la plej malgrandaj etnaj grupoj. Ilian nombron oni taksas je ĉirkaŭ 2-3 mil personoj. Plej multnombre ili vivas en la nordorienta Pollando, la tiel nomata Podlaĥia Regiono. Muzulmana Religia Asocio de Pollando estas la plej malnova kaj plej grava organizaĵo de la polaj kredantoj de islamo.

El la elsendo 08.02.2019. Legas Gabi  – 1’08”


---

# Interesa projekto inspirita de Bronisław Piłsudzki

**Published:** 2019-02-08

**URL:** https://pola-retradio.org/2019/02/interesa-projekto-inspirita-de-bronislaw-pilsudzki/

**Categories:** Kulturkroniko

**Audio:** /wp-content/uploads/2019/02/kk_mj_Projekto-inspirita-de-Bronislaw-Pilsudzki_0140.mp3, /wp-content/uploads/2019/02/kk_mj_Projekto-inspirita-de-Bronislaw-Pilsudzki_0140.mp3?_=8

Komence de januaro Danuta Onyszkiewicz, antropologo kaj vojaĝantino inaŭguris vojaĝon laŭ la spuroj de sia praonklo, Bronisław Piłsudzki, pola Siberiekzilito, etnografo okupiĝanta pri homoj kaj kulturoj de la Fora Oriento, aparte esplorante Ajno-popolon sur Saĥalino kaj poste sur Hokkaido. Kun japonologo, Joanna Baranowska kaj kreanto de komputilaj ludoj, Michał Jakubowski ili iniciatis „Projekton Bronek (Bronĉjo)”, kiu prezentos la historion de la fama polo en la reto. Danuta veturas nur surkontinente aŭ mare por fideli al la epokspirito de sia praonklo. La vojaĝo daŭronta eĉ du jarojn ebligos malkovri lokojn kaj faktojn ligitajn kun Bronisław Piłsudzki. Unue ŝi haltis en Petersburgo, kie Bronisław studis, esperante trovi en la loka arkivejo pliajn informojn aŭ perdiĝintajn familimemoraĵojn. En Japanio ŝi renkontiĝos kun parenco Kazuyasku Kimura-Piłsudzki, la lasta persono portanta la  nomon de la pola etnografo. Oni esperas retrovi nekonatajn pli frue faktojn, esplori kaj priskribi lokojn en kiuj vivis Bronisław Piłsudzki, kolekti nekonatajn dokumentojn kaj baze de ili krei interretan ludon. En ĝi ĉiu ludanto povos roli figurojn el la vivo de la heroo, konatiĝi kun la biografio de Bronisław Piłsudzki kaj ekscii kiel aspektis la mondo antaŭ 100 jaroj.

El la elsendo 08.02.2019. Legas Maciek  – 1’40”


---

# E_elsendo el la 08.02.2019

**Published:** 2019-02-08

**URL:** https://pola-retradio.org/2019/02/e_elsendo-el-la-08-02-2019/

**Categories:** Elsendoj

**Audio:** /wp-content/uploads/2019/02/RetRadio_08.02.2019_vendredo_826.mp3

Podkasto: Ludu en nova fenestro | Elŝutu

La 826-a E_elsendo el la 08.02.2019 ĉe www.pola-retradio.org

La heroo de nia nunsemajna felietono estas iom forgesita pola mondfama klavicenistino Wanda Landowska. Nunjare pasas ŝia 140-a naskiĝdatreveno kaj la 60-a datreveno de ŝia morto kaj la sugeston paroli pri ŝi iom amplekse ni ricevis de nia aŭskultanto David Milovanovic. La kulturkronikaj informoj rilatas al distingo de la estro de la Katedro pri la Polaj Studoj en la brita Cambridge, al novaj albumoj dediĉitaj al polaj tataroj kaj al interesa projekto, kiun inspiris la figuro de pola Siberiekzilito kaj etnografo, Bronisław Piłsudzki (aparta felietono en nia elsendo el la 01.11.2013). En nia E-komunuma segmento ni informas pri la nunjara Itala E-kongreso en Triesto [ https://kongreso2019.esperanto.it ]. En la fina parto aŭdiĝas Leterkesta programero. Muzike ni citis la Polonezon „Adiaŭo de l’ Patrujo” de Michał Kleofas Ogiński, en la klavicena plenumo de Wanda Landowska. Ŝia interreta foto akomanas la hodiaŭan programinformon. La kulturkronikaj informoj kaj felietono estas paralele legeblaj kaj aŭskulteblaj en la koncernaj rubrikoj de nia paĝo. La elsendo estas aŭskultebla en jutubo pere de la kanalo Espero2009: https://www.youtube.com/results?q=pola+retradio&sp=CAI%253D


---

# Pola inteligenta stetoskopo

**Published:** 2019-02-12

**URL:** https://pola-retradio.org/2019/02/pola-inteligenta-stetoskopo/

**Categories:** Sciencaj informoj

**Audio:** /wp-content/uploads/2019/02/sc_tm_Pola-inteligenta-steteskopo_0158.mp3, /wp-content/uploads/2019/02/sc_tm_Pola-inteligenta-steteskopo_0158.mp3?_=9

Polaj kuracistoj kaj sciencistoj el Poznano (la okcidenta Pollando) prilaboris la unuan en la mondo inteligentan steteskopon por kontroli la spirsistemon. Ĝi estas nun testata en 20 centroj fare de kuracistoj el 10 landoj i.a. Britio, Svedio, Greklando, Meksiko, Italio, Portugalio, Germanio kaj Hinda Unio. La inteligenta steteskopo estas destinita por la persona uzo de pacientoj. Dank’ al apliko de la artefarita inteligenteco ĝi mem faras la enkondukan sanpritakson,  eĉ se la definitivan sanrekonon povas fari poste kuracisto.  Du similaj steteskopoj en Usono registras sole sonojn ene de la taroko, sed por fari diagnozon estas necesa kuracista interveno. La pola steteskopo estas malgranddimensia instrumento tenebla enmane. Same kiel la tradicia steteskopo ĝi servas por pritaksi la funkciadon de la spirsistemo de infanoj kaj plenkreskuloj, sed ĝi mem registras, identigas kaj klasifikas la registritajn sonojn. Aplikaĵo de plurfunkcia telefono sufloras, en kiu korpoloko dum la ekzamenado oni metu la steteskopon kaj poste elmontras ankaŭ ĉiajn maltrankviligajn simptomojn, kiel tusadon aŭ kataron. La pola steteskopo kapablas rekoni 12 mil sonojn kaj daŭre „lernas”. En 8 pocentoj ĝiaj diagnozoj estas pli trafaj ol tiuj de kuracistoj. Oni opinias, ke ĝi povos senŝarĝi la publikan sanservon.  Kiel asertite eĉ 80 procentoj de kuracistaj vizitoj estas nenecesaj, ĉar multaj pacientoj venas kun negravaj sanproblemoj. Ĝi aperos sur la merkato en 2020 kaj komence estos ofertata de la privata sanservo kadre de medicinservaj abonoj.

El la elsendo 12.02.2019. Legas Tomek – 1’58”

sc_tm_Pola inteligenta steteskopo_01’58”


---

# Patroj ankaŭ suferas la postakuŝan deprimon

**Published:** 2019-02-12

**URL:** https://pola-retradio.org/2019/02/patroj-ankau-suferas-la-postakusan-deprimon/

**Categories:** Sciencaj informoj

**Audio:** /wp-content/uploads/2019/02/sc_tm_Postakusa-depirmo-trafas-ankau-patrojn_0139.mp3, /wp-content/uploads/2019/02/sc_tm_Postakusa-depirmo-trafas-ankau-patrojn_0139.mp3?_=10

Deprimo ligita kun la naskiĝo de bebo koncernas ankaŭ patrojn. Kiel konstatis  sciencistoj el Indiana University School of Medicine en Indianapolis ĉirkaŭ 24 procentoj de patrinoj dum la gravedeco kaj post la nasko suferas deprimon. Tio negative influas la evoluon kaj konduton de la infano kaj la tutan familion. La  Usona Pediatria Akademio rekomendas do, ke pediatroj ekzamenu la gepatrojn tiurilate dum  la kontrolvizitoj kun siaj beboj. Sciencistoj gviditaj de dr-ino Erika R. Cheng analizis donitaĵojn el pli ol 9500 vizitoj de la gepatroj kun la beboj ĝis la 15-a vivmonato. La gepatroj plenigis angla- aŭ hispanlingve 20-demandan enketon, kiu servis por pritaksi la sanstaton de la infano, sed estis modifita tiel, ke eblis laŭ ĝi konstati la simptomojn de la postakuŝa deprimo. Necesis krome signi ĉu la eneketon plenigas patrino aŭ patro. Evidentiĝis, ke eĉ se la patroj partoprenis 31 procentojn de la vizitoj kun la infanoj ili respondis la enketon nur dum ĉirkaŭ 8 procentoj de siaj vizitoj. Laŭ sciencistoj pli ol 4 procentoj de la patroj respondintaj la enketon suferis deprimon. Ĉe la patrinoj tiu procento estis simila kaj egalis al 5 procentoj. Laŭ la sciencistoj la postakuŝa deprimo de la patro, simile kiel kaze de la patrino negative influas la infanon kaj la tutan familion. Tial iliaopinie necesas eduki kuracistojn pri la bezono ekzameni postakuŝe la deprimosimptomojn ĉe ambaŭ gepatroj.

El la elsendo 12.02.2019. Legas Tomek – 1’39”

sc_tm_Postakusa depirmo trafas ankau patrojn_01’39”


---

# E_elsendo el la 12.02.2019

**Published:** 2019-02-12

**URL:** https://pola-retradio.org/2019/02/e_elsendo-el-la-12-02-2019/

**Categories:** Elsendoj

**Audio:** /wp-content/uploads/2019/02/RetRadio_12.02.2019_mardo_827.mp3

Podkasto: Ludu en nova fenestro | Elŝutu

La 827-a E_elsendo el la 12.02.2019 ĉe www.pola-retradio.org

Denove lieraturo okupas multan lokon en nia elsendo. Temas pri la 77-a fragmento de la romano „Quo Vadis” de Henryk Sienkiewicz en la E-traduko de Lidia Zamenhof. Morgaŭ, t.e. la 13-an de februaro pasas Monda Tago de Radio proklamita de Unesko en 2011. La tago celas reliefigi la signifon de radio en la nuntempa mondo kaj ĝiajn perspektivojn en la interreta mondo. Tiutage la E-komunumo havas la okazon omaĝi kaj kunfesti la laboron de siaj E-lingvaj radioprogramoj, inkluzive de podkastoj. Kuraĝigu ilian laboron per viaj porokazaj salutoj kaj mesaĝoj. La komencaj aktualaĵoj koncernas la forpason de ĉefministro Jan Olszewski, la unua kabinetestro elektita de Sejmo devenanta el la unuaj plene demokrataj balotoj, kaj la intertraktojn pri direktivo rilate al aŭtoraj rajtoj de la Unio. La sciencbultenaj temoj traktas la testatan en 10 landoj polan inteligentan steteskopon kaj postakuŝan deprimon, kiun suferas ankaŭ patroj. La akualaĵoj kaj sciencbultenaj informoj estas paralele legeblaj kaj aŭskulteblaj en la koncernaj rubrikoj de nia paĝo. La akompana foto prezentas polan inteligentan steteskopon. La elsendo estas aŭskultebla en jutubo pere de la kanalo Espero2009: https://www.youtube.com/results?q=pola+retradio&sp=CAI%253D


---

# Koninda Pollando: Bestwina

**Published:** 2019-02-15

**URL:** https://pola-retradio.org/2019/02/koninda-pollando-bestwina/

**Categories:** Felietonoj

**Audio:** /wp-content/uploads/2019/02/fel_bp_Koninda-Pollando_Bestwina_0505.mp3, /wp-content/uploads/2019/02/fel_bp_Koninda-Pollando_Bestwina_0505.mp3?_=11

Ĉi-foje gesinjoroj ni invitas vin al malgranda vilaĝo en la sudokcidenta Pollando en la distriko de Bielsko-Biała – Bestwina [bjelsko-biaŭa – besfina]. Kondukis nin tien la informo, ke en la tiea preĝejo de la Ĉielpreno de la Plej Sankta Maria-Virgulino estis malkovritaj fragmentoj de la malfrurenesancaj polikromiaĵoj el la 1597-a jaro. Ili troviĝis sub kelkaj farbotavoloj. Ovalaj bildokadroj estas ĉirkaŭe bele ornamitaj kaj inter ili etendiĝas enorme riĉa plantflorfrukta pejzaĝdekoraĵo kun abundo de neripetiĝantaj elementoj, pentritaj kun libero kaj elano. La malkovritaj post preskaŭ 400 jaroj pentraĵoj konservis fortajn, lumajn kaj intensajn kolorojn. Temas pri pliaj fragmentoj de la pli frue malkovritaj murdekoraĵoj en la antaŭaltara parto de la sanktejo, kiuj kune atestas pri tio, kiom firma estis la mezepoka maniero dekori la preĝejajn internojn fine de la 16-a jarcento. Tio estas jam la dua lastatempa malkovro en ĉi tiu preĝejo. Pli frue malantaŭ la 18-jarcenta retablo estis retrovita la malfrurenesanca etaĝa tomboŝtono de kastelestro de Oświęcim (osfjencin) kaj Krakovo Stanisław Myszkowski kaj lia edzino Jadwiga familie Tęczyńska [tenĉinska] vivintaj en la 16-a jarcento. Nun daŭras konservistaj laboroj pri la rekonstruo de la polikromiaĵoj en la preĝejo konstruita jam en la 12-a jarcento, kvankam  oni supozas, ke tie ekzistis paroĥo jam pli frue.  La unua mencio pri ĝi troviĝas en la dokumento el 1326 troviĝanta en la Vatikana Biblioteko „Liber rationis decinae sexennalis”. La origine ligna preĝejo estis alikonstruita kiel masonita en 1575 kaj ekde 1632 ĝi portas la aktualan nomon de la Ĉielpreno de la Plej Sankta Maria-Virgulino. Bestwina mem estas unu el la plej malnovaj regionaj setlejoj en la riverbranĉaro de la rivero Biała (biaŭa) kaj povis ekzisti longe antaŭ la unua mencio. Ĝia nomo aperas en multaj pliaj dokumentoj. I.a. en la latingita formo de la malnovpola Besthwina la pola kronikisto Jan Długosz mencias ĝin en la jaroj 1470-1480 en „Liber beneficiorum dioecesis Cracoviensis”. Ĝis la 1-a dispartigo de Pollando en 1772 Bestwina troviĝis kadre de la pola Reĝolando, poste ĝi trafis en la aŭstran aneksoparton, Galicion.  En la 1824 Karol Ludwik Habsburg komencis konstrui tie palacon, kiu troviĝis en la manoj de Habsburgoj ĝis la 1944. En 1933 al Bestwina translokiĝis lia nepo Leon Karol Habsburg. Oni okazigis ĝisfundan renovigon de la palaco i.a. instalinte centran hejtadon, ŝanĝinte plankon kaj alkondukinte akvon kaj elektron. Leon Karol Habsburg mortis en 1939 kaj la palaco kaj bieno estis heredita de lia morganata edzino, grafino Maria-Kolthilda von Thuillières. Post la eksplodo de la 2-a mondmilito la havaĵoj estis transprenitaj de gestapo, sed oni ne forpelis la familion. Tamen ĉar la grafino ne deklaris sin esti germanino ŝi ne ricevis kompenson. En 1944 pro la proksimiĝantaj rusaj trupoj Habsburgoj forlasis Bestwina tranlokiĝinte al Vieno. Post la milito la palaco estis naciigita kaj fariĝis la sidejo de la komunumaj aŭtoritatioj kaj krome plenumis aliajn taskojn. Ekde 1998 ĝi denove estas la sidejo de la Komunuma Oficejo de Bestwina plenumante ankaŭ reprezentan rolon okaze de  diversaj renkontiĝoj kaj solenaĵoj.

El la elsendo 15.02.2019. Legas  Barbara  – 5’05”


---

# Skulptaĵoj de August Zamoyski en Królikarnia

**Published:** 2019-02-15

**URL:** https://pola-retradio.org/2019/02/skulptajoj-de-august-zamoyski-en-krolikarnia/

**Categories:** Kulturkroniko

**Audio:** /wp-content/uploads/2019/02/kk_mj_Skulptista-heredajo-de-August-Zamoyski-en-Varsovio_0130.mp3, /wp-content/uploads/2019/02/kk_mj_Skulptista-heredajo-de-August-Zamoyski-en-Varsovio_0130.mp3?_=12

La Nacia Muzeo en Varsovio aĉetis 89 skulptaĵojn kaj aŭtorajn rajtojn al la arta heredaĵo de skulptisto August Zamoyski. La skulptaĵoj post la renovigo estos prezentitaj la unuan fojon publike en majo en la varsovia Muzeo de Literaturo de Adam Mickiewicz kaj poste transdonitaj al la Muzeo de Skulptarto de Xawey Dunikowski en la palaceto Królikarnia, en Varsovio. La mortinta en Francio August Zamoyski estis en la intermilita periodo, aparte en la arta medio,  figuro tre populara. Lia kreado dum jaroj en Pollando ne multe konata kaj subtaksata dividiĝas je tri periodoj formisma, realisma kaj ekspresia en nova interpreto. La skultpisto relative abrupte pasis de unu periodo en la sekvan, i.a. detruante siajn pli fruajn skulptaĵojn. La 2-an mondmiliton August Zamoyski pasigis en Brazilo, poste – ĝis la morto – li loĝis en la suda Francio. Inter skulptaĵoj de August Zamoyski, kiuj restis en Brazilo la plej populara estas monumeto de Frederiko Chopin en Rio de Janerio kaj la skulptaĵo „Nu”, la virina akto nun troviĝanta en la Artmuzeo de Belo Horizonte. La religiaj temojn en lia kreado reprezentis tiaj verkoj kiel „Sankta Johano Baptisto”, „Pieta” aŭ la destinita por la propra tombo „La Resurekto”.

El la elsendo 15.02.2019. Legas Maciek – 1’30”


---

# ”La heredaĵo de Edyta Stein”

**Published:** 2019-02-15

**URL:** https://pola-retradio.org/2019/02/la-heredajo-de-edyta-stein/

**Categories:** Kulturkroniko

**Audio:** /wp-content/uploads/2019/02/kk_mj_Heredajo-de-s-ta-Edyta-Stein_0159.mp3, /wp-content/uploads/2019/02/kk_mj_Heredajo-de-s-ta-Edyta-Stein_0159.mp3?_=13

Komence de februaro 2019 estis inaŭgurita en la familia domo de Edyta Stein en Vroclavo (la sudokcidenta Pollando) la programo „Heredaĵo de Edyta Stein”. Laŭ la deklaro la programo pere de edukokupoj, kulturaj eventoj kaj disponigo de ŝia familia domo al la vizitantoj popularigos la heredaĵon de ĉi tiu monakino, karmelanino beatigita kaj kanonizita de Johano Paŭlo la 2-a, proklamita – patronino de Eŭropo. La deklaron subskribis la pola vicministro pri kulturo Jarosław Selin, direktoro de la Centro pri Memoro kaj Estonteco Marek Mutor kaj la prezidanto de la Societo Edyta Stein, pastro Jerzy Witek. Kiel akcentis ministro Selin la figuro kaj biografio de la sankta Edyta Stein en maniero aparta estas enkadrita en la historio de la urbo, en la drameca historio de la homaro kaj Eŭropo de la 20-a jarcento. Ĝis nun pri ŝia domo kaj heredaĵo en Vroclavo okupiĝis unuavice noblaj sociaj agantoj, nun tiun devon kunpartoprenos la pola ŝtato deklarinte sian plenan subtenon. En 2019 en la familia domo de Edyta Stein kreiĝos konstanta ekspozicio dediĉita al la patronino de Eŭropo, estas planitaj 24 diversspecaj eventoj kaj krome la domo estos disponigitaa por ĉiutagaj vizitoj. Tio havas apartan emfazon lige kun la planita por decembro Taizé-renkontiĝo en Vroclavo. La societo de Edyta Stei estis establita en 1989 laŭ iniciato de personoj fascinitaj pri ŝia biografio kaj filozofia heredaĵo. En 1995 ĝi fariĝis la posedanto de ŝia familia domo, en kiu troviĝas ankaŭ ĝia sidejo. Edyta Stein estas la unua judino, kiu post la konvertiĝo, estis proklamita sanktulino de la Romkatolika Eklezio.

El la elsendo 15.02.2019. Legas Maciek – 1’59”


---

# E_elsendo el la 15.02.2019

**Published:** 2019-02-15

**URL:** https://pola-retradio.org/2019/02/e_elsendo-el-la-15-02-2019/

**Categories:** Elsendoj

**Audio:** /wp-content/uploads/2019/02/RetRadio_15.02.2019_vendredo_828.mp3

Podkasto: Ludu en nova fenestro | Elŝutu

La 828-a E_elsendo el la 15.02.2019 ĉe www.pola-retradio.org

La hodiaŭa felietono pri Koninda Pollando kondukas nin al malgranda vilaĝo en la sudokcidenta Pollando – Bestwina, kie antaŭnelonge en la loka preĝejo de la Ĉielpreno de la Plej Sankta Maria Virgulino estis retrovitaj la 16-jarcentaj polikromiaĵoj. Tio estas preteksto por iom spuri la historion de ĉi tiu plej malnova setlejo en la regiono. La komencaj kulturkronikaj informoj koncernas la projekton „Heredaĵo de Edyta Stein” en Vroclavo kaj aĉeton de preskaŭ 80 skulptaĵoj de August Zamoyski, kiuj troviĝos por konstante en la varsovia Skulptarta Muzeo en la palaceto Królikarnia. La E-komunuma informo prezentas la riĉiĝantan programon de la Baltiaj E-Tagoj, kiuj en julio okazos en la litova Panevėžys. En ilia arta programo prezentiĝos la rusa grupo Ekvinokso. El ĝia repertuaro ni aŭdigas fragmente la kanzonon „Kvazaŭ la arboj”. La akompana al la programinformo foto prezentas parton de la historioj muzikinstrumentoj el la klostra muzeo sur Hela Monto en Częstochowa. La kulturkronikaj informoj, aktualaĵo kaj la felietono estas paralele legeblaj kaj aŭskulteblaj en la unuopaj rubrikoj de nia paĝo. La elsendo estas aŭskultebla en jutubo pere de la kanalo Espero2009: https://www.youtube.com/results?q=pola+retradio&sp=CAI%253D


---

# Elemento konservanta la sunenergion

**Published:** 2019-02-19

**URL:** https://pola-retradio.org/2019/02/elemento-konservanta-la-sunenergion/

**Categories:** Sciencaj informoj

**Audio:** /wp-content/uploads/2019/02/sc_mj_Nova-maniero-spari-la-energion_0116.mp3, /wp-content/uploads/2019/02/sc_mj_Nova-maniero-spari-la-energion_0116.mp3?_=14

Pasintjare la scienca kolektivo el la Teknologia Universitato Chalmers en la sveda Goteborgo prezentis elementon, kiu konservas la sunenergion. Konstruita el karbono, hidrogeno kaj azoto, kiam frapas ĝin la suna lumo, transformiĝas en riĉan je energio izomeron, kiu konsistas el la samaj kemiaj elementoj, sed ligitaj en malsama maniero. La izomero havas formon de likvaĵo kaj la kolektita energio povas esti utiligota poste en la daŭro de eĉ 18 jaroj. En tiu noveca sistemo Molecular Solar Thermal Energy Storage (MOST) la lumo estas absorbata de likvaĵo troviĝanta en sunkolektoro sur domtegmento. Ĝi fokusigas la sunradiojn en unu punkto. La likvaĵo estas konservata en la media temperaturo por ŝpari la energion. Kiam la energio estas bezonata sufiĉas la likvaĵon varmigi. Nun sciencistoj sukcesis krei katalizilon, kiu ebligas liberigi la kolektitan energion. Ĝi elvokas reakcion, sekve de kiu la likvaĵo varmiĝas je 63 celsiusaj gradoj samtempe ebligante denovan uzon de la elemento.

El la elsendo 19.02.2019. Legas Maciek – 1’16”

sc_mj_Nova maniero spari la energion_01’16”


---

# Nekonata rolo de diafragmo

**Published:** 2019-02-19

**URL:** https://pola-retradio.org/2019/02/nekonata-rolo-de-diafragmo/

**Categories:** Sciencaj informoj

**Audio:** /wp-content/uploads/2019/02/sc_tm_Nekonata-rolo-de-diafragmo_0133.mp3, /wp-content/uploads/2019/02/sc_tm_Nekonata-rolo-de-diafragmo_0133.mp3?_=15

Diafragmo estas la ĉefa spirmuskolo kaj anatomia bariero, kiu disdividas la torakon disde la abdomena kavo. Ĝia spirrolo subtenas ankaŭ la laboron de la korangia kaj limfa sistemoj kaj certigas konforman stabilecon de lumba parto de la vertebraro. Sed kiel evidentiĝas diafragmo plenumas en la organismo la nekonatan ĝis nun rolon, nome ĝi ankaŭ helpas teni la korpoekvilibron. Laŭ esploroj de sciencistoj el la Medicina Universitato en Katowice (la suda Pollando) ju pli granda dikeco kaj movebleco de tiu ĉi muskolo dum la spirado des pli bona ekvilibro de la homo. Ĝis nun estis asertite, ke pro ekvilibro respondecas tri sistemoj: la rigardkontrolo, interna orelo kaj somatosensora sistemo inkluzive la antigravitajn muskolojn. La diafragma muskolo konsistigas la kvaran elementon. La pli fruaj esploroj elmontris, ke misfunkcio de diafragmo aperas i.a. post operacioj en torako, ekzemple post la forigo de pulmotumoro. Nun sciencistoj el Katowice koncentriĝas pri la demando ĉu kaj kiel la spirekzercoj kun la diafragma muskolo povas helpi la konservon de ekvilibro. Tio povas esti esenca por homoj suferantaj la ekvilibroperturbojn.  Ilin cetere aparte suferas personoj post la 65-a vivojaro, kio ligiĝas kun risko de gravaj lezoj.

El la elsendo 19.02.2019. Legas Tomek – 1’33”


---

# E_elsendo el la 19.02.2019

**Published:** 2019-02-19

**URL:** https://pola-retradio.org/2019/02/e_elsendo-el-la-19-02-2019/

**Categories:** Elsendoj

**Audio:** /wp-content/uploads/2019/02/RetRadio_19.02.2019_mardo_829.mp3

Podkasto: Ludu en nova fenestro | Elŝutu

La 829-a E_elsendo el la 19.02.2019 ĉe www.pola-retradio.org

Per la kanto „Samideano” de Eterne Rima el lia samtitola KD eldonita de Vinilkosmo ni salutas kaj bondeziras al ĉiuj geaŭskultantoj kaj radioamikoj de nia programo lige kun la daŭranta Semajno de Internacia Amikeco. En la elsendo ni interparolas kun nia redakcia kolego, Maciej Jaskot pri la nova formulo de la muzikfestivalo „Opera Rara” finiĝinta lastdimanĉe en Krakovo. La komencaj aktualaĵoj rilatas al la pola-israela krizo kaj al la pasintjara proksimorienta konferenco en Varsovio. Aparta aktualaĵo notas la 546-an naskiĝdatrevenon de la mondfama pola astronomo Mikołaj Kopernik. Niaj sciencbultenaj temoj traktas la novan manieron ŝpari la energion kaj nekonatan funkcion de diafragmo, kion pruvis polaj sciencistoj. La akompana al la programinformo interreta foto prezentas bildon de pola pentristo Jan Matejko el 1871 „Astronomo Kopernik, alivorte interparolo kun Dio”. La aktualaĵoj kaj sciencbultenaj informoj estas paralele legeblaj kaj aŭskulteblaj en la unuopaj rubrikoj de nia paĝo. La elsendo estas aŭskultebla en jutubo pere de la kanalo Espero2009: https://www.youtube.com/results?q=pola+retradio&sp=CAI%253D


---

# D-ro Maciej Jaskot pri populara muzikfestivalo “Opera Rara”

**Published:** 2019-02-19

**URL:** https://pola-retradio.org/2019/02/d-ro-maciej-jaskot-pri-populara-muzikfestivalo-opera-rara/

**Categories:** Antaŭ la mikrofono

**Audio:** /wp-content/uploads/2019/02/bp_kun-Maciej-Jaskot-pri-la-nova-formulo-de-la-festivalo-Opera-Rara_0706.mp3, /wp-content/uploads/2019/02/bp_kun-Maciej-Jaskot-pri-la-nova-formulo-de-la-festivalo-Opera-Rara_0706.mp3?_=16

La temo de nia antaŭmikrofona renkontiĝo kun nia redakcia kolego, Maciej Jaskot estas la nova formulo de la ĉiam pli populara muzikfestivalo “Opera Rara” okazinta inter la 31.01-17.02 en Krakovo (la suda Pollando). El la elsendo 19.02.2019 – 7’06”


---

# E_elsendo el la 22.02.2019

**Published:** 2019-02-22

**URL:** https://pola-retradio.org/2019/02/e_elsendo-el-la-22-02-2019/

**Categories:** Elsendoj

**Audio:** /wp-content/uploads/2019/02/RetRadio_22.02.2019_vendredo_830.mp3

Podkasto: Ludu en nova fenestro | Elŝutu

La 830-a E_elsendo el la 22.02.2019 ĉe www.pola-retradio.org

La ĉefaj informoj komence de la elsendo estas la registro de Esperanto kiel nemateria kulturheredaĵo en Kroatio. La agnoska distingo de esperantisto Jakub Szapiro (Jakobo Ŝapiro) 1897-1941 kiel la unua inter 100 aliaj bjalistokanoj plej grave kontribuintaj al evoluo de Bjalistoko dum 100 jaroj post la regajnita suvereneco de Pollando en 1918. Hodiaŭ nia antaŭmikrofona gasto estas Konstanta Kongresa Sekretario, Clay Magalhães, kun kiu ni interparolas post la ĵusa apero de la reta Dua Bulteno de la 104-a UK en Lahti. La kulturkronika informo rilatas al la renovigitaj historiaj instrumentoj de la fama klostro Jasna Góra (Hela Monto) en Częstochowa. La rilata foto aperis en la informo de la 828-a elsendo. Muzike akompanas nin i.a. bjalistokaj gejunuloj kantantaj pri la nuna Bjalistoko. La akompana interreta foto de Stanisław Dobrowolski prezentas lin, la prezidanton de Bjalistoka E-Societo Przemysław Wierzbowski kaj lian edzinon Alina kun la omaĝa distingo honorinta la unuan bjalistokanon de la cenjariĝo, esperantiston Jakub Szapiro. La komencaj aktualaĵoj kaj kulturkronika informo estas paralele legeblaj kaj aŭskulteblaj en la unuopaj rubrikoj de nia paĝo. La elsendo estas aŭskultebla en jutubo pere de la kanalo Espero2009: https://www.youtube.com/results?q=pola+retradio&sp=CAI%253D


---

# Clay Magalhães pri la 104-a UK en Lahti

**Published:** 2019-02-22

**URL:** https://pola-retradio.org/2019/02/clay-magalhaes-pri-la-104-1-uk-en-lahti/

**Categories:** Antaŭ la mikrofono

**Audio:** /wp-content/uploads/2019/02/bp_kun-Clay-Magelhaes-post-la-apero-de-la-2-a-Bulteno_104-UK_1250.mp3, /wp-content/uploads/2019/02/bp_kun-Clay-Magelhaes-post-la-apero-de-la-2-a-Bulteno_104-UK_1250.mp3?_=17

Nia antaŭmikrofona gasto estas Konstanta Kongresa Sekretario, Clay Magalhães , kun kiu ni interparolas post la ĵusa apero de la reta Dua Bulteno de la 104-a UK en Lahti. El la elsendo 22.02.2019 – 7’06”


---

# Historiaj instrumentoj de la Helmonta Klostro renovigitaj

**Published:** 2019-02-22

**URL:** https://pola-retradio.org/2019/02/historiaj-instrumentoj-de-la-helmonta-klostro-renovigitaj/

**Categories:** Kulturkroniko

**Audio:** /wp-content/uploads/2019/02/kk_gk_La-historiaj-instrumentoj-de-Hela-Monto-renovigitaj_0145.mp3, /wp-content/uploads/2019/02/kk_gk_La-historiaj-instrumentoj-de-Hela-Monto-renovigitaj_0145.mp3?_=18

Preskaŭ 10 jarojn daŭris la renovigado de ĉirkaŭ 200 historiaj muzikinstrumentoj el la Helmonta Klostro en Częstochowa [ĉenstoĥova]. Tiun laboron efektivigis specialistoj de la Konservista Laborejo funkcianta ĉe la Nacia Muzeo en Poznano (la okcidenta Pollando). Ludis ilin dum la celebrado de liturgio, ankaŭ okaze de bonvenigo de eminentaj gastoj de la klostro, muzikistoj de la paŭlana Helmonta Kapelo, establita meze de la 16-a jarcento. En plimulto temas pri lignaj blovinstrumentoj, sed estas inter ili ankaŭ violonoj, kontrabasoj aŭ violonĉeloj, kiel violono de Helmer aŭ kontrabaso de Hofman. Temas krome pri netipaj instrumentoj kiel naturaj trumpetoj, korno, bekfluto aŭ hobojoj da caccia [da kaĉja]. Ĉe la Helmonta Klostro troviĝas du el tri ĉi-specaj instrumentoj en la mondo.  Al la votoferitaj instrumentoj kalkuliĝas la 19-jarcena citro, la unusola en Pollando trumpeto clarino (klarino) el 1693 farita de Heronymus Starck [stark]  kaj ankaŭ la 18-jarcenta harpo farita de Sébastien Erard [sebastjen erar]. La historiaj monumentoj estas prezentataj en la konstanta ekpozicio en la Muzeo de 600-jariĝo sur Jasna Góra [jasna gura], (Hela Monto). Ĉiu renovigita instrumento estis detale dokumentita kaj estos prezentita en speciala gvidkatalog.

El la elsendo 22.02.2019. Legas Gabi – 1’45”


---

# Polaj produktantoj de luksaj jaktoj en Dubajo

**Published:** 2019-02-26

**URL:** https://pola-retradio.org/2019/02/polaj-produktantoj-de-luksaj-jaktoj-en-dubajo/

**Categories:** Novaĵoj

**Audio:** /wp-content/uploads/2019/02/w_kg_Polaj-jaktoj-dum-foiro-en-Dubajo_0117.mp3, /wp-content/uploads/2019/02/w_kg_Polaj-jaktoj-dum-foiro-en-Dubajo_0117.mp3?_=19

Kvar produktantoj de jaktoj kaj boatoj reprezentas la polan branĉon dum la foiro en Dubajo (Unuiĝintaj Arabaj Emirlandoj)  daŭronta ĝis la 2-a de marto. Ekspoziciantoj el la tuta mondo prezentas tie la plej novajn solvojn en ĉi tiu sektoro kaj ankaŭ rilatajn ekipaĵaron kaj akcesoraĵojn. En la arabaj landoj ne malkreskas interesiĝo pri polaj jaktoj. Pollando kalkuliĝas al la plej bonaj mondaj produktantoj de jaktoj kaj ilia ekipaĵaro, kiujn oni alte taksas pro ilia kvalito kaj novumaj teknologiaj solvoj. En Pollando jare oni produktas ĉirkaŭ 22 mil jaktojn. La specializo de niaj ŝipfarejoj estas motorjaktoj kun la longeco de 6 ĝis 9 metroj. Pollando estas la dua post Usono produktanto en ĉi tiu kategrio. Inter  la klientoj de polaj jaktoj kaj boatoj dominas loĝantoj de Skandinavio, Norvegio kaj Nederlando. Pasintjare ili elspezis por la polaj jaktoj ĉirkaŭ 120 milionojn da eŭroj.

El la elsendo 26.02.2019. Legas Krystyna – 1’17”

/wp-content/uploads/2019/02/w_kg_Polaj-jaktoj-dum-foiro-en-Dubajo_0117.mp3


---

# Mondaj kafoprovizoj minacitaj

**Published:** 2019-02-26

**URL:** https://pola-retradio.org/2019/02/mondaj-kafoprovizoj-minacitaj/

**Categories:** Sciencaj informoj

**Audio:** /wp-content/uploads/2019/02/sc_mj_Mondaj-kafoprovizoj-minacitaj_0215.mp3, /wp-content/uploads/2019/02/sc_mj_Mondaj-kafoprovizoj-minacitaj_0215.mp3?_=20

La unua kompleta pritasko de la mondaj provizoj de diversspeciaj kafoarboj elmontras, ke 60 procentoj de 124 specioj troviĝas rande de malapero. Kvankam en pluvarbaroj kreskas pli ol 100 subspecioj de kafoarboj tamen nur du estas utiligataj por la produktado de la vaste trinkata kafo. Temas pri Arabika (Coffea arabica) kaj Robusta (Coffea canephora). Ĉiuj kultivataj specioj devenas de daŭre evoluantaj plantoj kaj povas esti hibridigitaj, kio estas fenomeno konata en la agrikulturo de jarmiloj. Laŭ esploroj publikigitaj en „Science Advances” rezultas, ke protektorimedoj rilate la sovaĝajn kafoarbojn ne estas sufiĉaj por konservi longdaŭran evoluon de la monda kafoproduktado. Malgraŭ tio, ke en la natura medio ekzistas 122 kafoarbaj specioj multaj ne taŭas por la uzo pro sia netaŭga gusto. La kafoarboj, simile kiel multaj tropikaj plantoj havas semojn, kiuj ne eltenas procezon de la liofiliza konservado aplikata en semobankoj. Tial 45 procentoj de la kafospecioj aperas nenie krom la natura medio. Decida plimulto de sovaĝaj kafoarboj kreskas en la foraj arbaroj de Afriko kaj de Madagaskaro. Krom Afriko temas ankaŭ pri tiaj landoj kiel Hinda Unio, Srilanko, Aŭstralio. Tiuj plantoj estas tre gravaj por la estonteco de la kultivado, ĉar de ili povas deveni genoj utiligotaj por rezistigi kontraŭ klimatŝanĝoj kaj nove aperantaj malsanoj. Aktuale 75 sovaĝajn speciojn de kafoarboj oni taksas kiel minacitajn de malapero, 35 ne estas minacitaj kaj pri 14 ne ekzistas sufiĉaj donitaĵoj.

El la elsendo 26.02.2019. Legas Maciek – 2’15”


---

# E_elsendo el la 26.02.2019

**Published:** 2019-02-26

**URL:** https://pola-retradio.org/2019/02/e_elsendo-el-la-26-02-2019/

**Categories:** Elsendoj

**Audio:** /wp-content/uploads/2019/02/RetRadio_26.02.2019_mardo_831.mp3

Podkasto: Ludu en nova fenestro | Elŝutu

La 831-a E_elsendo el la 26.02.2019 ĉe www.pola-retradio.org

La hodiaŭa antaŭmikrofona gasto estas denaska esperantisto, longstaĝa akademiano, la aŭtoro de „Historio de la Akademio de Esperanto” Carlo Minnaja. Pri ĉiuj ĉi aspektoj de lia esperantista vivo ni interparolis dum la lasta Universala Kongreso de Esperanto en Lisbono. La komencaj aktualaĵoj koncernas la pintrenkonton de la uniaj landoj kaj la landoj el la Ligo de la Arabaj Ŝtatoj en Szarm El-Szejk; la daŭre kreskantan turisman atrakciecon de Varsovio; la partoprenon de Pollando en la foiro de jaktoj en Dubajo. La sciencbultena temo kun la ekologia emfazo rilatas al la malkreskantaj en la mondo provizoj de kafo. Muzike akompanas nin Mélanie Prin en sia plej lasta kanzono „Babelpordo malfermiĝos”, por kiu tekston verkis Lorenzo Tomezzoli kaj la muzikon komponis Gilbert Drigon. La akompana interreta foto prezentas ankoraŭ unu faceton de turisme alloga Varsovio, ĝian apudvistulan bulvardon. La komencaj aktualaĵoj kaj sciencbultena temo estas paralele legeblaj kaj aŭskulteblaj en la unuopaj rubrikoj de nia paĝo. La elsendo estas aŭskultebla en jutubo pere de la kanalo Espero2009: https://www.youtube.com/results?q=pola+retradio&sp=CAI%253D


---

# Interparolo kun Carlo Minnaja (februaro, 2019)

**Published:** 2019-02-26

**URL:** https://pola-retradio.org/2019/02/interparolo-kun-carlo-minnaja-februaro-2019/

**Categories:** Antaŭ la mikrofono

**Audio:** /wp-content/uploads/2019/02/bp_kun-Carlo-Minnaja_Akademiano-historiisto-denaska-esperantisto_17.mp3, /wp-content/uploads/2019/02/bp_kun-Carlo-Minnaja_Akademiano-historiisto-denaska-esperantisto_17.mp3?_=21

Nia antaŭmikrofona gasto estas  denaska esperantisto, longstaĝa akademiano, aŭtoro de „Historio de la Akademio de Esperanto” Carlo Minnaja . La interparolo estis surbendigita dum la Universala kongreso en Lisbono.

El la elsendo 26.02.2019 -1 7’00”


---

# E_elsendo el la 01.03.2019

**Published:** 2019-03-01

**URL:** https://pola-retradio.org/2019/03/e_elsendo-el-la-01-03-2019/

**Categories:** Elsendoj

**Audio:** /wp-content/uploads/2019/03/RetRadio_01.03.2019_vendredo_823.mp3

Podkasto: Ludu en nova fenestro | Elŝutu

La 832-a E_elsendo el la 01.03.2019 ĉe www.pola-retradio.org

Hodiaŭ la ĉeftemo de nia elsendo estas „Kalevala”, finna nacia epopeo el la 19-a jarcento. Hieraŭ, la 28-an de februaro pasis la tradicia Kalevala-Tago festata en Finnlando. Nunjare oni solenis la 170-jariĝon de ĝia 50-poema eldono. La temon ni traktas ankaŭ lige kun la nunjara UK en Finnlando kaj la fakto, ke daŭre eblas konatiĝi kun ĝia E-traduko. La libro kontraŭ nur 12 eŭroj estas aĉetebla en la Libroservo de UEA: libroservo@co.uea.org . La E-komunuma informo el Hispanio rilatas al la aktivado de la iberiaj E-poetoj ankaŭ en la literatura medio de la regiono. Niaj komencaj kulturkronikaj informoj el Pollando koncernas prestiĝan premion por la direktoro de la Ŝekspira Teatro en Gdansko, la historian tolaĵon baldaŭ ekspoziciotan en la Muzeo de Varmio kaj Mazurio kaj la aperon de la muziktema habilitiga verko (kun i.a. E-resumo) de Marek Nahajowski. Muzike akompanas nin Martin kaj la Talpoj en la kanzono „Antaŭĝojo”, kiu devenas el la KD „Martin kaj la Talpoj” eldonita de Vinilkosmo. La akompana al la programinformo foto prezentas la 2-an E-eldonon de „Kalevala” el la 1985-a jaro. La kulturkronikaj informoj estas paralele legeblaj kaj aŭskulteblaj en la unuopaj rubrikoj de nia paĝo. La elsendo estas aŭskultebla en jutubo pere de la kanalo Espero2009: https://www.youtube.com/results?q=pola+retradio&sp=CAI%253D


---

# Historia pentraĵo en la Muzeo de Varmio kaj Mazurio

**Published:** 2019-03-01

**URL:** https://pola-retradio.org/2019/03/historia-pentrajo-en-la-muzeo-de-varmio-kaj-mazurio/

**Categories:** Kulturkroniko

**Audio:** /wp-content/uploads/2019/03/kk_gk_bp_Historia-tolajo-por-la-Muzeo-de-Varmio-kaj-Mazurio_0116.mp3, /wp-content/uploads/2019/03/kk_gk_bp_Historia-tolajo-por-la-Muzeo-de-Varmio-kaj-Mazurio_0116.mp3?_=22

La Muzeo de Varmio kaj Mazurio en Olsztyn [olŝtin], la nordorienta Pollando aĉetis la tolaĵon de Anton Hoffmann „Batalo apud Heilsberg” el ĉirkaŭ la 1907-a jaro. Ĝi estos prezentita la unuan fojon en la kastelo de Lidzbark Warmiński [liĝbark varminski] en la datreveno de la granda batalo de la armeo de Napoleono kontraŭ rusaj-prusaj trupoj, la 10-an de junio 1807. Oni planas, ke la bildo – prezentanta la plej grandan batalon de Napoleono sur la nuna pola teritorio, en kiu partoprenis 55 mil francoj kaj 80 mil rusoj kaj prusoj – fariĝu ĝermo de kolekto prezentonta la napoleonan epokon en Varmio kaj Mazurio. Pri la signifo de la batalo atestas la fakto, ke la nomo Heilsberg troviĝas sur la Triumfa Arko en Parizo menciita inter lokoj de la plej gravaj bataloj de Napoleono. Ĉiujare  en Lidzbark Warmiński kaj Jonkowo apud Olsztyn okazas historiaj enscenigoj de bataloj el tiu epoko.

El la elsendo 01.03.2019. Legas Gabi – 1’16”


---

# Muziktema habilitiga verko kun E-resumo

**Published:** 2019-03-01

**URL:** https://pola-retradio.org/2019/03/muziktema-habilitiga-verko-kun-e-resumo/

**Categories:** Kulturkroniko

**Audio:** /wp-content/uploads/2019/03/kk_pw_Habilitiga-muziktema-verko-kun-E-resumo_0127.mp3, /wp-content/uploads/2019/03/kk_pw_Habilitiga-muziktema-verko-kun-E-resumo_0127.mp3?_=23

La Muzika Akademio de Lodzo antau kelkaj semajnoj aperigis la habilitigan verkon de doktoro Marek Nahajowski „De Printz ĝis Forkel – la vizio pri la historio de la eŭropa muziko en la historiografio de la  18-a jarcento”. La elegante eldonita, detale pridokmunentita libro enhavas dulingvan resumon en la lingvoj angla kaj Esperanto. La libro estas aĉetebla laŭ mendoj telefonaj aŭ  elektronikaj ĉe la lodza Muzika Akademio. La aŭtoro prezentos ĝin aparte dum la planita por la komenco de marto internacia muzikologia konferenco en Lodzo. D-ro Marek Nahajowski estas esperantisto interesiĝanta ankaŭ pri la muzika kulturo de la E-komunumo, kiun senhezite li prezentas al la ekstera publiko dum diversaj muzikologiaj eventoj. Unu el ili estis la pasintjara 47-a Muzikologia Konferenco de la Asocio de Polaj Komponistoj pri „Pasinteco en muziko, muziko fronte al la tradicio”. Tiam d-ro Nahajowski prelegis pri la mezepokaj kantoj en la E-muzika kulturo.  Tiuj ĉi interesiĝoj kondukos lin baldaŭ esplorcele al  la Viena E-Muzeo kaj Hodler-Biblioteko en Roterdamo.

El la elsendo 01.03.2019. Legas Przemek – 1’27”


---

# Prestiĝa premio por la direktoro de Ŝekspira Teatro

**Published:** 2019-03-01

**URL:** https://pola-retradio.org/2019/03/prestiga-premio-por-la-direktoro-de-sekspira-teatro/

**Categories:** Kulturkroniko

**Audio:** /wp-content/uploads/2019/03/kk_mj_Prestiga-premio-por-la-direktoro-de-la-Sekspira-Teatro_0117.mp3, /wp-content/uploads/2019/03/kk_mj_Prestiga-premio-por-la-direktoro-de-la-Sekspira-Teatro_0117.mp3?_=24

La iniciatinto kaj direktoro de la Ŝekspira Teatro en Gdansko (la norda Pollando), Jerzy Limon fariĝis laŭreato de la nunjara premio Pragnell Shakespeare Award. Tiu ĉi prestiĝa distingo estas atribuata pro la popularigado de la verkoj de Ŝekspiro en la mondo kaj pro la popularigado de konoj pri lia kreado. La enmanigo de la premio okazos la 27-an de aprilo kiel tradicia akompana evento al la naskiĝdatreveno de Ŝekspiro en lia familia Straford. Pragnell Shakespeare Award, estas atribuata ekde 1990. Tiu ĉi internacia premio estis fondita de juvelisto George Pragnell el Stratford ĉe Avon-rivero. La ĉiujara laŭreto devas distingiĝi per gravaj sukcesoj en la popularigado de la verkoj de Ŝekspiro en tiaj branĉoj kiel teatro, kritiko, sciencaj esploroj aŭ edukado. Jerzy Limon estas anglalingva filologo, historiisto, tradukisto de la angla literaturo, teatrologo kaj verkisto. Li estas agnoskata kiel elstara konanto de Ŝekspiro kaj lia epoko. Limon estas profesoro de la Gdanska Universitato, membro de la Pola Akademio de Kapabloj kaj de la Pola Sciencakademio. Li estas ankaŭ arta direktoro de la Internacia Ŝekspir-Festivalo en Gdansko.

El la elsendo 01.03.2019. Legas Maciek – 1’17”


---

# Balotoj al la Eŭropa Parlamento en Pollando

**Published:** 2019-03-05

**URL:** https://pola-retradio.org/2019/03/balotoj-al-la-europa-parlamento-en-pollando/

**Categories:** Novaĵoj

**Audio:** /wp-content/uploads/2019/03/w_mj_Balotoj-al-EP-en-Pollando_0139.mp3, /wp-content/uploads/2019/03/w_mj_Balotoj-al-EP-en-Pollando_0139.mp3?_=25

La prezidento Andrzej Duda subskribis la 25-an de februaro decidon pri la dato de balotoj al la Eŭropa Parlamento en Pollando. Ili okazos dimanĉe la 26-an de majo. Samtempe oficiale komenciĝis la balotkampanjo. En diversaj uniaj landoj la balotoj okazos inter la 23-a kaj 26-a de marto. La nombro de la polaj deputitoj al la Eŭropa Parlamento dependas de Briteliro.  Laŭ la anoncita dato Britio devintus forlasi la Union noktomeze inter la 29-a kaj la 30-a de marto, do ankoraŭ antaŭ la uniaj balotoj. Britio forlasante la union liberigos 73 mandatojn. Jam en junio 2018 estis decidite, ke la nombro de eŭromandatoj malkreskos ĝis 705. 46 mandatoj estos frostigitaj por la bezonoj de vastiĝonta Unio, 27 estis disdividitaj inter 14 uniaj landoj, kiuj nun estas subreprezentitaj. Po 5 kromajn mandatojn ricevos Francio kaj Hispanio, po tri Italio kaj Nederlando, du ricevos Irlando. Po unu mandaton ricevos Svedio, Aŭstrio, Danlando, Finnlando, Sloakio, Kroatio, Etonio, Rumanio kaj Pollando. Konforme al tio poloj elektos 52 deputitojn al la Eŭropa Parlamento. Se tamen ĝis la majaj  balotoj Britio ne forlasos la Union Pollando havos 51 mandatojn, same kiel dum la lastaj balotoj.

El la elsendo 05.03.2019. Legas Maciek – 01’39”


---

# Raporto lige kun la 20-jariĝo de eŭro

**Published:** 2019-03-05

**URL:** https://pola-retradio.org/2019/03/raporto-lige-kun-la-20-jarigo-de-euro/

**Categories:** Novaĵoj

**Audio:** /wp-content/uploads/2019/03/w_msz_Dudekjarigo-de-euro_0232.mp3, /wp-content/uploads/2019/03/w_msz_Dudekjarigo-de-euro_0232.mp3?_=26

Centro de la Eŭropa Politiko en Friburgo (Germanio) publikigis lige kun la 20-jariĝo de la komuna valuto raporton pri tio, kiu profitis kaj kiu perdis post la enkonduko de eŭro. Per la esplorado estis ĉirkaŭprenitaj 8 landoj – Germanio, Nederlando, Greklando, Hispanio, Belgio, Portugalio, Francio kaj Italio en la jaroj 1999-2017. Temas pri la periodo ekde la cirkuligo de la komuna valuto ĝis la jaro koncerne, kiun ekzistas definitivaj statistikaj donitaĵoj. La ĉefa profitanto de la komuna valuto evidentiĝis Germanio, kiu akiris preskaŭ 1,9 bilionojn da eŭroj. Sekvas Nederlando kun preskaŭ 350-miliarda profito, Greklando  kun dumiliarda profito. La ceteraj landoj notis perdojn. Pro la envivigo de la komuna valuto Belgio perdis 69 miliardojn da eŭroj, Hispanio 222 miliardojn, Portugalio 424 miliardojn, Francio 3,6 bilionojn kaj Italio pli ol 4,3 bilionojn da eŭroj. La ekzamenitaj landoj plej longe uzas eŭron kaj kvin el inter ili apartenas al la plej grandaj uniaj mastrumadoj. Laŭ la raporto publikigita fine de februaro la perdoj de ĉi tiuj kvin mastrumadoj de la eŭrosfero egalis al 8,4 bilionoj da eŭroj, do malgraŭ la profitoj de la germana kaj nederlanda mastrumadoj, la definitiva rezullto estas minusa kaj egalas al 6,4 bilinoj da eŭroj. La raporto de Centro de la Eŭropa Politiko en Friburgo ne estas do optimisma. Eĉ nun, kiam bona konjunkturo regas en la tuta eŭropa mastrumado la kresko de Malneta Enlanda Produkto en la landoj kun propraj valutoj estas ĝenerale pli alta ol en la landoj de la eŭrosfero.

El la elsendo 05.03.2019. Legas Milada – 02’32”


---

# Raporto de UN pri Israelo

**Published:** 2019-03-05

**URL:** https://pola-retradio.org/2019/03/raporto-de-un-pri-israelo/

**Categories:** Novaĵoj

**Audio:** /wp-content/uploads/2019/03/w_msz_Raporto-de-UN-pri-Israelo_0130.mp3, /wp-content/uploads/2019/03/w_msz_Raporto-de-UN-pri-Israelo_0130.mp3?_=27

Laŭ la raporto de la Unuiĝintaj Nacioj dum 9 monatoj de 2018 dum plurfojaj manifestacioj de palestinanoj ĉe barilo dividanta iliajn teritoriojn disde la israelaj la israelaj soldatoj pafmortigis 183 personojn kaj vundis 6106. Laŭ la komisiono establita de Konsilio de la Homaj Rajtoj de Un-o inter la pafmortigitoj estas 35 infanoj, 39 ĵurnalistoj kaj ankaŭ medicinaj laborantoj.  80 procentoj de pafoj trafis piedojn, sekve de kio necesis amputi unu aŭ ambaŭ piedojn de 120 personoj. Laŭ la aŭtoroj de la raportoj inter la paftrafitaj personoj estis ankaŭ neplenlertuloj. La donitaĵoj estis kolektitaj baze de 325 interparoloj kun vunditoj, atestantoj, oficistoj kaj aktivuoj de la homaj rajtoj, 8 mil dokumentoj, medicinaj raportoj, juristaj ekspertizoj, fotoj kaj filmoj. La aŭtoroj de la raporto postulas, ke Israelo tuj entreprenu lige kun tio propran esploradon. Ili rekomendas, ke Alta Komisaro de UN-o por la Homaj Rajtoj direktu la aferon al Tribunalo en Hago.

El la elsendo 05.03.2019. Legas Milada – 1’30”


---

# E_elsendo el la 05.03.2019

**Published:** 2019-03-05

**URL:** https://pola-retradio.org/2019/03/e_elsendo-el-la-05-03-2019/

**Categories:** Elsendoj

**Audio:** /wp-content/uploads/2019/03/RetRadio_05.03.2019_mardo_833.mp3

Podkasto: Ludu en nova fenestro | Elŝutu

La 833-a E_elsendo el la 05.03.2019 ĉe www.pola-retradio.org

En la literatura segmento de la hodiaŭa elsendo aŭdiĝas la 78-a fragmento de la romano „Quo Vadis”, de la pola Nobel-premiito Henryk Sienkiewicz, en la E-traduko de Lidia Zamenhof. La komencaj informoj rilatas al la 20-jariĝo de eŭro kaj ĵus aperinta raporto pri la komuna unia valuto; al la balotoj al la Eŭropa Parlamento en Pollando; al raporto de Unuiĝintaj Nacioj pri Israelo. La sciencbultena temo estas dediĉita al komunikiĝado de abeloj kaj novaj ĉi-rilataj esploroj de polaj sciencistoj el Krakovo. Muzike ni memorigas malnovan kanzonon de Georgo Handzlik „Se…”. La akompana al la programinformo foto rilatas al nia sciencbultena temo pri komunikiĝado de abeloj. La aktualaĵoj kaj sciencbultena informo estas paralele legeblaj kaj aŭskulteblaj en la unuopaj rubrikoj de nia paĝo. La elsendo estas aŭskultebla en jutubo pere de la kanalo Espero2009: https://www.youtube.com/results?q=pola+retradio&sp=CAI%253D


---

# Lumoj de Memoro por Sara Bloomfield

**Published:** 2019-03-08

**URL:** https://pola-retradio.org/2019/03/lumoj-de-memoro-por-sara-bloomfield/

**Categories:** Kulturkroniko

**Audio:** /wp-content/uploads/2019/03/kk_pw_Lumoj-de-Memoro-por-Sara-Bloomfield_0139.mp3, /wp-content/uploads/2019/03/kk_pw_Lumoj-de-Memoro-por-Sara-Bloomfield_0139.mp3?_=28

La direktoro de la vaŝingtona Muzeo de Holokaŭsto, Sara Bloomfield ricevis la premion „Lumoj de Memoro”, kiun la Muzeo de la germana koncentrejo Auschwitz en Pollando atribuas al personoj meritiĝintaj en la edukado pri Auschwitz kaj la ekstermo. La distingon enmanigis en Vaŝingtono la direktoro de Auschwitz-Muzeo, doktoro Piotr Cywiński en la ĉeesto de la pola ambasadoro en Usono, Piotr Wilczek. Sara Bloomfield membris en la Internacia Oświęcim-Konsilio, la konsilorgano de la pola ĉefministro pri aferoj de la eksa koncentrejo Auschwitz kaj aliaj germanaj ekstermolokoj lime de Pollando. Kiel la estrino de la vaŝingtona muzeo Sara Bloomfield partoprenis multajn intertraktojn. Dank’ al ĝiaj klopodoj en 2007 estis disponigita arkivo de dokumentoj el la periodo de Holokaŭsto en Germanio. En la 90-aj jaroj dum la milito sur Balkanoj, kunlaborante kun usona diplomataro, kroataj kaj serbaj oficistoj, Bloomfield elintertraktis interkonsenton pri la savado de dokumentoj kaj objektoj ligitaj kun holokaŭsto en Kroatio. La koncentrejon Auschwitz destinitan por poloj  germanoj establis en 1940. Auschwitz II-Birkenau kreiĝis du jarojn poste fariĝinte ekstermejo de judoj.  Pereis tie ankaŭ homoj de aliaj nacioj, almenaŭ 1,1 milionoj da homoj. En 1947 sur la terenoj de Auschwitz I kaj Auschwitz II-Birkenau kreiĝis muzeo.

El la elsendo 08.03.2019. Legas Przemek – 1’39”


---

# Manuskriptoj de Szymborska en la Jagelona Biblioteko

**Published:** 2019-03-08

**URL:** https://pola-retradio.org/2019/03/manuskriptoj-de-szymborska-en-la-jagelona-biblioteko/

**Categories:** Kulturkroniko

**Audio:** /wp-content/uploads/2019/03/kk_mj_Ekspozicio-de-manuskriptoj-de-Wislawa-Szymborska_0125.mp3, /wp-content/uploads/2019/03/kk_mj_Ekspozicio-de-manuskriptoj-de-Wislawa-Szymborska_0125.mp3?_=29

En la Jagelona Biblioteko en Krakovo ĝis la finaj tagoj de marto daŭras ekspozicio de manuskriptoj kaj la unuaj poezivolumetoj de Wisława Szymborska titolita „La ĝojo verki”. Troviĝas en ĝi ankaŭ la poeziaĵoj de Szymborska en la tradukoj en la ĉinan, anglan, italan, portugalan, svedan kaj serban lingvojn. La ekspozicio estas des pli interesa, ke la Nobel-premiitino ne traktis siajn manuskriptojn kun pietismo. Entute konserviĝis malmultaj, ĉar kutime post la finpoluro ŝi forigadis la pli fruajn notojn, iuj estis origine tajpitaj, kelkajn savis ŝia eksedzo eltirante el balaaĵujo.  Rigardante la manuskriptojn de Szymborska eblas spuri ne sole ŝian skribmanieron, sed ankaŭ la ĉiutagan vivon de la poetino. Videbliĝas sur ili postsignoj de la kafotaso, truetoj post ardanta cigaredo, financaj notoj. La vizitantoj havas la eblecon kompari la presitan formon de ŝiaj poeziaĵoj kun iliaj  manuskriptoj en la vitroŝarnko.  Ĉiuj klarigoj en la ekspozicio estis presitaj kun la uzo de la prestipo „Szymborska” el 2014. Parto de la manuskriptoj de Szymborska estas bitigita kaj rigardebla en la Jagelona Bita Biblioteko kaj en la Bita Nacia Biblioteko Polona.

El la elsendo 08.03.2019. Legas Maciek – 1’25”


---

# E_elsendo el la 08.03.2019

**Published:** 2019-03-08

**URL:** https://pola-retradio.org/2019/03/e_elsendo-el-la-08-03-2019/

**Categories:** Elsendoj

**Audio:** /wp-content/uploads/2019/03/RetRadio_08.03.2019_vendredo_834.mp3

Podkasto: Ludu en nova fenestro | Elŝutu

La 834-a E_elsendo el la 08.03.2019 ĉe www.pola-retradio.org

La temo ŝpiniĝanta en la hodiaŭa elsendo estas Internacia Tago de Virinoj. Krom la redakciaj bondeziroj ni citas el la porokaza mesaĝo de UEA-prezidanto, kiu aperis kiel la Gazetara Komuniko de UEA – uea.org . En la komenca kulturkroniko ni informas pri la 10-a eldono de la karesma festivalo „Novaj Epifanioj”, pri la ekspozicio kun manuskriptoj de Wisława Szymborska en la Jagelona Universitato kaj pri la premio Lumoj de Memoro por Sara Bloomfield. La E-komunuma segmento traktas la okazontan fine de la monato en la irana Kaŝano Mezorientan Kunvenon kaj la 55-an Maturigan Seminarion; la planojn de ESF prilabori kaj publikigi sian 50-jaran historion. Muzike akompanas nin AKORDO per fragmentoj de siaj kantoj „Damo mia kara” kaj „En prizono”, Remigiusz Kossakowski per malnovstila amkanto kaj Nata Berce per la kanzono „Feliĉo”. La programinformon akompanas simbola florbukedo okaze de la Internacia Tago de Virinoj. La kulturkronikaj informoj estas paralele legeblaj kaj aŭskulteblaj en la unuopaj rubrikoj de nia paĝo. La elsendo estas aŭskultebla en jutubo pere de la kanalo Espero2009: https://www.youtube.com/results?q=pola+retradio&sp=CAI%253D


---

# La 10-a eldono de la karesma festivalo Nowe Epifanie

**Published:** 2019-03-08

**URL:** https://pola-retradio.org/2019/03/la-10-a-eldono-de-la-karesma-festivalo-nowe-epifanie/

**Categories:** Kulturkroniko

**Audio:** /wp-content/uploads/2019/03/kk_pw_La-festivalo-Novaj-Epifanioj_0104.mp3, /wp-content/uploads/2019/03/kk_pw_La-festivalo-Novaj-Epifanioj_0104.mp3?_=30

Ekde la 6-a de marto ĝis la 14-a de aprilo en Varsovio daŭras la 10-a eldono de la karesma festivalo Nove Epifanie, Novaj Epifanioj. En ĝia programo estas planitaj 30 eventoj – spektakloj, koncertoj, filmprezentoj, renkontiĝoj.  La interbranĉa evento en 2019 koncentriĝas pri la figuro de Judaso. Nunjare aparte riĉa estas la spektakla programo de la festivalo, kadre de kiu estis planitaj ses premieroj kaj naŭ surscenigoj. Kunlabore kun la Teatra Akademio kreiĝis nova projekto, seminario dum kiu okazas lekcioj pri teologio, historio, sociologio. Nunjare oni instigis studentojn pri reĝisorado interpreti per la teatra lingvaĵo la figuron de Judaso. La festivalon organizas Centro de la Penso de Johano Paŭlo la 2-a, kiu same kiel la festivalo mem ne celas doni simplajn receptojn. Prefere formuli  respondojn kun demandosigno.

El la elsendo 08.03.2019. Legas Przemek – 1’04”


---

# Ĉiam malpli da infanoj restas kun la patrinoj

**Published:** 2019-03-12

**URL:** https://pola-retradio.org/2019/03/ciam-malpli-da-infanoj-restas-kun-la-patrinoj/

**Categories:** Novaĵoj

**Audio:** /wp-content/uploads/2019/03/w_mj_Post-la-divorco-ne-sole-kun-patrinoj_0125.mp3, /wp-content/uploads/2019/03/w_mj_Post-la-divorco-ne-sole-kun-patrinoj_0125.mp3?_=31

Ankoraŭ en 2015 en 60 procentoj de la divorcoj la rajton eduki infanojn estis akirantaj patrinoj. Laŭ la plej novaj donitaĵoj tiu procento nun malkreskis je 20 procentoj. En 2017 la tribunaloj verdiktis 39 mil divorcojn inter la geedzoj, kiuj posedis infanojn. En 15 mil kazoj la edukrajto estis  atribuita nur al la patrinoj, en 20 mil kazoj la edukado estis konfidita al ambaŭ gepatroj. Laŭ ekspertoj tion motivas du aferoj. Nome en 2015 okazis amendo de la familia kodo. Laŭ la novaj reguloj la gepatra rolo estas atribuata al ambaŭ gepatroj, do al la patrino kaj al la patro kondiĉe, ke ĝi ne damaĝas la infanon. Samtempe ĉiam pli da divorcintoj asertas, ke divorco rilatas al ili kiel vivpartneroj kaj ne al iliaj infanoj. Ĉiam pli da divorcoj finiĝas per verdikto ne indikanta la kulpinton. La divorcintaj patroj fariĝas ĉiam pli aktivaj, se temas pri sia daŭra kontakto kun la infano. Ne plu ili kontentiĝas per la difino „semajnfina patro”. Ili volas havi kontakton kun sia infano pli ofte, ankaŭ dum la laborsemajno, ili deziras ke la infano estadu kun ili ne nur tage, sed ankaŭ nokte.

El la elsendo 12.03.2019. Legas Maciek – 01’25”


---

# Subencioj por la pola profesia edukado

**Published:** 2019-03-12

**URL:** https://pola-retradio.org/2019/03/subencioj-por-la-pola-profesia-edukado/

**Categories:** Novaĵoj

**Audio:** /wp-content/uploads/2019/03/w_mj_Subvencirimedoj-i.a-por-la-pola-profesia-edukado_01.mp3, /wp-content/uploads/2019/03/w_mj_Subvencirimedoj-i.a-por-la-pola-profesia-edukado_01.mp3?_=32

Preskaŭ 90 milionojn da zlotoj el la tiel nomataj norvegaj fondusoj kaj Eŭropa Ekonomia Areo ricevos Pollando i.a. por la profesia edukado. La ĉefcelo estas malgrandigi ekonomiajn kaj sociajn diferencojn ĉe la limoj de la Eŭropa Ekonomia Areo kaj firmigo de la duflankaj rilatoj inter ŝtatoj-donacintoj kaj ŝtatoj ricevantaj. Rekompence la subvenciantaj landoj havas alireblon al la interna merkato de la Unio malgraŭ tio, ke ili ne estas la uniaj membroj. La monsubteno disponigita en tri partopagoj estos akirebla por studvizitoj, instrukciado de instruistoj, evoluo de la instruado, inkluzive de profesia, spertointerŝanĝo kaj laborasistado al laborantoj el eksterlanda partnera institucio. La rimedoj estos destinitaj ankaŭ por projektoj realigataj komune de la polaj institucioj kaj institucioj de la subvencidonaj ŝtatoj.

El la elsendo 12.03.2019. Legas Maciek – 01’0″


---

# Komunikiĝemaj abeloj

**Published:** 2019-03-12

**URL:** https://pola-retradio.org/2019/03/komunikigemaj-abeloj/

**Categories:** Sciencaj informoj

**Audio:** /wp-content/uploads/2019/03/sc_tm_Komunikigemaj-abeloj_0142.mp3, /wp-content/uploads/2019/03/sc_tm_Komunikigemaj-abeloj_0142.mp3?_=34

Sciencistoj de jaroj esploras la komunikiĝadon de abeloj. I.a. jam estas sciate, ke  informoj pri minacoj estas perataj de abeloj pere de feromonoj. Pri lokalizo de nutraĵfonto ili informas unuj la aliajn pere de danco, en kiu laborabeloj moviĝas en difinita ripetsekva maniero.  Nun esploristoj el la Agronomia Universitato en Krakovo, kiuj observis la abelan socion dank’ al specialaj kameraoj atentigas pri alia elemento de ilia komunikiĝado. Evidentiĝis, ke abeloj same laborabeloj, maskloj kiel ankaŭ la reĝinoj en difinita maniero movas la flugilojn laŭ tre malgranda  frekventeco. Ĉar en abelujo estas mallume oni supozas, ke la flugilmovojn akompanas abela korpotremado. La aŭdoinstrumento de abeloj troviĝas ĉe interna parto de iliaj membroj. Do, por ke la tremado estu perita efike dum la flugilmoviĝo abeloj verŝajne per sia korpo premiĝas al la  vaksoĉela panelo. Abeloj dum diversaj situacioj movas la flugilojn kun malsama frekventeco. Nun  la esploroj koncentriĝos pri tio,  en kiuj situacioj tio okazas kaj pri tio, kion varifrekvenca flugilmoviĝo signifas. Malfermiĝis do vojoj por pliaj esploroj pri la komunikiĝado de abeloj. La ekzamenataj abeloj vivas sur la tereno de la Agronomia Universitato en Krakovo. Oni kontrolis la vaksoĉelajn panelojn observante ilin tra la vitraj fenestroj, kiuj  ne ĝenas ilian vivon.

El la elsendo 05.03.2019. Legas Tomek – 1’42”

sc_tm_Komunikigemaj abeloj_01’42”


---

# Pola manĝilaro el maizo kaj faruno

**Published:** 2019-03-12

**URL:** https://pola-retradio.org/2019/03/pola-mangilaro-el-maizo-kaj-faruno/

**Categories:** Sciencaj informoj

**Audio:** /wp-content/uploads/2019/03/sc_tm_Ekologiaj-mangxiloj-el-Pollando_0125.mp3, /wp-content/uploads/2019/03/sc_tm_Ekologiaj-mangxiloj-el-Pollando_0125.mp3?_=33

Ĝis la 2021-a jaro en la Eŭropa Unio malaperos plastaj manĝiloj de unufoja uzo. Oni jam cerbumas pri tio kaj inter la ĉi-rilataj cerbumantoj troviĝas ankaŭ polaj inĝenieroj. La esplorkolektivo de profesorino Helena Janik en Gdansko (la norda Pollando)  kreis novuman polimeron, kiu estas kombinaĵo de termoplasta amelo kaj PLA, polimero akirata el maizo (ma-izo). PLA estas konata al sciencistoj,  sed epokfara evidentiĝis apliko de amelo. Dank’ al tio la inventaĵo de la gdanskaj sciencistoj povas evidentiĝi pli favorpreza alternativo por PLA. Nome la prezo de unu kilogramo de la gdanska komponaĵo estas je 15 procentoj pli favorpreza kaj la envivigo de la tuta produktoteknologio tre facila.La ekonomiaj avantaĝoj de la amela-maiza teknologio ne limiĝas sole al malpli granda kvanto de la uzota PLA. La elfarado de la gdanska polimero estos ebla dank’ al la plej malmultekostaj metodoj de la prilaborado de plasto. Temas pri  metodo de formado kaj muldado.  Dank’ al tio la ekzistanta infrastrukturo por la produktado de plastaj objektoj povos esti facile adaptita al la produktado de la gdanska manĝilaro.

El la elsendo 12.03.2019. Legas Tomek – 1’25”

sc_tm_Ekologiaj mangxiloj el Pollando_01’25”


---

# Spomenka Štimec kaj Esperanto kiel kultura heredaĵo

**Published:** 2019-03-12

**URL:** https://pola-retradio.org/2019/03/spomenka-stimec-kaj-esperanto-kiel-kultura-heredajo/

**Categories:** Antaŭ la mikrofono

**Audio:** /wp-content/uploads/2019/03/bp_kun-Spomenka-Stimec_Esperanto-nacia-heredajxo-de-Kroatio_1013.mp3, /wp-content/uploads/2019/03/bp_kun-Spomenka-Stimec_Esperanto-nacia-heredajxo-de-Kroatio_1013.mp3?_=35

Kroatio estas la dua – post Pollando – lando, kiu sukcesis enmeti Esperanton en la nacian liston de la kultura heredaĵo de Unesko. Pri tiu sukceso kaj la vojo kondukinta al ĝi ni interparolas kun la prezidantino de Kroata E-Ligo, Spomenka Štimec. El la elsendo 12.03.2019 -1 0’13”


---

# E_elsendo el la 12.03.2019

**Published:** 2019-03-12

**URL:** https://pola-retradio.org/2019/03/e_elsendo-el-la-12-03-2019/

**Categories:** Elsendoj

**Audio:** /wp-content/uploads/2019/03/RetRadio_12.03.2019_mardo_835_mardo.mp3

Podkasto: Ludu en nova fenestro | Elŝutu

La 835-a E_elsendo el la 12.03.2019 ĉe www.pola-retradio.org

Kroatio estas la dua – post Pollando – lando, kiu sukcesis enmeti Esperanton en la nacian liston de la kultura heredaĵo de Unesko. Pri tiu sukceso kaj la vojo kondukinta al ĝi ni interparolas kun la prezidantino de Kroata E-Ligo, Spomenka Štimec. La komencaj aktualaĵoj informas pri subvencioj el Eŭropa Ekonomia Areo por la pola profesia edukado, pri la bonstatiĝado de poloj, pri ĉiam malpli da infanoj postdivorce restantaj kun la patrinoj. La sciencbultena temo traktas la sukceson de polaj sciencistoj, kiuj prilaboris ekologian materialon, kiu povos esti uzita por produkti manĝilojn de la unufoja uzo. En nia programo hodiaŭ ni memorigis la kanton de Diego Varagić. La akompana al la programinformo foto prezentas la kontraŭplastan manĝilaron prilaboritan de polaj sciencistoj. Aktualaĵoj kaj sciencbultena temo estas paralele legeblaj kaj aŭskulteblaj en la unuopaj rubrikoj de nia paĝo. La elsendo estas aŭskultebla en jutubo pere de la kanalo Espero2009: https://www.youtube.com/results?q=pola+retradio&sp=CAI%253D


---

# Koninda polo: Izabela Czartoryski

**Published:** 2019-03-15

**URL:** https://pola-retradio.org/2019/03/koninda-polo-izabela-czartoryski/

**Categories:** Felietonoj

**Audio:** /wp-content/uploads/2019/03/fel_bp_Koninda-Polo_-Princino-Izabela-Czartoryski_11.mp3, /wp-content/uploads/2019/03/fel_bp_Koninda-Polo_-Princino-Izabela-Czartoryski_11.mp3?_=36

Hodiaŭ ni konatiĝu kun princino Izabela Czartoryski, kiu de vanta virineto transformiĝis en patriotinon kaj faman kulturmecenatinon, unuavice konatan kiel la kreantino de la unua muzeo sur la polaj teritorioj. Ŝia 89-jara vivodaŭro sendube povus servi por plurvefta romano. Ni parolos nur pri kelkaj aspektoj. Izabela, familie Flemming naskiĝis en marto 1746. Praktike ŝi ne konis la patrinon, kiu mortis en la akuŝperiodo kaj pri la knabino okupiĝis avinjo,  princino Eleonora Czartoryski edukante ŝin en la palaco en Wołczyn. Verdire Izabela ne ricevis zorgeman edukon, escepte de la kono de la franca. En la aĝo de 15 jaroj ŝi estis edzinigita al sia pli aĝa je 12 jaroj kuzo, princo Adam Kazimierz Czartoryski. Ne temis pri amo, prefere sobra kontrakto por unuigi du potencajn gentojn kaj iliajn fortunojn. La edzo kontraste konis jam la salonan vivon kaj cetere estis tre klera. Verdire li multe zorgis pri sia juna edzino sugestante al ŝi legaĵojn, vizitante kun ŝi eŭropajn kortegojn – sed traktis ŝin iom neglekte. Samtempe la tutan tempon li adoris aliajn virinojn. Lia propra edzino ne multe plaĉis al li kaj pro sia adoleska aĝo kaj pro la ekstera aspekto – la vizaĝo lezita de varioletospuroj kaj sekve de malsano de ne tre impona hararo. Sed eĉ se ŝi ne estis klasika belulino ŝi estis dotita de specifa ĉarmo loganta virojn. Tio evidentiĝis baldaŭ. Sufiĉas diri, ke el inter 6 infanoj nun unu estis de la edzo. Aliflanke – ne eblas kaŝi, ke la princo ĉiujn ekstergeedzajn gefilojn agnoskis kiel la proprajn zorgante pri ili kaj ilia eduko. Nur pli poste la geedzoj proksimiĝis kaj restis kune ĝis la morto de Adam Kazimierz kaj Izabela en iu el siaj leteroj al li certigis  – „Mi vin tiom amas, ke ekzistas neniu afero en la mondo, kiun mi por vi ne farus”.  Ambaŭ cetere ludis gravan rolon en la politika vivo de la lando en antaŭdispartiga periodo. Sed ni koncentriĝu pri la princino Izabela, ŝiaj ideoj kaj  inciatoj. Kiam ŝi estis dudekkvinjaraĝa la apudvarsovia loko Powązki estis transformita en ŝian rezidejon. Kreiĝis tie la anglastila parko kaj komplekso de modaj ruinoj. Ĉio estis aranĝita laŭ la zorgema plano de Izabela. La princino kiel modelon traktis la versajlan ĝardenon de Maria Antonina. El la proksima  Kampinos Praarbaro estis venigiaj multaj junaj tilioj kaj kverkoj por krei idilian, naturfidelan pejzaĝon. Inter arboj kaj arbustoj dislokiĝis artefaritaj ruinoj kaj kelkaj vilaĝaj kabanetoj kun fragmitaj tegmentoj, sed interne lukse ekipitaj. Powązki fine de la 18-a jarcento fariĝis  tre moda loko por la aristokrataro kun pompaj bankedoj, maskaradoj, teatraj spektakloj en kiuj rolis Izabela kaj ŝiaj familianoj. Dum la princino distris sin en Powązki ŝia edzo aŭ vojaĝis tra Eŭropo aŭ gastis ĉe sekvaj damoj de sia koro. La tragedio, kiun spertis Izabela Czartoryski akcelis momenton forlasi la rolon de vanta rokoka damo. Ŝi travivis ŝokon, kiam ŝia una amatega 12-jaraĝa filino mortis pro lezoj kaŭzitaj de ekbrulinta robo ĉe la kameno en la rezideja  Blua Palaco en Varsovio.  Nur kelkajn tagojn poste mortis ŝia laŭvica ĵus naskiniĝinta filineto. Ĉio ĉi ne restis seneĥe. Powązki ne plu amuzis kaj cetere la sentimentala  ĝardeno de Izabela estis terebenigita de la milittrupoj de Katarina la Granda venĝe pro la patriotaj simpatioj de Czartoryski-famlio. Fininfine la bieno estis vendita. Czartoryski-familio ne devis multe zorgi pri tio, ili ja  posedis havaĵojn tra la tuta Pollando, sed plej ofte ili rezidis ĝuste en la varsovia Blua Palaco. Post la konflikto kun reĝo Stanisław August Poniatowski la geedzoj tamen translokis sian familian rezidejon al Puławy. Pri la plibeligo de ĉi tiu rezidejo aparte okupiĝis Izabela  dungante multajn artistojn, arkitektojn, ĝardenplanistojn, kiuj sub ŝia gvido alikonstruis kaj tiean palacon kaj la parkon. Fine de la 80-a jaroj de la 18-a jarcento estis inaŭgurita konstruado de dorika oranĝerio, nomata la Greka Domo, poste de palaco destinita por la filino Maria. Izabela Czartoryski havis la ambicion, ke ŝia Puławy egalu al la reĝa koretego. Baldaŭ ĝi akiris nomon „La Pola Ateno”. La evoluon de la kultura kaj intelekta vivo en Czartoryski-koretego favoris la ĉeesto de literaturistoj, pentristoj, klerigepokaj elstaruloj, kiuj okupiĝis i.a. pri la eduko de la geprincaj infanoj. Izabela sponsoris en Puławy polajn artistojn, zorgis pri enscenigado de polaj teatraĵoj. Samtempe ŝi patriote edukis ĉiujn siajn infanojn. Post la translokiĝo el Varsovio ĉirkaŭ la baroka palaco en Puławy Izabela komencis krei sian laŭvican anglastilan parkon. Ĉi-foje sojle de la romatika epoko – tempo de seriozeco, enpensiĝo kaj grandiozaj sentoj. La plej grava pavilono en ĝi estis Sanktejo de Sibilla, en kiu la princino koletkis diversajn naciajn kaj historiajn memoraĵojn. La rotonda sanktejo kreiĝis laŭ la modelo de la roma sanktejo de Vesta super kiu laŭ la ordono de Izaebla videbliĝis la devizo „Pasinteco al la estonteco”. Inter la historiaj trezoroj estis tie i.a. du teŭtonaj glavoj konkeritaj sur la batalkampo de Grunwald, konkeritaj militistaj flagoj, elementoj de vestoj kaj juveloj de polaj reĝoj, kranioj kaj ostoj de grandaj poloj. En alia konstruaĵo Gotika Domo Izabela aranĝis kolekton de artaĵoj el aliaj landoj kaj skulptaĵojn. Tie troviĝis i.a. la fama Damo kun ermeno de Leonardo da Vinci, tolaĵoj de Rafealo kaj Rembrandt, famaj Vavel-kastelaj kapoj. Siajn trezorojn en la Puławy-ĝardeno Izabela Czartoryska volonte estis presentanta al aliaj. Speciala gvidanto dum ŝia foresto akompanis gastojn klarigante detalojn pri la eksponaĵoj. Ĉiuj ĉi kolektoj estis agnoskitaj kiel la unua pola muzeo kaj Izabela Czartoryski mem kiel unua pola muzea eksperto. Ŝi samtempe havis vastajn konojn pri plantoj kaj ĝardenumado. Kun plezuro ŝi plantis tie arbojn, konis la unuopajn plantospeciojn kaj iliajn latinajn nomojn. Plej multe ŝi amis kaj admiris kverkojn. Ŝi ekspertis krome pri la ekzotikaj plantoj, interesiĝis pri historio de ĝardenoj kaj la plej  novaj tendencoj en la ĝardenumado. Ĉion ĉi entenas ŝiaj „Pensoj variaj pri la maniero aranĝadi ĝardenojn” el 1808. Bonŝance la ĝardeno transdaŭris ĝis hodiaŭ kaj post restaŭroj denove ravas la vizitantojn. Izabela Czartoryski kun simila elano kaj entuziasmo aktivis sur diversaj kampoj de sia longa preskaŭ 90-jara vivo. Neniam ŝi ĉesis grandigi kaj prilabori sian imponan kolekton. Bedaŭrinde siajn lastajn vivojarojn ŝi devis  pasigi ekster Puławy, de kie ŝi devis fuĝi post la kontraŭcara insurekcio 1831. Ŝi ekloĝis en palaco en Wysocko, kie ŝi mortis en 1835.  Tamen antaŭ la forlaso ŝi sukcesis kaŝi kaj sekurigi la muzeajn kolektojn el Puławy, parton de la biblioteko kaj genta arkivejo. Komence ili estis transportitaj al Parizo, al Hôtel Lambert,  la rezidejo de filo de la princino, Adam Jerzy Czartoryski. Poste ili revenis al Krakovo, kie estis administrataj de Czartoryski fondaĵo. Denove ili estis kaŝitaj rekte antaŭ la eksplodo de la 2-a, ĉi-foje en la palaco en Sieniawa. Bedaŭrinde ili estis trovitaj kaj prirabitaj de germnoj. Post la milito Czartoryski Muzeo kaj Biblioteko estis enkorpigitaj en la Nacian Muzeon en Krakovo. Ekde 1991 zorgis pri la tuto la nova Fondaĵo de Czartoryski-familio. Fine de 2016 la kolekton aĉetis la pola ŝtato. Valoras do memori pri la virino, kiu inspirita de situacio de Pollando post la dispartigoj deklaris – „La patrujo, mi ne povis vin defendi, almenaŭ mi vin eternigu”.

El la elsendo 15.03.2019. Legas  Barbara  – 11′


---

# Imponaj 19-jarcentaj virinaj roboj en Nieborów

**Published:** 2019-03-15

**URL:** https://pola-retradio.org/2019/03/imponaj-19-jarcentaj-virinaj-roboj-en-nieborow/

**Categories:** Kulturkroniko

**Audio:** /wp-content/uploads/2019/03/kk_gk_Ekspozicio-de-la-historiaj-18-jarcentaj-roboj_0202.mp3, /wp-content/uploads/2019/03/kk_gk_Ekspozicio-de-la-historiaj-18-jarcentaj-roboj_0202.mp3?_=37

Originalaj vestaĵoj de la lasta princino de Nieborów (en la lodza vojevodio, la centra Pollando) kaj zorgeme rekreitaj vestaĵoj de la 19-a jarcento estas ekspoziciataj en la Muzeo de Nieborów. La ideon prezenti transformiĝojn en la virina modo lime de la 19-a kaj la 20-a jarcentoj spronis la ordigaj laboroj en la muzeaj kolektoj. En iu el la kestegoj estis malkovritaj virinaj vestoj kun akcesoraĵoj, neniam antaŭe registritaj. Tiuj ĉi roboj estis kompletigitaj de la aliaj el la muzea deponejo troviĝantaj en la Muzeo en Płock en la varsovia vojevodio. Krome la organizantoj de la ekspozicio baze de portretoj el la Palaco en Nieborów rekonstruis pliajn. La duparta ekspozicio prezentas en la Blanka Salonego de Nieborów-palaco originalajn robojn, bluzojn kaj modakcesoraĵojn el la limo 19-a kaj 20-a jarcentoj. En la alia – vestojn el la 20-aj jaroj de la pasinta jarcento. Ili apartenis al la princino Anna – familie Lubomirska – Radziwiłł. Kiel aparta atrakciaĵo estas taksata la nuptorobo de la princino, kiu grandparte estis rekreita baze de fotoj, ĉar la muzeo disponis sole pri ĝia vosteca elemento. La eksponaĵoj estis kompletigitaj per originalaj  modakcesoraĵoj – ornamaj kolpendaĵoj, broĉoj kaj horloĝoj disponigitaj de la Nacia Muzeo en Varsoivo. La ekspozicion daŭrontan ĝis la 9-a de junio ĉiumonate akompos specialaj eventoj,  kiel ekzemple parado de la 19-jarcenta modo aŭ filmprezento pri la modevoluo.

El la elsendo 15.03.2019. Legas Gabi – 2’02”


---

# Jubileo de la Tatara Revuo

**Published:** 2019-03-15

**URL:** https://pola-retradio.org/2019/03/jubileo-de-la-tatara-revuo/

**Categories:** Kulturkroniko

**Audio:** /wp-content/uploads/2019/03/kk_mj_10-jarigo-de-revuo-de-polaj-tataroj_0120.mp3, /wp-content/uploads/2019/03/kk_mj_10-jarigo-de-revuo-de-polaj-tataroj_0120.mp3?_=38

La 10-jariĝon solenas „Tatara revuo” la jarkvarona soci-kultura periodaĵo de la tatara etna malplimulto en Pollando. La eldonata dank’ al la subvencio de la ministerio por la internaj aferoj revuo enhavas i.a. raportojn pri la aktualaj eventoj de ĉi tiu socio kaj ankaŭ historisciencajn publikaĵojn. En la daŭro de 10 jaroj oni eldonis kvardek numerojn, kiuj trafas al la universitataj bibliotekoj, kulturcentroj kaj kunlaborantaj kun ĝi societoj. Krom aŭtoroj el Pollando, verkas por ĝi ankaŭ specialistoj el Litovio, Belorusio, Ukrainio, Rusio. Inter la aŭtoroj ĉiam pli multaj estas tataroj mem, kio signifas, ke ili identiĝas kun la periodaĵo, legas ĝin kaj volas en ĝi publikigi. Al la sukcesoj de la periodaĵo oni kalkulas la fakton, ke verkas por ĝi ankaŭ aŭtoroj ligitaj kun la universitata medio de Poznano, Toruno aŭ Krakovo. La tataraj eldonaĵoj en Pollando havas preskaŭ 90-an tradicion. En 1930 estis establita la redakcio de „Tatara Jarliro” la plej malnova periodaĵo de ĉi tiu etna grupo en Pollando aperanta ĝis hodiaŭ. Krom ĝi kaj la jubileanta periodaĵo la tatara socio eldonas ankaŭ „La Tataran vivon” kaj librojn.

El la elsendo 15.03.2019. Legas Maciek – 1’20”


---

# Historia altaro en la Maria-Baziliko en Gdansko

**Published:** 2019-03-15

**URL:** https://pola-retradio.org/2019/03/historia-altaro-en-la-maria-baziliko-en-gdansko/

**Categories:** Kulturkroniko

**Audio:** /wp-content/uploads/2019/03/kk_tm_Renovigita-la-Maria-altaro-en-Gdansko_0125.mp3, /wp-content/uploads/2019/03/kk_tm_Renovigita-la-Maria-altaro-en-Gdansko_0125.mp3?_=39

Historia, 16-jarcenta altaro post la konservistaj laboroj revenis al la Maria-Baziliko en Gdansko. La unuan fojon por kelkcent jaroj ĝi prezentiĝas en la origina formo. La altaro kun la sceno de la kronmeto sur la kapon de la Plej Sankta Maria Virgulino el la bazilika antaŭaltaro datiĝas je la jaroj 1511-17 kaj estas unu el la plej valoraj historiaj elementoj de la gdanska preĝejo. En la protestanta periodo, en la 17-a jarcento la altaro estis fermita kaj post la 2-a mondmilito oni kunmetis ĝin en statika maniero, tiel ke ne eblis admiri ĝin komplete. Post la konservistaj laboroj ĝi reakiris la originan formon, i.a. oni revenigis la moveblecon de la altaraj aloj, oni alilokis bildojn, kiuj post la 2-a mondmilito estis metitaj malantaŭ la altaron. La Baziliko de la Plej Sankta Maria Virgulino en Gdansko estas la plej granda brika gotikstila preĝejo en Eŭropo. Ĝia konstruado daŭris 159 jarojn. Ĝi longas pli ol 105 metrojn kaj ĝia turo altas pli ol 80 metrojn. En la historia interno troviĝas i.a. la ŝtona Pietato, kopio de la tolaĵo de Hans Memling „La lasta juĝo” kaj astronomia horloĝo de Hans Düringer.

El la elsendo 15.03.2019. Legas Tomek – 1’25”


---

# E_elsendo el la 15.03.2019

**Published:** 2019-03-15

**URL:** https://pola-retradio.org/2019/03/e_elsendo-el-la-15-03-2019/

**Categories:** Elsendoj

**Audio:** /wp-content/uploads/2019/03/RetRadio_15.03.2019_vendredo_836.mp3

Podkasto: Ludu en nova fenestro | Elŝutu

La 836-a E_elsendo el la 15.03.2019 ĉe www.pola-retradio.org

La heroo de nia felietono pri Koninda Polo estas princino Izabela Czartoryski, establinto de la unua sur la polaj teritorioj muzeo. Ŝia kolektista talento kaj entuzismo certigis, ke ŝiaj kolektoj – malgraŭ diversaj historiaj sortoj – ĝis hodiaŭ estas grava konsistero de la pola nacia trezoro. La felietono spuras ankaŭ iomete tion kiel de iom vanta dekkelkjarulino ŝi transformiĝis en altkleran, profunde patriotan virinon. La komencaj kulturkronikaj informoj sciigas – pri renovigo de Maria-altaro en la Baziliko de Gdansko, pri interesa ekspozico de la 19-jarcentaj roboj, pri la jubileo de la pola tatara periodaĵo. La E-komunumaj informoj alvokas poetojn al la konkurso „Poezio el ĉiuj ĉieloj” [ https://www.iconcorsidisamideano.it/sicilia-esperantista-esperantista-sicilio/ ] kaj al la aŭtuna metodika kurso en la universitato de Adam Mickiewicz en Poznano. En nia programo hodiaŭ ni memorigis maristan kanton en la plenumo de la bretona E-koruso „Meven”. La akompana al la programinformo foto prezentas la heroinon de nia felietono, princinon Izabela Czartoryski. Kulturkronikaj informoj kaj la felietono estas paralele legeblaj kaj aŭskulteblaj en la unuopaj rubrikoj de nia paĝo. La elsendo estas aŭskultebla en jutubo pere de la kanalo Espero2009: https://www.youtube.com/results?q=pola+retradio&sp=CAI%253D


---

# Intervjuo kun Gijom’ Armide

**Published:** 2019-03-19

**URL:** https://pola-retradio.org/2019/03/intervjuo-kun-gijom-armide/

**Categories:** Antaŭ la mikrofono

**Audio:** /wp-content/uploads/2019/03/bp_kun-Gijom-Armide-franca-E-kantisto_1449.mp3, /wp-content/uploads/2019/03/bp_kun-Gijom-Armide-franca-E-kantisto_1449.mp3?_=40

La lasta ARKONES en Poznano la unuan fojon en la koncerta programo gastigis francan esperantiston kaj kanzoniston Gijom’ Armide . Lia koncerto estis bonvenigita tre entuziasme kaj por nia redakcio estis la okazo inviti lin antaŭ nian mikrofonon, el kio sekvis nia antaŭmikrofona renkontiĝo, kiun eblas nomi lia intervjua portreto. El la elsendo 19.03.2019 -14’49”


---

# E_elsendo el la 19.03.2019

**Published:** 2019-03-19

**URL:** https://pola-retradio.org/2019/03/e_elsendo-el-la-19-03-2019/

**Categories:** Elsendoj

**Audio:** /wp-content/uploads/2019/03/RetRadio_19.03.2019_wt_837.mp3

Podkasto: Ludu en nova fenestro | Elŝutu

La 837-a E_elsendo el la 19.03.2019 ĉe www.pola-retradio.org

La lasta ARKONES en Poznano la unuan fojon en la koncerta programo gastigis francan esperantiston kaj kanzoniston Gijom’ Armide. Lia koncerto estis bonvenigita tre entuziasme kaj por nia redakcio estis la okazo inviti lin antaŭ nian mikrofonon, el kio sekvis nia antaŭmikrofona renkontiĝo, kiun eblas nomi lia intervjua portreto. La komencaj aktualaĵoj koncernas revenon de poloj al la pactrupoj de UN; poran subtenon de Justictribunalo por glukoza siropo en biero anstataŭ la tradicia malto. La sciencbultenaj temoj rilatas al la specifa propreco de raŭpoj de iu nokta papilio digesti plaston; al voĉo kiel plej efika elmontrilo de homaj emocioj. En nia programo hodiaŭ evidente aŭdiĝas kanzonoj de Gijom’ Armide. El jutubo ni prezentas lian kanzonon „Kiel al spegul’” kaj „ Varma sent’ ”. Ĉi lastan li plenumas kun la akompano de Melono. Ankaŭ nia akompana al programinformo foto prezentas nian antaŭmikrofonan gaston, Gijom’ Armide. Aktualaĵoj kaj sciencbultenaj temoj estas paralele legeblaj kaj aŭskulteblaj en la unuopaj rubrikoj de nia paĝo. La elsendo estas aŭskultebla en jutubo pere de la kanalo Espero2009: https://www.youtube.com/results?q=pola+retradio&sp=CAI%253D


---

# Arbarego de Kozienice

**Published:** 2019-03-22

**URL:** https://pola-retradio.org/2019/03/arbarego-de-kozienice/

**Categories:** Felietonoj

**Audio:** /wp-content/uploads/2019/03/fel_bp_Kozienice-Arbarego_0513.mp3, /wp-content/uploads/2019/03/fel_bp_Kozienice-Arbarego_0513.mp3?_=41

Ĉiam pli oftaj sunaj kaj varmetaj tagoj kaj la jam veninta printempo estas la motivo sopire atendi momenton por ekskursi al la subĉiela naturo. Hodiaŭ mi proponas almenaŭ iomete konatiĝi kun 30-milhektara arbaran komplekso en la centra Pollando, Kozienice-Arbarego. En ĝi dominas pinoj, kverkoj, eŭropaj karpenoj. Kverkoj atingas ĉi tie monumentecajn dimensiojn. Kune kun ili abioj formas orginalan plantomedion difinatan de la loĝantoj „la nigra arbaro”.  Krome kreskas tie multaj protektataj plantoj kiel ordinara polipodio kaj Lycopodiophyta. Abundas tie ankaŭ kuracplantoj. Tra la Arbarego pasas la norda kreskolimo de abioj, fagoj, sikomora acero kaj malglata ulmo. La faŭno eĉ se ne tiom riĉa kiel iam daŭre meritas atenton. Vivas tie 59 mamulspecioj, inter kiuj troviĝas ankaŭ gliro, specio menciita en la pola Ruĝa Registro de Animaloj kaj leĝe protektata avela muskardeno. El inter ĉasbestoj ni menciu damaojn, cervojn kaj alkojn kaj multnombrajn kapreolojn. Multnombre vivas tie ankaŭ aproj, vulpoj. Malpli oftaj estas meloj, foinoj kaj musteloj. Riĉe estas reprezentitaj amfibioj kaj reptilioj. Oni nombris en Arbarego-Kozienice 200 birdospeciojn, el inter kiuj ĉirkaŭ 150 nestas ĉi-loke, kiel nigra cikonio, gruo, duelbirdo. Vintre sur la terenon de la Arbarego alflugas el la nordo i.a. nigraj falkoj, flavbekaj kardeloj. La nomo de la Arbarego devenas de la loko Kozienice, pri kiu la unua informo devenas el la 1206-a jaro. Ekde la komenco de la pola ŝtateco ĝis la 18-jarcentaj dispartigoj ĝi estis la reĝa posedaĵo. La origina vilaĝo en 1326 akiris la urbajn rajtojn. Oni konstruigis tie lignan ĉasistan rezidejon por reĝo Władysław Jagiełło, por kiu Kozienice rande de arbarego fariĝis bonega ĉasloko, kiun li vizitis eĉ 10 fojojn.  Li mem konstruigis ĉi tie en 1394 preĝejon. Proksimeco de la arbarego kaj lignoprovizoj ebligis krome konstruigi tie fosponton, kiu ebligis al polaj trupoj transiri Vistulon cele la batallokon Grunwald en 1410, kie ili ĝuis venkon super la teŭtonaj kavaliroj. Kozienice fieras ankaŭ pri tio, ke en la tiea reĝa rezidejo naskiĝis la reĝo Sigismundo la Maljuna, kion omaĝas porokaza kolono el 1518, la plej malnova laika monumento en Pollando. Plimulto de la Arbarego estas protektata kadre de Panorama Parko Kozienice, kiu estas unu el la plej grandaj kaj plej belaj arbaraj kompleksoj en la centra regiono de Pollando, Mazovio. Estis kreitaj tie 15 natutrezervejoj,  plimulto kun la arbara karaktero, du kun la panorama kaj la marĉa. Ili ampleksas la plej interesajn kaj plej riĉajn plantoaglomerejojn ofte kun ĉirkaŭ 200-jaraj arboj. En la rervejoj estis kreitaj edukpadoj baze de kiuj laborantoj de la Parko gvidas okupojn kun junularo kaj plenkreskuloj. Tra Kozienice-Arbarego entute kondukas 9 itineroj por piedmarŝantoj kaj eĉ 17 biciklaj itineroj. En la limoj de la parko troviĝas multaj historiaj objektoj – preĝejoj, tombejoj, parkaj kaj palacaj kompleksoj. Transdaŭris pluraj ĉevojaj kapeletoj. Ni aldonu fine, ke inter la partneraj urboj de Kozienice troviĝas la germana komunumo Göllheim, la ukraina Czuhujiw kaj la slovaka Medzilaborce.

El la elsendo 22.03.2019. Legas  Barbara  – 5’13”


---

# Jubileo de la rehejmiĝo de Wawel-kastelaj trezoroj

**Published:** 2019-03-22

**URL:** https://pola-retradio.org/2019/03/jubileo-de-la-rehejmigo-de-wawel-kastelaj-trezoroj/

**Categories:** Kulturkroniko

**Audio:** /wp-content/uploads/2019/03/kk_mj_Datreveno-de-la-revenigo-de-Wawel-kastelaj-trezoroj_0232.mp3, /wp-content/uploads/2019/03/kk_mj_Datreveno-de-la-revenigo-de-Wawel-kastelaj-trezoroj_0232.mp3?_=42

Meze de februaro pasis la 60-a datreveno de la revenigo de parto de Wawel-kastelaj trezoroj el Kanado. Tiu fakto simbole fermis la mornan tempon de la germana okupacio kaj havis ne sole historian signifon. Ĝi grave rolis ankaŭ laŭ la vidpunkto en la socia psikologio. La preparoj al evakuo de Wawel-kastelaj trezoroj kaze de milito komenciĝis multe pli frue ol la germana atako kontraŭ Pollandon en 1939. Militkomence – pro la atakmarŝado de la germanaj trupoj en la profundon de la lando – 264 plej valoraj antikvaĵoj estis forveturigitaj tra Rumanio, Francio, Britio al Kanado. Estis inter ili i.a. 132 murtapiŝoj de reĝo Sigismundo la Maljuna, objektoj el la reĝa trezorejo, memoraĵoj ligitaj kun reĝoj de la Jagelona kaj Vasa dinastinoj, armilkirasoj, militistaj ĉevalrajdaj akcesoraĵoj, turkaj flagoj, orientaj tapiŝoj. En Otavo ili trovis sekuran rifuĝejon. Tamen la politikaj tranformiĝoj post la 2-a mondmilito malebligis ilian tujan revenigon. Situacio ŝanĝigis post la Poznanaj eventoj 1956 kaj la pliboniĝo de la polaj-kanadaj rilatoj. La 18-an de januaro 1959 kofroj kun parto de la polaj trezoroj, kiel diplomatia poŝto, estis ekspeditaj revenvoje al la lando. La 3-an de februaro ili jam troviĝis sur la pola teritorio kaj post kelktaga prezento en Varsovio ilia definitiva loko fariĝis la krakova Wawel-kastelo, kie ili estis dislokitaj en la reĝaj salonego. Inter 74 historiaj objektoj 43 devenis de ĉi tie. Krom kronglavo Szczerbiec estis pluraj aliaj armiloj kaj kaskoj ligitaj kun polaj aristokrataj familioj, arĝentaj kruĉoj kaj pokaloj de gdanskaj, torunaj kaj aŭgsburaj metiistoj, ornama manĝilaro, memoraĵoj ligitaj kun polaj reĝoj kaj klerigepokaj agantoj, malnovpresaĵoj, aŭtografoj de Chopin k.a. La 16-an de februaro 1959 la revenigitaj trezoroj estis prezentitaj en la orienta alo de Wawel kastelo . Du jarojn poste revenis la reĝaj murtapiŝoj.

El la elsendo 22.03.2019. Legas Maciek – 2’32”


---

# Stria siliko  anoncita al Unesko-listo

**Published:** 2019-03-22

**URL:** https://pola-retradio.org/2019/03/stria-siliko-anoncita-al-unesko-listo/

**Categories:** Kulturkroniko

**Audio:** /wp-content/uploads/2019/03/kk_gk_Pola-stria-siliko-atendas-lokon-ce-Unesko-listo_0142.mp3, /wp-content/uploads/2019/03/kk_gk_Pola-stria-siliko-atendas-lokon-ce-Unesko-listo_0142.mp3?_=43

La plej nobla speco de la stria siliko troviĝas en la unusola loko en la mondo, en la regiono de Sandomierz en la suda Pollando. Ĝi aperas en la regiono Krzemionki estanta regiono de prahistoriaj minejoj kaj ligitaj kun ili setlejoj. La stria siliko distingiĝanta per tri plej gravaj ecoj de juvelista gemo – la rareco, dekoraj kvalitoj kaj konforma dureco – en la juvelista metio estas aplikata ekde la 70-aj jaroj. Karakterizas ĝin neripetiĝantaj, atrakciaj strioj en diversaj grizkoloraj nuancoj. Ekde la 2-milaj jaroj en Sandomierz okazas Oraĵistaj Laborrenkontoj „La stria siliko – la ŝtono de optimismo”, kaj en la konstanta ekspozicio de la loka Regiona Muzeo troviĝas la unusola en la mondo kolekto de ornamaĵoj utiligantaj ĉi tiun gemon. Dum la pola prezidenteco en la Unio ĝi estis la reprezentanta Pollandon juvelo. Komence de la 2018 ne sole la stria siliko, sed la tuta regiono de la prahitoria minado de la strika siliko estis anoncitaj de Pollando al la listo de la monda kulturheredaĵo de Unesko.  Nun kelkaj komunumoj kaj institucioj el la regiono subskribis interkonsenton pri la protekto kaj kunordigo de agadoj ligitaj kun la neolitikaj minejoj de la stria siliko. Tio i.a. ligiĝas kun la estonta organizo de la strisilika turismo.

El la elsendo 22.03.2019. Legas Gabi – 1’42”


---

# E_elsendo el la 22.03.2019

**Published:** 2019-03-22

**URL:** https://pola-retradio.org/2019/03/e_elsendo-el-la-22-03-2019/

**Categories:** Elsendoj

**Audio:** /wp-content/uploads/2019/03/RetRadio_22.03.2019_vendredo_838.mp3

Podkasto: Ludu en nova fenestro | Elŝutu

La 838-a E_elsendo el la 22.03.2019 ĉe www.pola-retradio.org

En la hodiaŭa programo pere de la felietono el la ciklo Koninda Pollando ni invitas vin iom konatiĝi kun unu el la plej belaj arbaraj kompleksoj en la centra Pollando Arbarego Kampinos. La komencaj kulturkronikaj informoj rilatas al la 60-jariĝo de la reveno de Wawel-kastelaj trezoroj, kiuj sukcese transdaŭris la mornan tempon de la 2-a mondmilito en Kanado; al la atendata respondo de Unesko sur kies Liston de la Monda Kulturheredaĵo kandidatis la unika stria siliko el Pollando. En la E-komunuma informo ni memorigas pri la proksimiĝanta limdato de la 70-aj Belartaj Konkursoj de UEA. Konkursaĵoj ĝis la 31-a de marto devas atingi la sekretarion de BK, Miguel Gutiérrez Adúriz, prefere retpoŝte: sciosfero@gmail.com En nia programo ni prezentas brazilan porinfanan kanton „Terezinjo” en la plenumo de Cláudia Miguel, kiu nur antaŭ kelkaj tagoj aperis kiel nova videaĵo de Brazila Kolekto: https://www.brazilakolekto.com/ La akompana al programinformo foto prezentas strian silikon en la formo de virina ornamaĵo. Kulturkronikaj informoj kaj la felietono estas paralele legeblaj kaj aŭskulteblaj en la unuopaj rubrikoj de nia paĝo. La elsendo estas aŭskultebla en jutubo pere de la kanalo Espero2009: https://www.youtube.com/results?q=pola+retradio&sp=CAI%253D


---

# La kosma longecmodelo ĉiam pli preciza

**Published:** 2019-03-26

**URL:** https://pola-retradio.org/2019/03/la-kosma-longecmodelo-ciam-pli-preciza/

**Categories:** Sciencaj informoj

**Audio:** /wp-content/uploads/2019/03/sc_tm_La-kosma-modelo-de-longo_0149.mp3, /wp-content/uploads/2019/03/sc_tm_La-kosma-modelo-de-longo_0149.mp3?_=44

Dank’ al esploroj gvidataj de  profesoro Grzegorz Pietrzyński el la Astronomia Centro de Mikołaj Kopernik ĉe la Pola Sciencakademio en Varsovio eblis difini – kun la plej granda ĝis nun precizeco – la distancon ĝis la Granda Magelana Nubo. Informis pri tio la periodaĵo „Nature”. La eraro oscilas ĉirkaŭ unu procento. Antaŭ 20 jaroj kiam komenciĝis laboroj ĝi egalis al 10 procentoj. La distanca mezurmetodo de profesoro Grzegorz Pietrzyński ofte estas difinata kiel pola kosma linio. Temas pri grava informo por sciencistoj, kiuj delonge traktas la distancon inter la Lakta Vojo kaj Granda Megelana Nubo kiel kosman distancomodelon, kies valoro difinas aliajn distancojn mezuratajn per metroj. Laŭ la plej novaj prikalkuloj de profesoro Pietrzyński rezultas, ke la Granda Nubo Magelana troviĝas en la distanco de 49,59 kiloparsekoj for de la Tero. Temas pri ĉirkaŭ 161 mil lumjaroj, kaj do ĉirkaŭ 1,5 trilionoj da kilometroj. Por kompari, la sondilo Voyager 1, kiu startis de la Tero antaŭ pli ol 40 jaroj troviĝas nun el la distanco de apenaŭ 21 miliardoj da kilometroj. En la esplorkolektivo de profesoro Grzegorz Pietrzyński laboris 30 astronomoj, ne sole polaj. La observadoj okazis ĉefe pere de teleskopoj de la Eŭropa Suda Observejo en Ĉilio, ankaŭ en la Sudafrika Observatorio en la Sudafrika Respubliko kaj en la observejo Las Campanas en Ĉilio.

El la elsendo 26.03.2019. Legas Tomek – 1’49”

sc_tm_La kosma modelo de longo_01’49”


---

# Tensioj ĉirkaŭ Briteliro

**Published:** 2019-03-26

**URL:** https://pola-retradio.org/2019/03/tensioj-cirkau-briteliro/

**Categories:** Novaĵoj

**Audio:** /wp-content/uploads/2019/03/w_kg_Cirkau-Briteliro_0057.mp3, /wp-content/uploads/2019/03/w_kg_Cirkau-Briteliro_0057.mp3?_=45

La pola vicministro por la eksterlandaj aferoj, Konrad Szymański asertas, ke kreskas ŝancoj por ke Britio forlasu la Eŭropan Union baze de interkonsento. Liaopinie ĉi-rilate tre grava estis la starpunkto de la pola ĉefministro Morawiecki dum la lasta pintrenkonto de la Unio. Ĝi malebligis, ke la Brieliro okazu seninterkonsente, cetere la plej proksiman vendredon. La malpli supera ĉambro de la brita parlamento voĉdonis lunde vespere favore al okazigo de oreintigaj voĉdonoj pri la Briteliro la plej proksiman merkredon. Ili ebligos ekzameni la subtenon de deputitoj por diversaj modeloj de la rilatoj inter Britio kaj la Unio, kaj povas esti por la dua referendumo.

El la elsendo 26.03.2019. Legas Krystyna – 00’57”


---

# Nacia Memortago pri Poloj savantaj judojn dum la germana okupacio

**Published:** 2019-03-26

**URL:** https://pola-retradio.org/2019/03/nacia-memortago-pri-poloj-savantaj-judojn-dum-la-germana-okupacio/

**Categories:** Novaĵoj

**Audio:** /wp-content/uploads/2019/03/w_msz_Nacia-Tago-omaganta-polojn-savantaj-judojn_0137.mp3, /wp-content/uploads/2019/03/w_msz_Nacia-Tago-omaganta-polojn-savantaj-judojn_0137.mp3?_=46

Lastsabate en Pollando estis solenata la Nacia Memortago pri Poloj savataj judojn dum la germana okupacio. Ĝi omaĝas polajn heroajn civitanojn, kiuj per akto de heroeca kuraĝo, eksterordinara braveco, empatio kaj interhoma solidareco, fidelaj al la plej superaj etikaj valoroj, la instruo de la kristana mizerikordo kaj etoso de la suverena Pola Respubliko savis siajn judajn najbarojn minacitajn de la planita kaj realigata ekstermo fare de la germanaj okupaciintoj. La 1-an de januaro 2018 sur la interreta paĝo de Yad Vashem inter preskaŭ 27 mil personoj distingitaj per la medalo Justulo inter la Nacioj de la Mondo 6863 poloj konsistigas la plej grandan grupon inter civitanoj de 51 landoj de la mondo. En la landoj troviĝantaj sub la germana okupacio ĉia helpo al judoj estis punata, tamen en Pollando malsame ol en la Okcidenta Eŭropo, kia ajn helpo al judoj estis minacita de morto. Laŭ pritaksoj en la savadon de judoj aktive engaĝigis miloj da poloj, plej ofte oni mencias  300 mil personojn.

El la elsendo 26.03.2019. Legas Milada – 01’37”


---

# E_elsendo el la 26.03.2019

**Published:** 2019-03-26

**URL:** https://pola-retradio.org/2019/03/e_elsendo-el-la-26-03-2019/

**Categories:** Elsendoj

**Audio:** /wp-content/uploads/2019/03/RetRadio_26.03.2019_mardo_839.mp3

Podkasto: Ludu en nova fenestro | Elŝutu

La 839-a E_elsendo el la 26.03.2019 ĉe www.pola-retradio.org

En nia marda E-elsendo denove multan lokon okupas literaturo. Ni prezentas la jam 79-an fragmenton de la romano „Quo Vadis” de Henryk Sienkiewicz en la E-traduko de Lidia Zamenhof. La komencaj aktualaĵoj rilatas al la pasinta Tago de Nacia Memoro omaĝanta polojn savantajn judojn dum la germana okupacio kaj al la lastaj informoj ĉirkaŭ la Briteliro. La sciencbultenaj temoj traktas la difinon de distanco – kun precizeco de unu procento – de la Tero ĝis la Granda Magelana Nubo, kio estas merito de polaj astronomoj sub la gvido de profesoro Grzegorz Pietrzyński kaj la plej novajn donitaĵojn pri plasto en Meditereaneo. La akompana al programinformo foto prezentas ĝuste la Grandan Magelan Nubon. En la marda programo kantas pri „La bosko fraksena” Kvaropo Sinkopo. Aktualaĵoj kaj unu el la sciencbultenaj temoj estas samtempe auskulteblaj kaj legeblaj en koncernaj rubrikoj de nia paĝo. La elsendo estas aŭskultebla en jutubo pere de la kanalo Espero2009: https://www.youtube.com/results?q=pola+retradio&sp=CAI%253D


---

# Novaj verkoj de Mehoffer en la krakova Nacia Muzeo

**Published:** 2019-03-29

**URL:** https://pola-retradio.org/2019/03/novaj-verkoj-de-mehoffer-en-la-krakova-nacia-muzeo/

**Categories:** Kulturkroniko

**Audio:** /wp-content/uploads/2019/03/kk_tm_Nau-novaj-verkoj-de-Mehoffer-en-la-krakova-Nacia-Muzeo_0126.mp3, /wp-content/uploads/2019/03/kk_tm_Nau-novaj-verkoj-de-Mehoffer-en-la-krakova-Nacia-Muzeo_0126.mp3?_=47

Je naŭ novaj verkoj de Józef Mehoffer, pentristo reprezentanta la stilon Juna Pollando riĉiĝis la Nacia Muzeo en Krakovo. Donacis ilin la nepo de la pentristo  Wiesław Zadęcki. La 19-an de marto pasis lia 150-a naskiĝdatreveno. Tiuokaze la Pola Poŝto cirkuligis porokazan poŝtkarton kun lia tolaĵo „Ruĝa ombrelo” kaj poŝtmarkon kun lia aŭtoportreto el 1898. Ĉiuj laboraĵoj devenas el familia kolekto de la donacinto. Temas pri tri portretoj de lia patrino Halina, kaj unu de la patro Stanisław Zadęcki. Krome temas pri studaĵo de sacerdoto kaj virino por la vitraloj en la katedralo en Friburgo, kiujn li realigis en la jaroj 1895-1936. Inter novaj donacoj estas ankaŭ studaĵo de knabo por nerealigita friso ĉe la domo de la Societo de Amikoj de Belartoj, litografaĵo prezentanta la edzinon de la pentristo Jadwiga kaj studaĵo por la aŭtoportreto de la aŭtoro mem el 1937. Józef Mehoffer estis plurflanka kreanto – aŭtoro de grandaj monumentecaj dekoraĵoj por religiaj internoj, de vitraloj kaj polikromiaĵoj, tolaĵoj kaj projektoj de scenografio kaj aplikata grafiko – libroj, revuoj, afiŝoj.

El la elsendo 29.03.2019. Legas Tomek – 1’26”


---

# 70-jariĝo de Muzeo de Mikołaj Kopernik

**Published:** 2019-03-29

**URL:** https://pola-retradio.org/2019/03/70-jarigo-de-muzeo-de-mikolaj-kopernik/

**Categories:** Kulturkroniko

**Audio:** /wp-content/uploads/2019/03/kk_tm_70-jarigo-de-Kopernik-muzeo-en-Frombork_0121.mp3, /wp-content/uploads/2019/03/kk_tm_70-jarigo-de-Kopernik-muzeo-en-Frombork_0121.mp3?_=48

La 70-jariĝo de la Muzeo de Mikołaj Kopernik en Frombork estas la okazo por ekspozicio kun 540 plej interesaj eksponaĵoj el la muzea kolekto. Troviĝas inter ili portretoj de Kopernik, antikvecaj mapoj kaj atlasoj kaj interesaj malnovpresaĵoj, objektoj ligitaj kun la historio de medicino, skulptaĵoj el la regionaj preĝejoj, valoraj objektoj de la artmetio. En la daŭro de 70 jaroj la muzeo transformiĝis de modesta centro al profesia, plurfaka muzea institucio kun milnombraj eksponaĵoj. En la centro de ĝia interesiĝo estas Mikołaj Kopernik, lia vivo kaj verko fone de la epoko kaj lige al la loko, en kiu li pasigis plimulton de sia vivo kaj kie kreiĝis lia traktato „De revolutionibus”. En la daŭro de sia historio la muzeo organizis kelkcent konstantajn kaj porokazajn ekspoziciojn. Ekde 9 jaroj ĝi kunlaboras kun la muzeaj centroj de la Varmia diocezo. Dank’ al tio ĝia ekspozicia oferto estas enorme riĉa kaj varia pro la eksponaĵoj devenantaj same el la preĝejoj el la tuta regiono Varmio kaj Mazurio, kiel ankaŭ el muzeaj institucioj kaj privataj kolektoj.

El la elsendo 29.03.2019. Legas Tomek – 1’21”


---

# Polaj noveloj – por la Nacia Legado 2019

**Published:** 2019-03-29

**URL:** https://pola-retradio.org/2019/03/polaj-noveloj-por-la-nacia-legado-2019/

**Categories:** Kulturkroniko

**Audio:** /wp-content/uploads/2019/03/kk_mj_Legajoj-por-la-Nacia-Tago-de-Legado_0130.mp3, /wp-content/uploads/2019/03/kk_mj_Legajoj-por-la-Nacia-Tago-de-Legado_0130.mp3?_=49

La pola prezidenta paro elektis por la nunjara Tago de la Nacia Legado, okazonta la 7-an de septembro,  ok polajn novelojn. Temas i.a. pri „Bona Sinjorino” de Eliza Orzeszkowa, „Fumo” de Maria Konopnicka kaj „Gurdo” de Bolesław Prus. La Nacia Legado estas organizata ekde 2012, kiam ĝi estis inaŭgurita per la legado de „Sinjoro Tadeo” de Adam Mickiewicz. Pasintjare, en la datreveno de la 100-jariĝo de la regajnita suvereneco de Pollando por la Tago estis elektita „Antaŭprintempo” de Stefan Żeromski. Dum la tuta jaro estis krome rekomenditaj legaĵoj el la kolekto de verkoj kalkulataj al la kanono de la pola patriota literaturo. La Nacia Legado – ĉiam pli populara – okazas en bibliotekoj, muzeoj,  teatroj, en lernejoj kaj infanvartejoj, en hospitaloj, sociprotektaj domoj, en malliberejoj. La legado alprenas diversajn formojn. Oni legas tekston tutece, en fragmentoj, dividitan je roloj, laŭte, publike aŭ en la hejma intimejo. Pasintjare la romano de Żeromski estis legita en preskaŭ tri mil lokoj inkluzive de 134 ekster la limoj de Pollando, eĉ sur Antarkto. Ekde la komenco la kampanjon partoprenas krom polaj ankaŭ eksterlandaj esperantistoj.

El la elsendo 29.03.2019. Legas Maciek – 1’30”


---

# E_elsendo el la 29.03.2019

**Published:** 2019-03-29

**URL:** https://pola-retradio.org/2019/03/e_elsendo-el-la-29-03-2019/

**Categories:** Elsendoj

**Audio:** /wp-content/uploads/2019/03/RetRadio_29.03.2019_vendredo_840-1.mp3

Podkasto: Ludu en nova fenestro | Elŝutu

La 840-a E_elsendo el la 29.03.2019 ĉe www.pola-retradio.org

En nia lasta en marto elsendo ni memorigas pri la pasantaj la 31-an de marto du limdatoj. Temas pri la finiĝanta la dua kaj samtempe la lasta favorepreza aliĝperiodo al la 104 UK en Lahtio, Finnlando https://uea.org/kongresoj/alighilo . La 31-an de marto pasas krome la limdato sendi konkursaĵojn por la 70-a nunjare eldono de la Belartaj Konkursoj de UEA ( sciosfero@gmail.com ). Niaj kulturkronikaj informoj rilatas al la temo de la Nacia Legado en Pollando 2019, afero interesa ankaŭ por esperantistoj, ĉar aliĝas al ĝi ĉiam pli da ili. Ni informas ankaŭ pri la porokaza ekspozicio en Frombork ligita kun la 70-jariĝo de la tiea Muzeo de Mikołaj Kopernik kaj pri novaj verkoj de Józef Mehoffer, kiuj riĉigis la Nacian Muzeon en Krakovo. La felietono pri Koninda Polo estas dediĉita al la fama pontkonstruanto en Usono Rudolf Modrzejewski, kiu estas konata en la mondo kiel Ralph Modjeski. La E-komunuma programsegmento enhavas informon pri la reĝisoro de la nunjara kongresa temo en Lahtio. Ni krome informas pri e-ista kontribuo al la evento en Madrido omaĝinta la poeton José Agustín Goytisolo. Lian poemon „Vortoj por Julia” tradukis en Esperanton kaj kantis dum ĝi Miguel Fernández. Ĝi muzike ornamas ankaŭ nian programon dank’ al la afableco de Suso Moinhos. La akompana foto prezentas la heroon de nia felietono Rudolf Modrzejewski konata kiel Ralph Modjeski. La kulturkronikaj informoj kaj la felietono estas paralele aŭdeblaj kaj legeblaj en koncernaj rubrikoj de nia paĝo. La elsendo estas aŭskultebla en jutubo pere de la kanalo Espero2009: https://www.youtube.com/results?q=pola+retradio&sp=CAI%253D


---

# Koninda Polo: Rudolf Modrzejewski

**Published:** 2019-03-29

**URL:** https://pola-retradio.org/2019/03/koninda-polo-rudolf-modrzejewski/

**Categories:** Felietonoj

**Audio:** /wp-content/uploads/2019/03/fel_bp_Koninda-Polo_Rudolf-Modrezjewski-Ralph-Modejski_0957.mp3, /wp-content/uploads/2019/03/fel_bp_Koninda-Polo_Rudolf-Modrezjewski-Ralph-Modejski_0957.mp3?_=50

Verŝajne la vivo de Rudolf Modrzejewski ruliĝus alimaniere, se ne la sorto de lia patrino, fama pola teatra aktorino, kiu post la forlaso de la lando faris karieron en Usono. La pola kaj usona inĝeniero, konstruanto de fervojlinioj kaj pontoj, pioniro de la konstruado de pendantaj pontoj estis filo de Helena Modrzejewska kaj Gustaw Zimajer. La patro ne estis formala edzo de la patrino kaj kiam la knabo havis 6 jarojn li forkaptis la filon, kiun li kaŝtenis dum tri jaroj. Nur post tiu periodo kaj elpago de  garantimono fare de la patrino Rudolf al ŝi revenis. Havante 15 jarojn kune kun la patrino li forveturis al Usono. Komence ŝajnis, ke li sekvos la spurojn de la patrino fariĝonte artisto. Jam de la frua aĝo li lernis la pianludon, kiun praktikis ankaŭ la patrino, li lernis ankaŭ kun Ignacy Jan Paderewski, kiu ofte estis gasto en ilia domo. Tiel tamen ne okazis. La junulon fascinis la fama tiam ekkonstruo de la Panama Kanalo kaj li decidis fariĝi inĝeniero. La abiturientan ekzamenon Rudolf faris en Usono, sed la studojn li daŭrigis en prestiĝa franca Ŝtata Lernejo de Vojoj kaj Pontoj, kiun li finis kun distingo en 1881. La temo de lia diplomlaboraĵo estis projekto de ŝtala ponto super iu el la grandaj usonaj riveroj. Grandaj tiuepokaj konstruaĵoj kaj vastaj arterioj, inkluzive de la konstruata Eiffel-turo nutris la imagon de juna, baldaŭ famiĝonta, pontkonstruato. En Francio li komencis uzi oficiale la nomon Ralph Modjeski, kio estis multe pli prononcfacila en la eksterpola medio. Cetere ankaŭ lia patrino uzis la pseudonimon Helena Modjeska kun sukceso debutinte en Usono sur la scenejo de Kalifornia Teatro. Ŝi akiris grandan rekonon kaj famon ĉefe pro siaj roloj en la ŝekspira repertuaro. Tamen nek ŝi, nek la filo ŝiris la ligojn kun sia poleco kaj Pollando. En siaj leteroj verkataj buntstile kaj lingve korekte li ĉiam uzis sian veran nomon Rudolf Modrzejewski nur por usonanoj estante Ralph Modjeski. En lia posta hejmo en Ĉikago oni uzis sole la polan lingvon, gastis tie multaj poloj, i.a. Ignacy Jan Paderewski kun la edzino, la pola tradicio kaj kutimoj estis flegataj, i.a. la tradicia Kristnasko. Li mem ofte estis vizitanta polajn familianojn kaj kuzojn en Krakovo aŭ en Zakopane. Iu el la amikoj de lia patrino atestis, ke se temas pri la poleco de Rudolf Modrzejewski li estis senkondiĉa polo, li sentis sin polo. Pri tio sciis ĉiu, kiu rilatis kun li sur la privata platformo. En 1885 post la parizaj studoj Ralph Modjeski revenis al Usono kaj sian unuan laboron de inĝeniero li komencis ĉe „la patro de la usona pontkonstruado”, George S. Morrison. Povas esti, ke tiurilate intervenis lia patrino, tiam tre fama kaj influpova persono. Ĉiukaze tiu laboro ebligis, ke Rudolf/Ralph fariĝi unu el la plej bone edukitaj inĝenieroj en Novjorko. Kun Morrison li kunlaboris dum sep jaroj komencante per ŝtalaj pontokonstruelementoj kaj finante en la projekta oficejo.  Sed al siaj propraj meritoj li dankŝuldis la evoluon de la kariero kaj prosperon. En 1893 Ralph Modjeski establis propran firmaon kaj fine de la sama jaro li akiris avantaĝan kontrakton konstruigi ponton super la rivero Missisipi en Roc Island en Ilinojo. Ĝi famigis lian nomon. Temis pri la dunivela ponto por fervoja kaj por aŭtomobila trafiko. Unu el la pilieroj eblis movi per speciala mekanismo por ebligi la navigadon laŭ la rivero de pli grandaj ŝipoj. Moderna kaj funkcieca ponto vekis admiron kaj rekononon  de famaj inĝenieroj. Pri Ralph Modjeski entuziasme skribis la gazetaro, lia nomo estis ripetata en la  inĝenieriaj medioj. Venis pliaj enspezigaj projektoj, Ralph Modjeski bonstatiĝis. Lia novumado ligiĝis kun la utiligo de novaj teknologioj kaj materialoj kiel ŝtalbetono aŭ ŝtalfandaĵoj. Ralph Modjeski fariĝis pioniro de la praktika apliko de  elastaj ŝtalaj pilonoj por la pendantaj pontoj. Entute li konstruigis preskaŭ 40 pontojn super la plej grandaj riveroj de la Norda Ameriko. Lia specializo estis pendantaj fervojaj pontoj. Usona gazetaro senĉee kun raviĝo skribis pri tiu polo, kiu en 1903 estis deklarita la inĝeniero de la jaro, kaj en la sekva gajnis konkurson por la plej elstara pontokonstruanto. Unu el la plej famaj pontoj de Ralph Modjeski konstruigita en Filadelfio estis la ponto de Benjamin Franklin omaĝanta la 150-jariĝon de Usono. Inaŭgurita la 1-an de julio 1926 ĝi estis la plej granda pendanta ponto en la mondo longa 533 metrojn. Ĝiaj ŝtalaj pilonoj altis 110 metrojn. Preskaŭ mil personoj laboris por ĝia konstruo, bedaŭrinde 15 mortis. Sed kiel dirite estas kvardeko da pontoj, kun kiuj estas ligita lia nomo.  Okaze de lia 75-jariĝo en 1936 la valoron de liaj pontoj oni taksis je 200 milionoj da dolaroj. De inĝeniero Ralph Modjeski avancas al eksperto. Li membris en pluraj komisionoj ekzamenantaj la konstrukatastrofojn. I.a. li difinis la kaŭzojn de la kolapso de la fervoja ponto super la rivero de sankta Laŭrenco en Kebeko, unu el la plej grandaj tragedioj en la historio de la pontokonstruado. Ralph Modjeski  okupiĝis ankaŭ pri la teorio de la pontokonstruado. En Usono li publikigis pri tiu temo multajn librojn kaj artikolojn. Lia eldonita en 1913 verko pri projektado de grandaj pontoj fariĝas fakula klasikajo. Pro la elkonstruo de plej belaj pontoj tri fojojn li ricevas la premion de la Usona Instituto pri la Ŝtalaj Konstruaĵoj, la Medalon de Franklin, la plej superan usonan distingon atribuatan al inĝenieroj John Fritz Gold Medal, Vaŝingtonan Premion. La franca registaro distingas lin per la kruco de la Honora Legio, la pola per premio dum la Universala Landa Ekspozicio en Poznano. Antaŭ emeritiĝo Ralph Modjeski ankoraŭ instruis la pontkonstruan arton kaj unu el liaj disĉiploj estis Joseph B. Strauss, kiu projektas la faman Golden Gate Bridge en San Francisko. Lia privata vivo ne estis same sukcesa.  Lia unua edzino fariĝis malproksima kuzino Felicja Benda, kun kiu li edziĝis post la reveno el Parizo. Kun ŝi li havis tri gefilojn. Tamen ilia geedziĝo ne transdaŭris la provon de la tempo. Post la 31-jara komuna vivo,  sekvis 15-jara separiĝo finiĝinta per divorco. Tiam la 70-jara Rudof Modrzejewski samjare edziĝis denove al Viriginia Mary Giblyn. La familio ne dubis,  ke multe pli juna virino unuavice interesiĝis pri mono de sia edzo. Rudolf Modrzejewski / Ralph Modjeski mortis la 26-an de junio 1940 en la ĝardeno de sia vilao en Holivudo. Antaŭ la morto li konfesis: „Mi simple estis bonŝanca. Mi ektroviĝis en ĝusta loko, en ĝusta momento. La mondo, en kiu mi vivis, maturiĝis por akcepti miajn ideojn kaj ilin agnoski”.

El la elsendo 29.03.2019. Legas  Barbara  – 9’17”


---

# E_elsendo el la 02.04.2019

**Published:** 2019-04-02

**URL:** https://pola-retradio.org/2019/04/e_elsendo-el-la-02-04-2019/

**Categories:** Elsendoj

**Audio:** /wp-content/uploads/2019/04/RetRadio_02.04.2019_mardo_841.mp3

Podkasto: Ludu en nova fenestro | Elŝutu

La 841-a E_elsendo el la 02.04.2019 ĉe www.pola-retradio.org

Komence de aprilo ni notas du datrevenojn. La 4-an de aprilo 2019 pasos la jubileo de la 60-jariĝo de la unua profesia E-Redakcio en la publika radiofonio, Pola Radio. Daŭrigante ĉi tiun tradicion ni, kiel Pola RetRadio, referencas al la jubileo. Unue ni alvokas kaj atendas kontribuajn rememorojn de tiuj, kiuj sian esperantistecon iam iel/iamaniere ligis ankaŭ kun la elsendoj de nia E-Redakcio de Pola Radio. Aliflanke reference al ĝia riĉa programa oferto, inkluzive kulturan kaj literaturan ni memorigas el nia arkivo la literaturan elsendon dediĉitan al unu el la teatraĵoj de Karol Wojtyła „Antaŭ la vendejo de la juvelisto”. Tiu programero estis elektita nesenkaŭze. Hodiaŭ pasas la 14-a mortodatreveno de Johano Paŭlo la 2-a (Karol Wojtyła), la unua papo, kiu agnoskis kaj uzis Esperanton. La akompana foto prezentas la afiŝon por iu el la spektakloj „Antaŭ la vendejo de juvelisto”. La elsendo estas aŭskultebla en jutubo pere de la kanalo Espero2009: https://www.youtube.com/results?q=pola+retradio&sp=CAI%253D


---

# La plej belaj suprasileziaj paskaj ovoj

**Published:** 2019-04-05

**URL:** https://pola-retradio.org/2019/04/la-plej-belaj-suprasileziaj-paskaj-ovoj/

**Categories:** Kulturkroniko

**Audio:** /wp-content/uploads/2019/04/kk_gk_Konkurso-je-la-suprasileziaj-paskaj-ovoj_0130.mp3, /wp-content/uploads/2019/04/kk_gk_Konkurso-je-la-suprasileziaj-paskaj-ovoj_0130.mp3?_=51

Fine de marto finiĝis la nunjara eldono de la tradicia konkurso pri la plej belaj ornamitaj paskoovoj, organizita de la Suprasilezia Muzeo en Bytom. Oni taksis iliajn artajn kaj estetikajn valorojn, aplikon de tradiciaj teknikoj kaj ornamaĵoj. La konkurson partoprenis 43 personoj kaj la ĵurio taksis entute 253 konkursaĵojn; La taksado okazis en kvar kategorioj depende de la plenumtekniko – skrapado, vaksoskribado, surgluado, modernaj ornamteknikoj. En Silezio la plej populara estas la skraptekniko. La kolorigita ovo estas ornamata per elskrapita dekoraĵo. La venkintaj verkoj kaj 30 el la pasintjaraj konkurseldonoj – pro la 30-jariĝo de la konkurso – ĝis la 28-a de aprilo estas rigardeblaj dum la porokaza ekspozicio en la Muzeo de Bytom. La konkurso kaj ekspozicio estas elemento de la festivalo de la silezia kulturo, kadre de kiu ĝis la 22-a de aprilo en la Suprasilezia Muzeo okazas 19 eventoj – ekspozicioj, koncertoj, kermesoj, laborrenkontoj kaj familiaj amuzeventoj.

El la elsendo 05.04.2019. Legas Gabi – 1’30”


---

# Komunaj polaj-francaj poŝtmarkoj

**Published:** 2019-04-05

**URL:** https://pola-retradio.org/2019/04/komunaj-polaj-francaj-postmarkoj/

**Categories:** Kulturkroniko

**Audio:** /wp-content/uploads/2019/04/kk_pw_Komuna-polafranca-gemela-postmarko_0131.mp3, /wp-content/uploads/2019/04/kk_pw_Komuna-polafranca-gemela-postmarko_0131.mp3?_=52

Okaze de la 100-jariĝo de la restarigitaj diplomatiaj rilatoj inter Pollando kaj Francio la Pola Poŝto kaj la franca La Poste eldonis „ĝemelajn” poŝtmarkojn kun bildoj de generalo Józef Haller kaj de kapitano – la posta generalo kaj prezidento de Francio – Charles de Gaulle. En 1919 kiel kapitano li troviĝis en la grupo de militistaj instruktoroj vizitintaj Pollandon. Dum la porokaza solenaĵo en la pola ambasado en Parizo reprezentantoj de ambaŭ poŝtaj firmaoj rekonis la komunan emision de la poŝtmarko kiel pruvon ne sole de interŝtataj rilatoj, sed ankaŭ kiel ateston de ekonta kunlaboro inter ambaŭ firmaoj. La solenaĵon partoprenis ankaŭ altrangaj francaj oficiroj.   Inter ili estis direktoro de la pariza Supera Militista Akademio, kolonelo Marc-Henri Wronski, la filo de kapitato de la pola Landa Armeo, elmigrinta al Francio en 1948. Li prezentis sin kiel vivantan simbolon de la ligoj inter Francio kaj Pollando kaj kiel vivantan simbolon de la valideco de la devizo „por nia kaj via libereco”. Kolonelo Wronski aldonis, ke antaŭ la fino de la 2-a mondmilito generalo de Gaulle el inter pluraj distingoj alkroĉitajn portis nur tri – Honoran Legion, la polan Krucon de Bravuloj kaj la polan Virtuti Militari.

El la elsendo 05.04.2019. Legas Przemek – 1’31”


---

# La malnovpresaĵo de Piaj Kantoj de F. Karpiński en la Podlaĥia Librejo

**Published:** 2019-04-05

**URL:** https://pola-retradio.org/2019/04/la-malnovpresajo-de-piaj-kantoj-de-f-karpinski-en-la-podlahia-librejo/

**Categories:** Kulturkroniko

**Audio:** /wp-content/uploads/2019/04/kk_pw_Piaj-kantoj-acetitaj-de-la-Librejo_0126.mp3, /wp-content/uploads/2019/04/kk_pw_Piaj-kantoj-acetitaj-de-la-Librejo_0126.mp3?_=53

La malnovpresaĵon de „Piaj Kantoj” de Franciszek Karpiński el 1792 aĉetis aŭkcie la bjalistoka Poldlaĥia Librejo. La enstantajn en ĝi kantojn „Kiam la matena aŭroro leviĝas”, „Ĉiujn niajn tagajn zorgojn” kaj ankaŭ la kristnaskan „Di’ naskiĝas” la poeto verkis en Bjalistoko. Temas pri la unua eldono de ĉi tiu verko, kiu cetere estis eldonita en la presejo de bazilianoj en la proksima Supraśl. La libro estis subigita al enkondukaj konservistaj laboroj, kaj troviĝas en tre bona stato. Nun ĝi estis bitigita kaj disponigita en ĉi tiu formo al la publiko. La originalon rajtos konsulti laborcele esploristoj kaj sciencistoj. La ligita kun la bjalistoka regiono 18-jarcenta poeto krom religiaj kantoj aŭtoris ankaŭ bukolikojn „Laŭra kaj Filono”. Liaj plej famaj – komence menciitaj – religiaj kantoj kreiĝis dum lia gastvizito ĉe Izabela Branicka, la edzino de la urbofondinto Jan Klemens Branicki. Nunjare la Podlaĥia Librejo kune kun la bjalistoka filio de la Katolika Societo „Civitas Christiana” – atribuanta literaturan premion, kies patrono estas la poeto – organizos popular-sciencan konferencon dediĉitan al Franciszek Karpiński.

El la elsendo 05.04.2019. Legas Przemek – 1’26”


---

# E_elsendo el la 05.04.2019

**Published:** 2019-04-05

**URL:** https://pola-retradio.org/2019/04/e_elsendo-el-la-05-04-2019/

**Categories:** Elsendoj

**Audio:** /wp-content/uploads/2019/04/RetRadio_05.04.2019_vendredo_842.mp3

Podkasto: Ludu en nova fenestro | Elŝutu

La 842-a E_elsendo el la 05.04.2019 ĉe www.pola-retradio.org

Tra nia hodiaŭa programo ŝpiniĝas la 60-jariĝo de la unua profesia E-redakcio en la oficiala publika radiofonio. Ni referencas al ĝi kun aparta atento, ĉar nia Pola retRadio en Esperanto daŭrigas de 8 jaroj – jam ekster la publika platformo, do ankaŭ ekster oficiala subteno – tiun ĉi tradicion, kun kiu estis kaj estas ligitaj generacioj da E-parolantoj dum preskaŭ sep jardekoj. Komence de la vendreda elsendo ni proponas kulturkronikajn informojn, kiuj rilatas al la komuna „ĝemela” pola-franca poŝtmarko referencanta al la 100-jariĝo de la starigo de diplomatiaj rilatoj inter ambaŭ landoj; al la konkurso pri la paskaj ornamitaj ovoj el la suda regiono de Pollando, la t.n. Suprasilezia Regiono; al la valora aĉetaĵo de la Podlaĥia Librejo en Bjalistoko, kiu estas „Piaj Kantoj” de la 18-jarcenta poeto ligita kun la urbo, Franciszek Karpiński. Maciej Jaskot reference al 60-jariĝo de la E-Redakcio de Pola Radio (04.04.1959) turnas sin kun la alvoko dividi rememorojn ligitajn kun la E-elsendoj de Pola Radio. La E-komunumaj informoj ligiĝas kun Esperanto en la jara kunveno de SERVAS-Hispanio; kun la konkurso „Poezio el ĉiuj ĉieloj” [ https://www.iconcorsidisamideano.it/sicilia-esperantista-esperantista-sicilio/ ], kies limdato pasas fine de aprilo; kun ampleksa dokumentaro de la familio Gastón Ugarte, kiu eniris La Provincan Arkivon de Zaragozo, inter kiu troviĝas materialoj ligitaj kun lia E-aktivado. Fine de la elsendo ni invitas al Leterkesto. Muzike akompanas nin Olivier Tzaut kantanta pri „Meksika lando” kaj Jogaile en la kanto „Kie dormas vent’”. La akompana foto prezentas la Paskajn Ovojn el la Suprasilezia Regiono en la suda Pollando. La elsendo estas aŭskultebla en jutubo pere de la kanalo Espero2009: https://www.youtube.com/results?q=pola+retradio&sp=CAI%253D


---

# La Parlamento povos ratifi interkonsenton kun Danlando

**Published:** 2019-04-09

**URL:** https://pola-retradio.org/2019/04/la-parlamento-povos-ratifi-interkonsenton-kun-danlando/

**Categories:** Novaĵoj

**Audio:** /wp-content/uploads/2019/04/w_msz_La-pola-dana-kontrakto-pri-gasliveroj-ratifota_0139.mp3, /wp-content/uploads/2019/04/w_msz_La-pola-dana-kontrakto-pri-gasliveroj-ratifota_0139.mp3?_=54

La pola parlamento povos ratifila kontrakton inter Pollando kaj Danlando pri la gasokondukilo Baltic Pipe. Ĉi-rilatan dokumenton subskribis lastsemajne la pola prezidento. La internacia interkonsento pri Baltic Pipe estis subskribita fine de 2018. Ĝi antaŭvidas, ke la pola transporta operatoro Gaz-System estos la posedanto kaj operatoro de la submara parto de gasokondukilo eĉ ĝis la dana marbordo. Gaz-System tutece kovros la kostojn de la entepreno. La kontrakto rilatas ankaŭ al la gaspumpilo Everdrup sur la insulo Zelando. Ĝia posedanto kaj operatoro estos la dana Energinet, sed Gaz-System kunpartoprenos la konstrukostojn.  En la kontrakto la flankoj konfirmas ankaŭ, ke ili helpos al investontoj en preparo kaj realigo de Baltic Pipe, tiel ke ĝi estu finita ĝis la 1-a de oktobro 2022. Baltic Pipe estas projekto celanta ligi Pollando kun la provizoj de tera gaso sur la Norvega Kontinenta Breto pere de la dana kaj norvega transportaj sistemoj. La transportopreteco de la gaskondukilo estas antaŭvidita sur la nivelo de 10 miliardoj da kubometroj jare.

El la elsendo 09.04.2019. Legas Milada – 1’39”


---

# La plej feliĉaj landoj laŭ la raporto de Unuiĝintaj Nacioj

**Published:** 2019-04-09

**URL:** https://pola-retradio.org/2019/04/la-plej-felicaj-landoj-lau-la-raporto-de-unuigintaj-nacioj/

**Categories:** Novaĵoj

**Audio:** /wp-content/uploads/2019/04/w_mj_Un-raporto-pri-la-plej-felicaj-landoj_01-21.mp3, /wp-content/uploads/2019/04/w_mj_Un-raporto-pri-la-plej-felicaj-landoj_01-21.mp3?_=55

Organizaĵo de Unuiĝintaj Nacioj publikigis la plej novan raporton pri la plej feliĉaj por vivi landoj. Venkis Finnlando kun 7769 poentoj, sekvis ĝin Norvegio kaj Danlando kun 7600 respektive 7554 poentoj. Dum la prilaborado de la raporto oni prenis en konsideron ses kriteriojn: malnetan enlandan produkton je unu loĝanto, la vivlongon laŭ la donitaĵoj de la Monda Sanorganizo,   socian subtenon, pritaksan liberon alprenadi vivdecidojn, malavarecon, pritaksan nivelon de la konsumado. Pollando akiris 6 182 poentojn okupinte la 40-an lokon. Antaŭis nin ĉe la 39-a loko Trinidado kaj Tobago, ĉe la 38-a loko Slovakio. La lastan lokon inter 156 landoj, rilate kiujn oni disponis pri donitaĵoj okupis la Sud-Sudano kun 2853 poentoj. Al la plej feliĉaj 10 landoj krom la jam menciitaj komence apartenas Islando, Nederlando, Svislando, Svedio, Novzelando, Kanado kaj Aŭstrio.

El la elsendo 09.04.2019. Legas Maciek – 1’21”


---

# Interparolo kun la prezidanto de Bjalistoka E-Societo, Przemysław Wierzbowski

**Published:** 2019-04-09

**URL:** https://pola-retradio.org/2019/04/interparolo-kun-la-prezidanto-de-bjalistoka-e-societo-przemyslaw-wierzbowski/

**Categories:** Antaŭ la mikrofono

**Audio:** /wp-content/uploads/2019/04/bp_kun-Przemek-Wierzbowski_La-programo-de-la-14.04-en-Bjalistoko_0929.mp3, /wp-content/uploads/2019/04/bp_kun-Przemek-Wierzbowski_La-programo-de-la-14.04-en-Bjalistoko_0929.mp3?_=56

Nur post kelkaj tagoj (14.04) ni omaĝos la laŭvican mortodatrevenon de Ludoviko Zamenhof. Apartan programon kun malkovro de la skulptaĵo de juna Zamenhof oni pretigis en Bjalistoko. Tio ĉi – sed ne nur tio – estas la temo de nia antaŭmikrofona renkontiĝo kun la prezidanto de Bjalistoka E-Societo, Przemysław Wierzbowski . El la elsendo 09.04.2019 – 9’29”


---

# E_elsendo el la 09.04.2019

**Published:** 2019-04-09

**URL:** https://pola-retradio.org/2019/04/e_elsendo-el-la-09-04-2019/

**Categories:** Elsendoj

**Audio:** /wp-content/uploads/2019/04/RetRadio_09.04.2019_mardo_843.mp3

Podkasto: Ludu en nova fenestro | Elŝutu

La 843-a E_elsendo el la 09.04.2019 ĉe www.pola-retradio.org

Nur post kelkaj tagoj (14.04) ni omaĝos la laŭvican mortodatrevenon de Ludoviko Zamenhof. Apartan programon kun malkovro de la skulptaĵo de juna Zamenhof oni pretigis en Bjalistoko. Tio ĉi – sed ne nur tio – estas la temo de nia antaŭmikrofona renkontiĝo kun la prezidanto de Bjalistoka E-Societo, Przemysław Wierzbowski. La komencaj aktualaĵoj rilatas al la malfermita vojo por ratifo fare de la pola parlamento de la pola-dana kontrakto pri gaskondukilo Baltic Pipe; al la raporto de UN-o pri la plej feliĉaj landoj de la mondo kaj pri la kondamna rezolucio de Sekureckonilantaro de UN reage je agnosko de la Altaĵoj Golan israela teritorio. La sciencbultena temo koncernas polajn esplorojn pri la fremda akĉento de enmigrantoj en kelkaj landoj kaj reagoj de iliaj socioj je ĉi tiu fenomeno. Muzike ni memorigas fragmente la kantojn „Ne forgesu min” en la plenumo de Mélanie Prin, kaj „Doktoro Zamenhof” en la plenumo de Nikolin. La akompana foto prezentas la projekton de monumento/skulptaĵo de juna Zamenhof, kiu jam en preta formo estos malkovrita en Bjalistoko, pri kio ni i.a. interparolas kun la prezidanto de BES. La aktualaĵoj kaj scienca bulteno estas paralele legeblaj kaj aŭskulteblaj en la unuopaj rubrikoj de nia paĝo. La elsendo estas aŭskultebla en jutubo pere de la kanalo Espero2009: https://www.youtube.com/results?q=pola+retradio&sp=CAI%253D


---

# La 23-a Paska Festivalo de Ludwig van Beethoven

**Published:** 2019-04-12

**URL:** https://pola-retradio.org/2019/04/la-23-a-paska-festivalo-de-ludwig-van-beethoven/

**Categories:** Kulturkroniko

**Audio:** /wp-content/uploads/2019/04/kk_gk_La-Paska-Festivalo-de-Beethoven-dauras_0121.mp3, /wp-content/uploads/2019/04/kk_gk_La-Paska-Festivalo-de-Beethoven-dauras_0121.mp3?_=57

La 7-an de aprilo komenciĝis en Varsovio la 23-a Paska Festivalo de Ludwig van Beethoven. En la daŭro la festivalo okazanta sub la devizo „Beethoven kaj romantika kanto” estis planitaj 21 koncertoj, inkluzive de 13 simfoniaj, 4 ĉambraj, du kantrecitaloj, koncerto por infanoj kaj akompanaj aranĝoj. Krom Varsovio la festivalaj koncertoj okazas en dek kelkaj urboj de Pollando. La festivalon inaŭguris la 7-an de aprilo koncerto de Matthias Goerne [matjas gerne], al kiu akompanis pianisto Markus Hinterhaeuser [markus hintehojser] en la varsovia Reĝa Kastelo. Konforme al la tradicia festivala ciklo prezentanta malmulte konatajn aŭ forgesitajn operojn oni planis la operon „Paria” de Stanisław Moniuszko en la itala lingvo. Tiel oni omaĝos la solenatan nunjare 200-an naskiĝdatrevenon de la komponisto. Inter la akompanaj festivalaj eventoj troviĝas i.a. ekspozicio de muzikaj manuskriptoj en la Jagelona Bibliotko en Krakovo, internacia scienca simpozio traktanta la festivalan devizon „Beethoven kaj romantika kanto”.

El la elsendo 12.04.2019. Legas Gabi – 1’21”


---

# Karol Wojtyła – la literaturaj kaj teatraj verkoj

**Published:** 2019-04-12

**URL:** https://pola-retradio.org/2019/04/karol-wojtyla-la-literaturaj-kaj-teatraj-verkoj/

**Categories:** Kulturkroniko

**Audio:** /wp-content/uploads/2019/04/kk_gk_Kritika-eldono-de-literaturaj-verkoj-de-Karol-Wojtyla_0211.mp3, /wp-content/uploads/2019/04/kk_gk_Kritika-eldono-de-literaturaj-verkoj-de-Karol-Wojtyla_0211.mp3?_=58

En Palaco de la Krakovaj Episkopoj estis prezentita la kritika eldonprojekto de la eldonaĵo „Karol Wojtyła – la literaturaj kaj teatraj verkoj”.  Ĝia unua volumo „Juwenilia” enhavas la plej fruajn verkojn   el la jaroj 1938-1946 inkluzive de neniam publikigita teksto „Mi daŭre troviĝas ĉe la sama bordo”. La teksto konserviĝinta en la Arkivo de la Metropolitana Kurio en Krakovo kreiĝis inter februaro 1941 kaj oktobro 1942. Ĝi rilatas al aparta momento en la vivo de la aŭtoro – la meditado pri la homa amo. La herooj estas Łukasz kaj Maria kaj Wojtyła aplikas en ĝi internan monologon, kiun formon li ripetos i.a. en sia verko „Antaŭ la vendejo de juvelisto”. La kritika eldono de literaturaj verkoj de Karol Wojtyła kaj Johano Paŭlo la 2-a estos triparta. La dua enhavos liajn poeziaĵojn, la tria dramverkojn. Ĝi kiel la lasta aperos en 2020 por la 100-a naskiĝdatreveno de Karol Wojtyła. La ideo de la eldonaĵo aperis jam en la 90-aj jaroj, sed povis realiĝi nur en 2015, kiam venis konsento uzi la ekleziajn arkivaĵojn de Krakovo kaj kreiĝis eldonkomitato. En la volumo Juwenalia krom literaturaĵoj troviĝas ankaŭ leteroj de Karol Wojtyła al Mieczysław Kotlarczyk kaj lia amiko el Wadowice Wincent Białys, pentrito kaj skulptisto. Enestas ankaŭ verkoj ne signitaj, kies stilo montras tamen, ke ili povus esti skribitaj de juna Wojtyła. Ĉiu el la tekstoj estas detale pridokumentitaj kaj priskribitaj.

El la elsendo 12.04.2019. Legas Gabi – 2’11”


---

# E_elsendo el la 12.04.2019

**Published:** 2019-04-12

**URL:** https://pola-retradio.org/2019/04/e_elsendo-el-la-12-04-2019/

**Categories:** Elsendoj

**Audio:** /wp-content/uploads/2019/04/RetRadio_12.04.2019_vendredo_844.mp3

Podkasto: Ludu en nova fenestro | Elŝutu

La 844-a E_elsendo el la 12.04.2019 ĉe www.pola-retradio.org

Hodiaŭ en la komencaj kulturkronikaj aktulaĵoj ni informas pri la daŭranta Paska Festivalo de Ludwig van Beethoven kaj pri la prezentita kritika eldonprojekto „Karol Wojtyła – la literaturaj kaj teatraj verkoj”. La felietono pri koninda Pollando kondukas nin al Trzebnica en la sudokcidenta Pollando, unu el la plej konindaj lokoj en nia lando. La E-komunumaj informoj rilatas al la nunjara EEU-konferenco enTresisto, al la entreprenitaj klopodoj de slovakaj esperantistoj, ke ankaŭ ilia lando agnosku Esperanton kiel sian nacikulturan heredaĵon kaj al la invito utiligi la doktorigajn stipendiojn de Ulstero. Muzike denove akompanas nin Nikolin. Ni memorigas ŝian kanton „Haveno” el la samtitolo vinila disko el la 80-aj jaroj. La foto akompananta la programinformon prezentas la alrigardon al la preĝeja-klostra komplekso de Trzebnica. La kulturkronikaj informoj kaj la felietono estas paralele legeblaj kaj aŭskulteblaj en la unuopaj rubrikoj de nia paĝo. La elsendo estas aŭskultebla en jutubo pere de la kanalo Espero2009: https://www.youtube.com/results?q=pola+retradio&sp=CAI%253D


---

# Koninda Pollando: Trzebnica

**Published:** 2019-04-12

**URL:** https://pola-retradio.org/2019/04/koninda-pollando-trzebnica/

**Categories:** Felietonoj

**Audio:** /wp-content/uploads/2019/04/fel_bp_Vizitinda-Pollando_Trzebnica_1008.mp3, /wp-content/uploads/2019/04/fel_bp_Vizitinda-Pollando_Trzebnica_1008.mp3?_=59

Hodiaŭ ni proponas gesinjoroj viziton en la urbo Trzebnica [tŝebnica] en la sudokcidenta Pollando. La unua mencio pri ĝi devenas el la 1138-a jaro kaj ĝia nomo ligiĝas kun la praslava verbo „terbiti”, kiu signifis forhaki arbaron. Aldonendas, ke en la ĉirkaŭaĵoj de la urbo estis malkovrita la plej malnova homa setlejo sur la teritorio de Pollando – laŭ pritaksoj  de antaŭ 500 mil jaroj. Nun al la urbo logas klostra komplekso kun apartaj historiaj kaj artaj valoroj, unu el la lokoj, kie eterne ripozas polaj regantoj, loko aparte ligita kun la reĝino Jadwiga, jam 24 jarojn post la morto agnoskita sanktulino de la Katolika Eklezio, la patronino de Pollando kaj la tuta Silezio. Ĉio ĉi radikas en la komenco de la 13-a jarcento.  Nome en 1202 la princo Henryk Brodaty [Henriko la Barbohava] fondis ĉi tie preĝejon kune kun sia edzino Jadwiga klostron, en kiu unu jaron poste instaliĝis cistercianinoj venigitaj el la germana Bamberg. Ĝi estis la unua virina klostro sur la polaj teritorioj kaj  samtempe la unusola en la tiama Eŭropo granda baziliko konstruita por cistercianinoj. Riĉa ekipaĵaro de la klostro, al kiu apartenis vastaj terenoj en Silezio kaj en pli norda regiono, la tiel nomata Grandpolio, donis al ĝi firman ekonomian bazon. La konstruado de la preĝejo daŭris 16 jarojn. Konforme al la cisterciana regularo temis pri sentura baziliko kun transepto. Tuj post la kanonizo de la reĝino Jadwiga aldoniĝis en ĝi gotika kapelo fondita de ŝia filino princino Gertruda kaj la nepo Władysław, la princo de Vroclavo kaj arkiepiskopo de Salzburg, en kiu estis metita la korpo de la sanktulino. La sidejon de la cistercianinoj kelkfoje plagis incendioj, husanaj invadoj en la 15-a jarcento, detruoj dum la 30-a milito (la 17-a jarcento). Nur post ĝia finiĝo, kreskanta bonstatiĝo de Silezio kaj ĝia rekatolikĝo kaj decida por la habsburga-pola alianco venka batalo super Turkio apud Vieno en 1683 kreis favoran ekonomie kaj politike bazon por  reflorigi la kulton de s-ta Jadwiga, kun kiu identiĝis same poloj kiel ankaŭ la katolikaj Habsburgoj. La unuajn laborojn pri renovigo de la sanktejo en 1676 entreprenis abatino Krystyna Pawłowska.  La plej granda frapo venis pro la edikto de la prusa reĝo Frederiko Wilhelmo la 3-a el 1810, kiu likvidis 56 virajn kaj 13 virinajn klostrojn en Silezio. Ilian tutan havaĵon oni agnoskis kiel ŝtatan posedaĵon konfiskante ĝin kaj lasante al gemonakoj kvarsemajnan periodon por forlasi la klostrojn. La cistercianinoj posedis tiam unu urbon, 73 vilaĝojn, 25 bienojn kaj 10 patronecajn preĝejojn. Multaj rabitaj postmonakaj havaĵoj servis kiel donacoj al la membroj de Hohenzollern-familio kaj al personoj ligitaj kun la prusa koretego.  Tamen eĉ homoj nur iel ligitaj kun la klostro dezirantaj savi memoraĵojn ligitajn kun la iama abatejo povis aĉeti libere aŭ aŭkcie iujn objektojn ligitajn kun la klostro. Temis i.a. pri  artverkoj, mebloj, liturgiaj objektoj kaj aliaĵoj. Bonŝance valoregan librokolekton kaj plurajn elementojn de la interna ekipaĵaro oni sukcesis transloki al Vroclavo. Marĝene ni aldonu, ke la sama reĝo freneze serĉanta monon por pagi tributon al Napoleono la sekvan jaron ordonis detrui la ŝtelitajn el la trezorejo de Wawel-kastelo en Krakovo kronjuvelojn de la polaj reĝoj, kiuj estis alifanditaj je moneroj. Sed ni revenu al Trzebnica kaj ĝia klostro. Komence estis en ĝi kreita tendaro por militkaptitoj kaj militista hospitalo. Sekve ĝi rolis kiel kiel fabriko, lanŝpinilo. Fine de la 19-a jarcento la posedantoj de la klostro denove  fariĝis religiuloj,  johanitoj, kiuj transdonis ĝin al fratulinoj de S-ta Karlo Boromeo. Ĉi-lastaj gvidis krom hospitalo ankaŭ orfejon kaj lernejon de la hejma mastrumado.Post 1945 estis daŭrigita la antaŭmilita agado. La sanktejo rolis kiel la paroĥa preĝejo, parton de la klostro okupis fratulinoj de s-ta Karlo Boromeo, kaj en aliaj ejoj troviĝis distrikta hospitalo. Post la transloko de la hospitalo ĉiuj klostraj konstruaĵoj fariĝis la posedaĵo de la monakinoj, kiuj gvidas tie i.a. la protekto-kuracan centron. En la konsiston de la historia kaj vizitinda  konstrukomplekso de la iama cistecianina abatejo en Trzebnica eniras la romanika kun barok-stilaj influoj paroĥa preĝejo de santa Bartolomeo Apostolo kaj sankta Jadwiga, la malfrubaroka klostro kaj tereno kun helpkonstruaĵoj.  La paroĥa preĝejo estas la trinava baziliko kun transsepto, presbiterio fermita per absido. En ĝia orienta parto troviĝas la menciita gotika kapelo de sankta Jadwiga. Ene de la preĝejo konserviĝis ŝtonaj arkitekturaj detaloj el la mezepoka periodo. La postrestaĵo de la romanika sanktejo estas la finkonstruita en 1214 kripto de sankta Bartolomeo. La preĝejan internon ornamas pluraj bildoj kaj krome artverkoj de pluraj artmetiistoj. La monumenteca klostro apudanta la preĝejon de la suda flanko konsistas el kvin duetaĝaj aloj ĉirkaŭantaj du internajn monakejajn kortojn. La tuta komplekso rolas krome kiel sanktejo  de la patronino de Pollando kaj Silezio, s-ta Jadwiga, kio atribuas al ĝi superregionan signifon ignate ĝin pilgrimloko. La plej nova iniciato  de la fratulinoj de s-ta Karolo Boromeo en Trzebnica estas Fondaĵo por Savi la Klostron de S-ta Jadwiga „Por servi”. Ĝia baza celo estas zorgo konservi la materialan kaj spiritan heredaĵon de s-ta Jadwiga la Silezia en Trzebnica, inkluzive de renovigo kaj revivigo, alikonstruo kaj vivteno de la klostraj objektoj kaj tereno. Laŭ legendo s-ta Jadwiga estis persono tre modesta kaj por ne distingiĝi de sia popolo ŝi kutimis moviĝi nudpiedo. Tio ne plaĉis al ŝia edzo, kiu persvadis la pekprenanton, ke tiu ordonu al ŝi portadon de ŝuoj. Tiu ĉi ne nur donacis al ŝi la ŝuparon sed petis ankaŭ, ke la donacitajn ŝuojn ŝi ĉiam kunportu. Ŝi obeante la deziron de la pekprenanrto ĉiam kunportadis ilin, sed daŭre nudpiede pendigitajn ĉe laĉo. Eble la plej nova anektodo ligita kun la s-ta Jadwiga ligiĝas kun la 16-a de oktobro, kiam pasas ŝia liturgia rememortago kiel la patronino de Pollando kaj la tuta Silezio. Tiutage Karol Wojtyła estis elektita kiel la 264-a papo de la Romkatolika Eklezio. Konekse al ĉi tiu tago li deklaris: „Mi estas profunde konvinkita, ke en tiu memorindiga tago s-ta Jadwiga fariĝis ankaŭ la Patronino de la unua en la historio polo elektita por la Sanktapetra Ĉefurbo”.

El la elsendo 12.04.2019. Legas  Barbara  – 10’08”


---

# Kiel emocioj dependas de la aĝo

**Published:** 2019-04-16

**URL:** https://pola-retradio.org/2019/04/kiel-emocioj-dependas-de-la-ago/

**Categories:** Sciencaj informoj

**Audio:** /wp-content/uploads/2019/04/sc_tm_Enigmo-de-la-antikvaj-egiptaj-fajencajoj_0143.mp3, /wp-content/uploads/2019/04/sc_tm_Enigmo-de-la-antikvaj-egiptaj-fajencajoj_0143.mp3?_=60

Kun la tempopaso homoj havas ĉiam pli pozitivan rilaton al la vivo. Ili fariĝas malpli impresiĝemaj je negativaj signaloj de aliaj homoj, sed same kiel en la junaĝo ili notas la simptomojn de feliĉo. Dume la dekkelkjaruloj estas aparte impresiĝemaj je socia rifuzo.  Specialistoj el la usona McLean Hospital efektivigis kontrolteston pri emociimpresiĝemo ĉe eĉ 10 mil personoj en la aĝo de 10 ĝis 85 jaroj. Ĝi ebligis ekscii kiagrade la testitoj reagis je subtilaj, videblaj survizaĝe signoj de timo, kolero kaj feliĉo. El diversaj esploroj kaj observoj estas sciate, ke la ĉiutaga sperto de dekkelkjaruloj malsimilas disde tiu, kiun havas mezaĝuloj kaj grizaĝuloj. La esplorcelo estis rekoni, kiel tiuj spertoj ligiĝas kun diferencoj en la fundamenta perceptado de emocioj. Estis malkovrite, ke la evoluo de la kapablo senti koleron koncernas la periodon de frua kaj meza maturiĝado. Temas pri periodo, kiam junaj homoj forte sentas minacon flanke de la socio, ekzemple ligitan kun daŭra, forta endanĝerigo. Tial ilia impresiĝemo je kolero povas provoki iujn defiojn karakterizajn por ĉi tiu fazo de la homa evoluo. En la fina vivetapo situacio ŝanĝiĝas. Tiam malkreskas impresiĝemo je simptomoj de kolero kaj timo, sed aliflanke konserviĝas la kapablo noti, rekoni feliĉon ĉe aliaj homoj. Tio konfirmas aliajn esplorojn, laŭ kiuj grizaĝaj personoj spertas pli da pozitivaj emociojn kaj havas pli pozitivan sintenon ol personoj pli junaj.

El la elsendo 16.04.2019. Legas Tomek – 1’49”

sc_tm_Ago kaj emocioj_01’49”


---

# Parlamentaj balotoj en Finnlando

**Published:** 2019-04-16

**URL:** https://pola-retradio.org/2019/04/parlamentaj-balotoj-en-finnlando/

**Categories:** Novaĵoj

**Audio:** /wp-content/uploads/2019/04/W_msz_Post-la-parlamentaj-balotoj-en-Finnlando_0204.mp3, /wp-content/uploads/2019/04/W_msz_Post-la-parlamentaj-balotoj-en-Finnlando_0204.mp3?_=61

Parlamentaj balotoj en Finnlando

Lastdimanĉe en Finnlando okazis parlamentaj balotoj, tamen pli ol unu triono de la rajtohavaj balotintoj, ĉirkau unu kaj duona milionoj da homoj,  jam faris elekton en pli frua balotado, kiu daŭris sep tagojn kaj finiĝis marde. Laŭ Reuters la rezultoj de la pli frua balotado povas esti ne fidindaj pro la malsamaj politikaj preferoj de batolitntoj en diversaj regionoj. La parlamentajn balotojn en Finnlando gajnis la Socialdemokrata Partio (SDP) kun 17,7 procentoj de la voĉoj, la dua lokon okupis la Partio Finnoj (PS) kun 17,5 procentoj de la voĉoj.  La trian lokon kun la 17-procenta subteno okupis la konservativula-liberalula Nacia Koalicio (KOK). La kvaran lokon okupis Centro de Finnando, la partio de la aktuala ĉefministro, por kiu voĉdonis 13,8 procentoj de la balotintoj. La balotrezultoj signifas, ke en la 200-persona parlamento SDP disponos pri 40 mandatoj, dum PS pri 39. La venko de SDP signifas, ke ĝia gvidanto Antti Rinne povas fariĝi la unua de post 20-jaroj maldekstrula ĉefministro de ĉi tiu lando. La agentejoj atentigas, ke la formiĝado de la koalicio povas esti afero komplika pro la partiplureco en la finna parlamento kaj  deklaro de plimulto de la partigvidantoj, ekskludantaj kunlaboron kun PS.

El la elsendo 16.04.2019. Legas Milada – 2’04”


---

# Pli ol 38-metra palmo en la konkurso en Lipnica Murowana

**Published:** 2019-04-16

**URL:** https://pola-retradio.org/2019/04/pli-ol-38-metra-palmo-en-la-konkurso-en-lipnica-murowana/

**Categories:** Novaĵoj

**Audio:** /wp-content/uploads/2019/04/W_kg_bp_La-plej-altaj-paskaj-palmoj-2019_0144.mp3, /wp-content/uploads/2019/04/W_kg_bp_La-plej-altaj-paskaj-palmoj-2019_0144.mp3?_=62

Lastdimanĉe, dum la tn. Palma Dimanĉo en Lipnica Murowana en la krakova regiono okazis la 61-a Konkurso de Paskaj Palmoj kaj Artmetio. Venkis preskaŭ 38-metra palmo de 21-jaraĝa kreanto superinte la rekordon de antaŭ ok jaroj. La nunjaran rivaladon partoprenis 48 paskaj palmoj en kvar kategorioj – pli ol 22-metraj, altaj inter 14-22 metroj, inter 7 kaj 14 metroj kaj inter 3 kaj 7 metroj. Estis prezentitaj krome 122 palmoj ne pli ol trimetraj faritaj de infanoj. Kvankam en Pollando palmoj ne kreskas, la paska palmotradicio estas kultivata. La Paskajn Palmojn oni konstruas baze de alta tigo, kelkfoje picea trunko  ĉirkaŭ kiu estas volvitaj  junaj salikbranĉetoj. La kunmetolokojn ornamas salikpaperaj floroj. Ĉe la pinto aldoniĝas buntaj rubandoj, amentoj kaj verdaj branĉetoj de ruĝa vakcinio. La plej altaj postulas kelksemajnan laboron kaj povas pezi ĉirkaŭ 100 kilogramojn. La palmoj estas pritaksataj de plastikistoj kaj etnografoj. Gravas ne sole ilia alteco, sed ankaŭ ilia arta aspekto, la plenummaniero kaj ornammaniero, la formoharmonio. Klasika palmo estas farata el salikbranĉetoj, ornamata per naturaj plantoj kaj floroj karaktrizaj por la jarsezono.

El la elsendo 16.04.2019. Legas Krystyna kaj Barbara – 1’44”


---

# E_elsendo el la 16.04.2019

**Published:** 2019-04-16

**URL:** https://pola-retradio.org/2019/04/e_elsendo-el-la-16-04-2019/

**Categories:** Elsendoj

**Audio:** /wp-content/uploads/2019/04/RetRadio_16.04.2019_mardo_845.mp3

Podkasto: Ludu en nova fenestro | Elŝutu

La 845-a E_elsendo el la 16.04.2019 ĉe www.pola-retradio.org

En nia hodiaŭa literatura segmento aŭdiĝas la 80-a fragmento de la romano „Quo Vadis” de Henryk Sienkiewicz en la traduko de Lidia Zamenhof. En la komenco ni esprimas nian profundan aflikton pro la tragika incendio, kiu lastlunde grave damaĝis la faman, gotikstilan parizan katedralon Notre-Dame. Por kelkaj ĝi havas aparte doloran emfazon, ĉar tio okazis komence de la antaŭpaska Sankta Semajno. Tiu ĉi Semajno en Pollando ligiĝas kun multaj kutimoj kaj tradicioj. Unu el ili estas la konkurso por la plej altaj paskaj palmoj. Pri tio ni informas sekve. El la monda politiko ni prezentas aktualaĵon pri la rezultoj de la parlamentaj balotoj en la nunjara kongreslando, Finnlando. La sciencbultena temo koncentriĝas pri dependeco inter aĝo kaj emocioj. Nian programinformon akompanas foto ligita al la lastdimanĉa konkurso en Lipnica Murowana por la plej alta paska palmo. La aktualaĵoj kaj scienca temo estas paralele legeblaj kaj aŭskulteblaj en la unuopaj rubrikoj de nia paĝo. La elsendo estas aŭskultebla en jutubo pere de la kanalo Espero2009: https://www.youtube.com/results?q=pola+retradio&sp=CAI%253D


---

# La Sanktvendredaj Tomboj

**Published:** 2019-04-19

**URL:** https://pola-retradio.org/2019/04/la-sanktvendredaj-tomboj/

**Categories:** Kulturkroniko

**Audio:** /wp-content/uploads/2019/04/kk_bp_La-tradicio-de-la-sanktvendredaj-Jesuotomboj_0133.mp3, /wp-content/uploads/2019/04/kk_bp_La-tradicio-de-la-sanktvendredaj-Jesuotomboj_0133.mp3?_=63

Dum la antaŭpaskaj Grandaj Vendredo kaj Sabato miloj da personoj en la tuta Pollando vizitas preĝejojn por rigardi, por enpensiĝi ĉe la aranĝataj tie simbolaj Tomboj de Jesuo. Tradicie ili estas konstruataj dum Sankta Vendredo, kien – post la sanktvendreda liturgio – la korpo de Kristo (en la formo de oblato en hostiujo kovrita per diafana vualo) estas transportata al simbola tombo en flanka kapelo ĉe kiu daŭras la adora preĝado ĝis la sabata Paska liturgivespero. La kutimo deriviĝas el mezepoko, sed en 18-a jarcento ĝi malaperis preskaŭ en la tuta Eŭropo transdaŭrinde en Aŭstrio, Hungario, suda Germanio kaj Pollando. La kutimo aranĝadi kaj ornami la simbolan Tombon de Kristo en preĝejoj en Pollando disvolviĝis aparte ĉiam enhvante aktualajn ornammotivojn ligitajn kun la kuranta historia situacio. Tiel estis en la periodo de la 18-jarcentaj dispartigoj, la germana okupacio kaj la milita stato.

El la elsendo 19.04.2019. Legas Barbara – 1’33”


---

# Matheus Pompeu la venkinto en la kantkonkurso de Adam Didur

**Published:** 2019-04-19

**URL:** https://pola-retradio.org/2019/04/matheus-pompeu-la-venkinto-en-la-kantkonkurso-de-adam-didur/

**Categories:** Kulturkroniko

**Audio:** /wp-content/uploads/2019/04/kk_gk_Internacia-Konkurso-por-operkantistoj-de-A.-Didur_0149.mp3, /wp-content/uploads/2019/04/kk_gk_Internacia-Konkurso-por-operkantistoj-de-A.-Didur_0149.mp3?_=64

La brazila tenorulo Matheus Pompeu akiris la unuan premion en la 4-a Internacia Operkanta Konkurso de Adam Didur en Bytom kaj Katowice (la suda Pollando). Temas pri la prestiĝa en la opera mondo konkurso kun 40-jara tradicio, kiu logis ĉi-jare al la rivalado 63 junajn kantistojn el dek kelkaj landoj de la mondo.  Ili prezentis tre varian repertuaron, en kiu aŭdiĝis komponaĵoj kreataj ekde la 16-a jarcento ĝis nun. La konkurso estas destinita por personoj malpli ol 32-jaraĝaj, ĉefe diplomitoj kaj studentoj de la muzikaj akademioj kaj universitatoj, lernantoj de la muzikaj lernejoj, operaj kaj muzikteatraj solkantistoj kaj membroj de profesiaj korusoj. Krom poloj  venis por ĝi junaj kantistoj el Aŭstralio, Belorusio, Brazilo, Ĉinio, Ĉeĥio, Kroatio, Libano, Litovio, Israelo, Rusio, Ukrainio kaj Usono. Ĝis nun okazis jam 10 konkursaj eldonoj, el inter kiuj kvar, inkluzive la nunan – havis plene internacian karakteron. La lasta konkurso okazis antaŭ 6 jaroj.   La patrono de la konkurso Adam Didur (1874-1946), unu el la plej renomaj basuloj el la limperiodo de la 19-a kaj 20-a jarcentoj, kantis i.a. en la milana La Scala kaj Metropolitan Opera en Novjorko. Li estis ankaŭ la unua direktoro de la opera teatro en Bytom, majstro de operscenoj, pedagogo kaj kreinto de la loka opera scenejo.

El la elsendo 19.04.2019. Legas Gabi – 1’49”


---

# La 76-a datreveno de la eksplodo de insurekcio en la Varsovia Getto

**Published:** 2019-04-19

**URL:** https://pola-retradio.org/2019/04/la-76-a-datreveno-de-la-eksplodo-de-insurekcio-en-la-varsovia-getto/

**Categories:** Felietonoj

**Audio:** /wp-content/uploads/2019/04/fel_msz_bp_La-76-a-datreveno-de-la-insurekcio-en-la-varsovia-getto_0420.mp3, /wp-content/uploads/2019/04/fel_msz_bp_La-76-a-datreveno-de-la-insurekcio-en-la-varsovia-getto_0420.mp3?_=65

Hodiaŭ pasas la 76-a datreveno de la eksplodo de insurekcio en la Varsovia Getto. La 19-an de aprilo 1943 batalantoj el la Juda Militista Asocio kaj Juda Batalorganizo decidis armite reagi kontraŭ la germanaj taĉmentoj, kiuj estis likvidantaj la varsovian getton. La likvidokampanjo komenciĝis en julio 1942 per la forveturigo de ĝiaj loĝantoj al la germana koncentrejo Treblinka. Trafis tien kaj pereis pli ol  250 mil loĝantoj de la getto. Kiel skribis unu el la partoprenintoj de la bataloj profesoro Israel Gutman „La insurekcio ne estis elano de la batalintoj por venko kaj laŭroj, sed ŝtono ĵetita kontraŭ sovaĝan, senigitan je homecaj trajtoj ideolgion kaj kontraŭ enorman forton de la ŝtato en la centro de Eŭropo, regata de bando de murdbuĉistoj fronte al la silentanta mondo”. Sur la tereno de la varsovia getto okazis hodiaŭ porokazaj solenaĵoj, tagmeze aŭdiĝis en la tuta urbo la sono de la sirenoj. Omaĝe al la datreveno la pola ĉefministro Mateusz Morawiecki skribis i.a., ke „la batalintoj el la Varsovia Getto batalis ne sole por sia vivo, sed unuavice por la digno, je kiu germanoj volis brutale ilin senigi. Varsovio estas la urbo de libereco, de la ribelo kontraŭ la germana barbareco kaj heroa kuraĝo de la partoprenantoj de ambaŭ insurekcioj”,  inkluzive la varsovian. La entreprenataj de la pola konspira ŝtato helpoprovoj al judaj batalantoj finiĝis per malsukceso. La insurekcio en la varsovia getto malgraŭ la alvokoj de la pola registaro en Londono elvokis neniujn reagojn de la aliancanoj. Proteste kontraŭ la indiferenteco de la mondo fronte al tragedio de la juda nacio la 12-an de majo 1943 membro de la Nacia Konsilio de Pola Respubliko en Londono Szmul Zygielbojm memmortigis sin. Laŭ la registro farita de Judenrat laŭ la germana ordono en oktobro 1939 en Varsovio estadis 360 mil judoj. Tiu nombro kreskis post la transloĝigo de judoj el parto de la varsovia distrikto kaj el la terenoj enkorpigitaj en la Regnon ĝis ĉ. 450 mil personoj. La getto, la juda kvartalo en Varsovio estis kreita de la germana okupaciinto la 2-an de oktobro 1940 kaj post pli ol unu monato estis izolita ene de la urbo. La insurekcio daŭris ne plenan monaton. La 8-an de majo germanoj malkovris kaj ĉirkaŭis rifuĝejon sur la tereno de la getto, en kiu troviĝis kelkcent personoj, inkluzive de la batalstabo de la Juda Batalorganizo kaj pli ol 100 judaj batalantoj. Laŭ la alvoko de germanoj civiluloj forlasis la lokon, plimulto de la batalantoj kun Mordachej Anielewicz sin memortigis. La 16-an de  majo la germana generalo Jürgen Stroop deklaris la finon de la paciga kampanjo. Kiel venkosignon li ordonis la eksplodigon de la Granda Sinanogo. Post la forveturigo de la lastaj loĝantoj de la getto al Treblinka kaj aliaj koncentrejoj en la distrikto de Lublin la juda kvartalo estis laŭ la ordono de germanoj detruita.

El la elsendo 19.04.2019. Legas  Barbara  – 4’20”


---

# E-elsendo el la 19.04.2019

**Published:** 2019-04-19

**URL:** https://pola-retradio.org/2019/04/e-elsendo-el-la-19-04-2019/

**Categories:** Elsendoj

**Audio:** /wp-content/uploads/2019/04/Retradio_19.04.2019_vendredo_846.mp3

Podkasto: Ludu en nova fenestro | Elŝutu

La 846-a E_elsendo el la 19.04.2019 ĉe www.pola-retradio.org

Nian hodiaŭan E-elsendon inaŭguras informfolio dediĉita al la 76-a datreveno de la eksplodo de insurekcio en la varsovia getto. Nia riĉa kulturkroniko alportas informojn pri la konkurso por operkantistoj de Adam Didur en kiu gajnis brazila tenorulo Matheus Pompeu kaj pri la kreiĝanta nova muzeo de Grunwald-batalo el 1410. Du pliaj informoj ligiĝas kun eventoj ligitaj kun la Sankta Semajno kaj Sankta Vendredo. Unu el plej grandaj pasionaj enscenigoj en Poznano ( www.misterium.eu ) kaj la tradicio de la simbolaj Tomboj de Jesuo en la polaj preĝejoj. En la E-komunuma segmento ni informas pri la Ŝĉecina E-Printempo, evento okazonta jam post unu semajno, pri la muzika konkurso de Itala E-Federacio omaĝonta Gianfranco Molle, pri la maja kongreso de la Pola Esperanto-Asocio. La programinformon akompanas foto prezentanta panoraman alrigardon al Szczecin, kie venontsemajne okazos la Ŝĉecina E-Printempo. La informfolio kaj kulturkronikaj informoj estas paralele legeblaj kaj aŭskulteblaj en la unuopaj rubrikoj de nia paĝo. La elsendo estas aŭskultebla en jutubo pere de la kanalo Espero2009: https://www.youtube.com/results?q=pola+retradio&sp=CAI%253D


---

# Fajenco, nesolvita enigmo de la antikva Egipto

**Published:** 2019-04-24

**URL:** https://pola-retradio.org/2019/04/fajenco-nesolvita-enigmo-de-la-antikva-egipto/

**Categories:** Sciencaj informoj

**Audio:** /wp-content/uploads/2019/04/sc_tm_Enigmo-de-la-antikvaj-egiptaj-fajencajoj_0143.mp3, /wp-content/uploads/2019/04/sc_tm_Enigmo-de-la-antikvaj-egiptaj-fajencajoj_0143.mp3?_=66

Bluaj aŭ verdaj fajencaj figuretoj, kolornamaĵoj aŭ amuletoj en la formo de la tn. ansa kruco estis farataj en la antikva Egipto jam antaŭ kelkaj mil jaroj. Tiuj etaj objektoj, kovritaj per vitreca glazuro donanta al ili akran koloron kaj brilon estis metataj ankaŭ en tombojn. La plej malnovaj devenas el la epoko de la unuaj priramidkonstruantoj, do de antaŭ pli ol 4 kaj duona mil jaroj. Tamen ĝis nun sciencistoj ne malkovris detalan recepton de ilia elfarado, kvankam estas konata ĝia komplikeco. Tial la egipta fajenco estas opiniata la unua ceramiko teknologie progresinta. Nun pri tiu enigmo okupiĝas sciencistoj el la Arkeologia Instituto de la Universitato de kardinalo Stefan Wyszyński en Varsovio. Apartan atenton ili donas al la kemiaj-strukturaj analizoj de fajencaĵoj el Tell Atrib, grava politika centro en la Delto de Nilo. Pola-egipta arkeologia misio laboranta tie en la periodo 1985-95 malkovris i.a. restaĵojn de fornoj de antaŭ du mil jaroj. La ĝisnunaj analizoj ne elmontris aplikon de teknologio el aliaj regionoj ol Egipto, kvankam iuj ingrediencoj por la glazurado kaj kolorigado povis deveni el aliaj regionoj de la Proksima Oriento aŭ eĉ el minejoj en antikva Grekio. La plej grava enigmo ligiĝas kun la origino de la aplikata kvarco, kiu ne devenis el la dezerta sablo kaj kun la komplika produktoteknologio.

El la elsendo 24.04.2019. Legas Tomek – 1’43”

sc_tm_Enigmo de la antikvaj egiptaj fajencajoj_01’43”


---

# Saŭno por la monda kulturheredaĵo de Unesko

**Published:** 2019-04-24

**URL:** https://pola-retradio.org/2019/04/sauno-por-la-monda-kulturheredajo-de-unesko/

**Categories:** Novaĵoj

**Audio:** /wp-content/uploads/2019/04/w_msz_Saunokulturo-por-Unesko-listo_0150.mp3, /wp-content/uploads/2019/04/w_msz_Saunokulturo-por-Unesko-listo_0150.mp3?_=67

Finnlando oficiale proponis enmeti en la liston de la nemateria kulturheredaĵo de Unesko la „kulturon de saŭno”. La propono estis vortumita baze de la nacia kulturregistro de Finnlando, kiu ampleksas pli ol 50 diversspecajn kulturajn fenomenojn kaj tradiciojn. La decido estos anoncita en decembro 2020. Inter la argumentoj por la finna saŭno oni reliefigis, ke ekzistas neniu finna vorto, kiu tiom populariĝus en aliaj lingvoj kaj krome, ke la tempo pasigata en saŭno estas signifa elemento de la finna realo.  Oni elmontris, ke statistika finno iras al saŭno la unuan fojon antaŭ la fino de duona vivojaro kaj poste uzas ĝin pli ol unu fojon semajne. Finnoj ne rezignas pri saŭnoankaŭ grizaĝe. Oni taksas, ke en la lando, en kiu vivas iom pli ol 5,5 milionoj da personoj troviĝas tri milionoj da saŭnoj. Ĝis  nun neniu el la finnaj kutimoj aŭ elementoj de la nemateriala kulturo troviĝas sur Unesko-listo. Finnaj oficistoj preparas nun kroman proponon, kiu koncernas la tradicion de la popola violonludo, kiu estas kultivata en la komunumo Kaustinen, en la okcidenta Finnlando, kie de 50 jaroj en julio okazas la plej granda en la nordiaj landoj festivalo de la popola kulturo.

El la elsendo 24.04.2019. Legas Milada – 1’50”


---

# Pollando en eŭrosfero (2019)

**Published:** 2019-04-24

**URL:** https://pola-retradio.org/2019/04/pollando-en-eurosfero-2019/

**Categories:** Novaĵoj

**Audio:** /wp-content/uploads/2019/04/w_mj_Kiam-Pollando-en-eurosfero_0114.mp3, /wp-content/uploads/2019/04/w_mj_Kiam-Pollando-en-eurosfero_0114.mp3?_=68

La pola ĉefministro Mateusz Morawiecki dum la partia kunveno de Juro kaj Justeco en Lublino – meze de aprilo deklaris, ke Pollando aktuale ne povas konsideri akcepton de eŭro, ĉar tio ligiĝus kun risko de ekonomia krizo. La ĉefministro atentigis, ke iuj uniaj landoj post la akcepto de eŭro, ne nur ne disvolviĝis, sed rekte suferis regreson kiel Italio aŭ Hispanio. Greklando, kiu en 2007 havis mastrumadon 10-oble malpli grandan ol Germanio nun havas ĝin 18-oble malpli grandan. Malgraŭ tio, ke Pollando estas unu el plej dinamike evoluantaj uniaj landoj – en kiu en 2018 kresko de malneta enlanda produkto egalis al 5,1 procentoj dum en la eŭrosfero al 1,8 procentoj – ĝi povos atingi la mezan eŭropan indicon koncerne aĉetopovon je unu loĝanto nur post 15-25 jaroj. Tion konstatis ekspertoj de Paris Polish Forum. En 2018 la meza aĉetopovo je unu loĝanto en Pollando egalis al 7 228 eŭroj, kio egalas al pli malpli duono de la eŭropa indico. En la eŭropa rangolisto Pollando okupis la 29-an lokon.

El la elsendo 24.04.2019. Legas Maciek – 1’14”


---

# La unia produktado de kortbirdaro

**Published:** 2019-04-24

**URL:** https://pola-retradio.org/2019/04/la-unia-produktado-de-kortbirdaro/

**Categories:** Novaĵoj

**Audio:** /wp-content/uploads/2019/04/w_msz_Kortbirda-produktado-en-la-Unio_0123.mp3, /wp-content/uploads/2019/04/w_msz_Kortbirda-produktado-en-la-Unio_0123.mp3?_=69

produktanto de la kortbirda viando. En 2018 la uniaj landoj produktis 15,2 milionojn da tunoj da kortbirda viando, kio signifas kreskon je 3,2 milionoj da tunoj kompare al 2010. Ĉirkaŭ 70 procentoj de la unia produktado devenis el Pollando, Britio, Hispanio, Germanio kaj Italio. Pollando produktis 2,55 milionojn da tunoj. Statistika polo konsumas jare 30, 5 kilogramojn  da kortbirda viando. En 2017 preskaŭ la duono de la pola kortbida produktado, 1, 2 milionoj  da tunoj,  estis eksportita.  La plej grandaj eksportantoj de la kokida viando en 2018 estis Brazilo (3,69 milionoj da tunoj), Usono (3,16 milionoj da tunoj) kaj la Eŭropa Unio (1, 43 milionoj da tunoj).

El la elsendo 24.04.2019. Legas Milada – 1’23”


---

# E_elsendo el la 24.04.2019

**Published:** 2019-04-24

**URL:** https://pola-retradio.org/2019/04/e_elsendo-el-la-24-04-2019/

**Categories:** Elsendoj

**Audio:** /wp-content/uploads/2019/04/RetRadio_24.04.2019_mardo_847.mp3

Podkasto: Ludu en nova fenestro | Elŝutu

La 847-a E_elsendo el la 24.04.2019 ĉe www.pola-retradio.org

Post kelka paŭzo denove en nia hodiaŭa programo aŭdiĝas Trarigardo de la E-Gazetaro. Ni foliumas en ĝi la aprilan kaj martan numerojn de „La Revuo Orienta”, la aprilan numeron de la reta „Novaĵoj Tamtamas” el la japana Johohamo, La Informilon 185 de Espéranto France-Est kaj la printempan numeron de la bulteno „Frateco” el Pollando. La komencaj aktualaĵoj rilatas al la kortbirda produktado en la Unio kaj la avana ĉi-rilate loko de Pollando, al la lastatempe formulitaj opinioj pri Pollando en eŭrosfero kaj pri kandiatigo de la finna saŭnokulturo al la listo de la monda kulturheredaĵo de Unesko. La sciencbultena temo rilatas al polaj esploroj pri la enigmo de la antikva egipta fajenco. Muzike akompanas nin la poemo de Liven Dek, t.e. Miguel Gutiérrez Adúriz „Ajnaj floroj”. Plenumas ĝin la hispana muzikgrupo Beev Rations, kantas Álvaro Amarante Sánchez. Eblas ĝin senpage aŭskulti aŭ deŝuti en pli bona kvalito kontraŭ malpli ol 1 eŭro: https://beevrations.bandcamp.com/track/ajnaj-floroj . La programinformon akompanas foto prezentanta fajencaĵon el la periodo de la antikva Egipto. La aktualaĵoj, sciencbultena temo kaj la trarigardo estas paralele legeblaj kaj aŭskulteblaj en la unuopaj rubrikoj de nia paĝo. La elsendo estas aŭskultebla en jutubo pere de la kanalo Espero2009: https://www.youtube.com/results?q=pola+retradio&sp=CAI%253D


---

# El la E-Gazetaro – 24.04.2019

**Published:** 2019-04-24

**URL:** https://pola-retradio.org/2019/04/el-la-e-gazetaro-24-04-2019/

**Categories:** Felietonoj

**Audio:** /wp-content/uploads/2019/04/fel_bp_El-la-E-Gazetaro_0812.mp3, /wp-content/uploads/2019/04/fel_bp_El-la-E-Gazetaro_0812.mp3?_=70

Kiel mi atentigis komence de la elsendo de kelka tempo kelkaj E-periodaĵoj atendas nian atenton. Malgraŭ tio nian trarigardon ni komencu de la gazeto veninta nur antaŭ kelkaj horoj, la aprila numero de „La Revuo Orienta”. Ĝi estas iom pli dika ol kutime, sed unuavice pro la japanlingvaj donitaĵoj koncerne la strukturan organizon de la Japana E-Instituto. Marĝene ni atentigu, ke JEI lige kun la pasanta nunjare 100-jariĝo referencas ankaŭ al historio, en ĉi tiu numero ĉerpante en la decembra numero 1920 la poeziaĵon de Vasilj Eroŝenko „Antaŭdiro de ciganino” kaj en interna kovrilpaĝo prezentante naŭ historiajn kovrilpaĝojn de la revuo.  En la aprilan numeron enkondukas la tradicia jam rubriko „Esperanto kaj mi” en kiu Li Weilun el Ĉinio rakontas sian aventuron kun Esperanto, en kiu la tiel nomata semado de novaj lingvoadeptoj ludas la ĉefan rolon. Nur unu jaron post la eklerno de Esperanto tiu ĉi lingvoinstruisto pri la rusa kaj la hispana en la Pekina Lingva kaj Kultura Universitato komencis instrui la Internacian Lingvon al la studentoj el fremdlingva fakultato de ĉi tiu universitato kaj poste de la aliaj. Dank’ al Li Weilun kun Esperanto konatiĝis baz- kaj mezlernejanoj, infanoj el infanĝardenoj – ne nur en Pekino, sed ankaŭ en aliaj ĉinaj urboj kaj eĉ eksterlande. Kiel li deklaras „por Esperanto mi neniam emeritiĝos” kaj nun havante jam 83 jarojn daŭre semante la lingvon kaj en Pekino kaj en Zaozhuang. Ankaŭ en la martan numeron de „La Revuo Orienta”, kiu vere atendis nian atenton, enkondukas rubriko „Esperanto kaj mi”, en kiu ni konatiĝas kun azia, ĉi-foje korea esperantisto Gim Inhong – Ermito. La esperantrilata vivaventuro tute alia, sed ne malsame fascina,  en kiu post la finlerno de la lingvo venis en lia vivo la periodo de organiza laboro por krei filion en Korea E-Asocio en Ĝonĝu, normala studado, sed dank’ al Esperanto daŭrigota eksterlande ĉe profesoro Helmar Frank kiel scienca asistanto. Eĉ lia solfilineto iĝis denaska E-parolantino. Ermito kofesas tamen, ke la profesia laboro post la reveno al Koreio ne favoris la movadon, al kiu li tamen revenis post sia emeritiĝo. Ĉiukaze lia vivsperto pravigas la titolon „Esperanto, la turnopunkto de mia vivo”. La marta „La Revuo Orienta” meritas nian atenton ankaŭ pro aparta atento donita al la nunjara kongreslando, Finnlando. La leganto ricevas informojn pri Lahti kaj Finnlando, pri Isku Areena, kiu estos nia kongresejo. Aparte interesa por la japana esperantisto estas la artikolo de SIBAYAMA Zyun’iti pri Gustav Johan Ramstedt, unu el la plej fruaj finnaj esperantistoj, kiu dum 14 vivis en Finnlando,  instruis la lingvon en Lahti, sed ankaŭ uzis tiun periodon por siaj sciencistaj esploroj, kio alportis al li renomon kiel lingvisto kaj la profesoran postenon pri la altaja lingvo en la Helsinkia Universitato. Eĉ se mi ĵus diris, ke la artikolo estas aparte interesa por japana leganto, ĝi sendube povas veki interesiĝon de ĉiuj aliaj esperantistoj, kiuj scivolas pri la historio de la E-movado en Lahti kaj ĝiaj elstaruloj. En la marta organo de JEI troviĝas du aliaj interesaj kontribuoj-raportoj pri la partopreno en la jarfina eŭropa JES kaj pri la uzo de la fonduso de JEI por donaci librojn en kaj pri Esperanto al lerenjoj. Pri prepaproj al la 104-a UK en Lahti oni raportis ne sole en „La Revuo Orienta”. En la aprila „Novaĵoj Tamtamas”, internacia gazeto de Esperanto Jokohama Hama Rondo oni raportas pri la martaj renkontiĝoj dediĉitaj al la interaciaj E-eventoj kiel Azia-Oceania Kongreso en Vjetnamo, la Lahtia UK tra la prismo de la figuro de Gustav Johan Ramstedt, ne sole esperantisto, sed ankaŭ  la unua finna diplomato rezidanta en Japanio. La alia lige kun la Lahtia UK koncernis la staton de la finna fervojo kaj la plano atingi la la kongreslandon el Rusio per la nokta trajno.  Tre interesaj estas la paĝoj dediĉitaj al la 114-a Legokunsido, kiun ĉi foje oni dediĉis al la originala novelaro „Pri morto kaj arto ” de Miyamoto Masao. Temas, kiel substrekas Mizro Iwaya pri „Kalejdoskopo de la japana arthistorio”, kiun komentas laŭ diversaj vidpuktoj tri aliaj aŭtoroj. Fizike sur mia skribotablo troviĝas ankoraŭ du aliaj periodaĵoj. La dulingva informbulteno pri Esperanto, kiu rilatas al la trimonata eldonperiodo inter aprilo kaj junio. La organo de Esperanto France-Est komencas kaj finas la numeron per du ampleksaj, fote riĉe provizitaj raportoj pri la jarfina Luminesk kaj la marta 13-a Meditereanea E-semajno. Venontnumere sendube ne mankos raporto pri la okazonta en majo Printempa E-Renkontiĝo en Strasburgo. La Informilo 185 multan atenton donas al la forpasinta pastro Roger Degrelle, elstarigante liajn meritojn en la servo de la E-literaturo kiel inciatinto de la libroservo ene de la Asocio, kiun li ne sole kreis, sed ankaŭ tre longe administris. Plurplumaj rememoroj ankaŭ al ekstera esperantistoj donas la imagon pri tiu homo, tiom varmsente adiaŭata. Kaj fine mi notu la printemapn numeron de „Frateco” redaktata de la franciskana pastro  Stanisław Płachta, kiel  ni legas „Esperanta bulteno por la spirita formado”. En plimulto temas pri la religitemaj kontribuoj en plimulto tradukitaj el la pola lingvo, sed en la printempa numero de „Frateco” krom ili aperas ankaŭ tekstoj pri la urbo Przemyśl, pri la trezoroj ĉe la rivero San, kaj la spuroj de Kopernik.

El la elsendo 24.04.2019. Legas  Barbara  – 8’12”


---

# La nova Muzeo de Grunwald-Batalo 1410

**Published:** 2019-04-26

**URL:** https://pola-retradio.org/2019/04/la-nova-muzeo-de-grunwald-batalo-1410/

**Categories:** Kulturkroniko

**Audio:** /wp-content/uploads/2019/05/kk_mj_Nova-muzeo-de-Grunwald-batalo_0132.mp3, /wp-content/uploads/2019/05/kk_mj_Nova-muzeo-de-Grunwald-batalo_0132.mp3?_=71

Ĝis la 2020-a jaro sur la loko de la historia batalo kontraŭ teŭtonoj en 1410 kreiĝos nova, funkcianta dum la tuta jaro, muzeo. La batalkampo de Grunwald rolas en la lastaj jaroj kiel turisma atrakciaĵo loganta amase vizitantojn por la somera enscenigo de la plej granda mezepoka batalo. La funkcianta dum jaroj portempa muzea centro kreiĝis en 1960 kaj kun la tempopaso fariĝis tro malgranda konsiderante ankaŭ la gvidatajn tie en la lasta periodo arkeologiajn kaj sciencajn esplorojn.  En 2010 lige kun la 600-jariĝo de la evento sur la  batalkampo de Grunwald oni modernigis ĝian infrastrukturon por akcepti turistojn el la lando kaj eksterlando. Estis instalitaj por ili tendoj, amfiteatro, estis restaŭrita la postbatala kapelo, kreiĝis didaktikaj vojetoj kaj sociala-serva pavilono kun aŭtoparkejo. La nova muzeo inaŭgurota en la 610-a datreveno de la batalo  en 2020 ne nur omaĝos la polan kavaliraron kaj alianĉiĝintajn trupojn, sed ankaŭ fariĝos loko, en kiu povos renkontiĝi la kavaliraj fratularoj el la tuta Eŭropo. Krom ekspozicia surfaco  troviĝos en ĝi kavalira salonego por turniroj kaj rekreataj bataloj, konferenca salonego por 100 personoj, administra centro kaj butikoj por turistoj.

El la elsendo 26.04.2019. Legas Maciek – 1’32”


---

# La japana koruso SAKURA vizite en Pollando

**Published:** 2019-04-26

**URL:** https://pola-retradio.org/2019/04/la-japana-koruso-sakura-vizite-en-pollando/

**Categories:** Kulturkroniko

**Audio:** /wp-content/uploads/2019/05/kk_mj_La-japana-koruso-Sakura-vizite-en-Pollando_0106.mp3, /wp-content/uploads/2019/05/kk_mj_La-japana-koruso-Sakura-vizite-en-Pollando_0106.mp3?_=72

Lige kun la 100-jariĝo de la starigo de la polaj-japanaj diplomatiaj rilatoj al Pollando venos la koruso SAKURA. Ĝi estis establita porokaze kaj konsistas el artistoj, kiuj ĉiutage laboras en aliaj centroj. Inter ili estas direktisto Akira Shimizu, muzikakompanistino Misako Shimizu, mezosopranulino Taeka Hino. La ideon lanĉis elstara pollingva filologo, tradukisto kaj eksperto pri la pola kulturo Tokimasa Sekiguchi, kiu laboras pri la projekto populariganta polajn kantojn en Japanio. Dum la koncerto en la krakova Muzeo de la Japana Arto kaj Tekniko Manggha la 22-an de majo SAKURA prezentos repertuaron konsistantan el la japanaj kaj polaj komponaĵoj –  komencante de tradiciaj kantoj ĝis muzikaj motivoj el la filmoj anime. Dum  la koncerto prezentiĝos ankaŭ studentoj de japanologio de la Jagelona Universitatao, kiuj kun SAKURA kantos komponaĵojn el popularaj japanaj animitaj filmoj.

El la elsendo 26.04.2019. Legas Maciek – 1’06”


---

# E_elsendo el la 26.04.2019

**Published:** 2019-04-26

**URL:** https://pola-retradio.org/2019/04/e_elsendo-el-la-26-04-2019/

**Categories:** Elsendoj

**Audio:** /wp-content/uploads/2019/04/RetRadio_26.04.2019_vendredo_848.mp3

Podkasto: Ludu en nova fenestro | Elŝutu

La 848-a E_elsendo el la 26.04.2019 ĉe www.pola-retradio.org

La heroo de nia nunsemajna felietono pri Koninda Polo estas Antonina Leśniewska, pioniro de la virina farmaciista profesiado. Informoj de nia kulturkroniko koncernas la baldaŭan ekkonstruon de la nova Muzeo sur la batalkampo ĉe Grunwald (1410) kaj la majan viziton de la japana koruso Sakura, kiu koncertos en Krakovo omaĝe al la 100-jariĝo de la polaj-japanaj diplomatiaj rilatoj. La E-komunuma segmento koncernas la lastan sesion de BEL-konferencoj en Brazilo kaj komenciĝontajn en la unuaj tagoj de majo tri E-kongresoj en la hispana Malago. En la fino ni proponas leterkestan renkontiĝon. Muzike akompanas nin Merlin per la kanzono „Mia vojo”. La akompana al la programinformo foto prezentas la heroinon de nia felietono. En unuopaj rubrikoj estas konsulteblaj paralele aŭdeblaj kaj legeblaj kulturkronikaj informoj kaj la felietono. Nia elsendo aperas ankaŭ en la jutuba kanalo Espero2009 – https://www.youtube.com/results?q=pola+retradio&sp=CAI%253D


---

# Koninda Polo: Antonina Leśniewska

**Published:** 2019-04-26

**URL:** https://pola-retradio.org/2019/04/koninda-polo-antonina-lesniewska/

**Categories:** Felietonoj

**Audio:** /wp-content/uploads/2019/05/fel_bp_Koninda-polo_Antonina-Lesniewska_0702.mp3, /wp-content/uploads/2019/05/fel_bp_Koninda-polo_Antonina-Lesniewska_0702.mp3?_=73

La heroino de nia hodiaŭa felietono estas Antonina Leśniewska. Ŝi estas – kion eble memoras iuj niaj aŭskultantoj – la patronino de la varsovia Muzeo de Farmacio, kiu kreiĝis antaŭ preskaŭ 35 jaroj kaj nun sian sidejon havas en la Malnovurba Kvartalo ĉe la strato Piwa. Ĝia konstanta ekspozicio „Res pharmaceuticae” rakontas pri medikamentoj, venenaĵoj, narkotaĵoj, ĝi prezentas la historian internon de apoteko kun eksterordinara kolekto de mebloj, farmaciistaj instrumentoj kaj ujoj. Aparta salonego estas dediĉita al la tradiciaj kuraciloj de la japana medicino Kampo. Pro sia agado ĝi estis nomumita en 2019 al la Premio de la Eŭropa Muzeo de la Jaro. La finalo de la konkurso okazos en Sarajevo la plej proksiman majon. Sed verdire interesas nin nun ne la muzeo mem, sed ĝia patronino. Kiu estis Antonina Leśniewska, la pionirino de la mondaj farmaciistinoj? En 1866 ŝi naskiĝis en Varsovio kiel filino de kuracisto Bolesław Leśniewski kaj lia edzino Michalina. Sian edukon ŝi akiris en privata lernejo en Varsovio daŭriginte ĝin en kursoj en Sankt Peterburgo, kien migris la tuta familio. Komence ŝi laboris kiel instruistino, sed ŝia revo estis sekvi la spurojn de la patro – tamen ne en la kuracista kabineto, sed en apoteko. La ebleco de la superaj studoj por virinoj fine de la 19-a jarcento ne estis universala. La akiro de la farmaciita profesio estis des pli malfacila, ĉar tio postulis ligon de la akademia, universitata eduko kun metiista sperto. Tiuepoke samtempe multaj apotekistoj kontraŭis aŭ almenaŭ malfideme rilatis al la edukado de virinoj kaj ilia profesia praktikado. Do la vojo al la propra apoteko estis longa kaj komplika. Unue Antonina devis forigi la programajn diferencojn en la vira kaj virina gimnazia eduksistemoj, kio ebligis al ŝi komenci devigan profesian praktikon en apoteko. Temis pri ellerno de latino, kiu ne troviĝis en la programo de knabinaj gimazioj. Ŝi sukcese trapasis la ekzamenon pri latino en la vira gimnazio kiel la unua virino en la historio.   La titolo de apotekista helpanto malfermis la vojon al farmaciaj studoj. Tamen tio postulis kelkan tempon por ke finfine la peterburga Militsiata Medicina Akademio aprobu ŝian kunstudadon kun viraj studentoj. Sed ne eblas forgesi, ke malgraŭ la konsento studi kun studentoj ŝi ne povis uzi la akademiajn laboratoriojn kaj devis trovi diskretan lokon por siaj ekzercoj. La lekciojn kaj ekzercojn pri fiziko ŝi devis frekventi individue. Finfine ŝi diplomitiĝis en 1901 akirinte la titolon de magistro pri farmacio. Tiel ŝi fariĝis unu el la unuaj en la mondo virinoj havantaj ĉi tiun titolon.  Sian unuan virinan apotekon ŝi establis en Peterburgo jam unu jaron poste dungante nur virinojn – 16-26-jaraĝajn, ebligante al ili akiri profesiajn spertojn. Ĝi estis vere eksterordinara. Pro la dungitaj tie virinoj Leśniewska enkondukis la duskipan laborritmon. Sed kiel persono tre klera kun vastaj horizontoj ŝi volis batali ne sole favore al la virinoj, sed ankaŭ ŝanĝi la bildon de farmacio mem, ĝian metiistan-akademian eduksistemon, transformante ĝin en sciencon kun inda loko en universitatoj.  En 1903 Leśniewska ofertis dujarajn kursojn kadre de la Farmaciista Lernejo por Virinoj, en kiuj en la sekvaj 13 jaroj edukiĝis 184 apotekistaj helpantinoj kaj 14 apotekistinoj kun la magistra titolo. Aldonendas, ke al la ekzamenpreparo en ĝi aspiris ankaŭ viroj. La viglan evoluon de la institucioj establitaj de Antinina Leśniewska ĉesigis la eksplodo de la 1-a mondmilito. Ankoraŭ en 1905 ŝi iniciatis la kreiĝon de la Societo de Farmaciistinoj en Peterburgo, kvin jarojn poste Asocion pri Egalrajteco de Polaj Virinoj. Spite planojn ŝia apoteko ne transformiĝis en Memstaran Sciencan Instituton. En momento de la eksplodo de la 1-a mondmilito Leśniewska komencis aktive agi favore al polaj militkapitoj kaj militrifuĝitoj i.a. en la Helposocieto al la Militviktimoj. Ŝi aktiviĝis ankaŭ politike en la Pola Sendependiga Unuiĝo. En 1919 Antonina Leśniewska revenis al Varsovio daŭrigante vastplanitan socian kaj klerigan agadon i.a. kreante domon por repatruiĝantoj el Rusio en la loko Ciechocinek  kaj protektodomon por infanoj en la apudvarsovia loko Miłosna. En 1933 ŝi revenis al la farmaciista profesio, kiel la unua virino de Pollando ricevinte la licencon por funkciigo de apoteko en la centro de Varsovio. Ŝi gvidis ĝis la vivofino. Pro sia plujara profesia kaj socia agado ŝi estis distingita per la Kavalira Kruco de la Ordeno Polonia Restituta. Antonina Leśniewska neniam establis propran familion. Ŝi mortis en 1937 kaj estis sepultita en Powązki-tombejo en Varsovio.

El la elsendo 26.04.2019. Legas  Barbara – 7’02”


---

# Baptofesto  de Pollando kaj arkeologiaj esploroj

**Published:** 2019-04-30

**URL:** https://pola-retradio.org/2019/04/baptofesto-de-pollando-kaj-arkeologiaj-esploroj-2/

**Categories:** Sciencaj informoj

**Audio:** /wp-content/uploads/2019/05/sc_tm_Arkeologoj-pri-la-komenco-de-kristanismo-en-Pollando_0145.mp3, /wp-content/uploads/2019/05/sc_tm_Arkeologoj-pri-la-komenco-de-kristanismo-en-Pollando_0145.mp3?_=74

La 14-an de aprilo nunjare la unuan fojon estis solenita la nova  nacia festo, la Festo de la Bapto de Pollando. Ĝi memorindigas la gravecon de la rilata decido de Mieszko la 1-a, nun agnoskita kiel la komenco de la Pola Ŝtato. Tamen dum lia regado kristanismo estis unuavice religio de elitoj. La kapelo ĉe la palaco de la reganto ĉe Ostrów Tumski (Poznano)  estis destinita por la plej proksima medio de la princo. La sanktejo dediĉita al la popolo, la poznana baziliko estis ankoraŭ konstruata. La decidon pri pliaj preĝejoj en i.a. Poznano, Gniezno, Giecz, Krakovo, Vroclavo kaj Kołobrzeg alprenis lia filo, reĝo Bolesław Chrobry. La reĝo zorgis ankaŭ pri kompetentaj sacerdotoj, venigante monakojn el la regiono de la itala Raveno. Pri la reto da paroĥaj preĝejoj eblas paroli nur ekde la 13-a jarcento. Por arĥeologoj la adiaŭon de paganeco pruvas ŝanĝoj en la sepultorito. Sur la teritorioj subalternaj al Mieszko la 1-a tradicie oni bruligadis la korpojn de la mortintoj – por ke ili ne bremsu liberiĝon de la animo. La kristanismo aliflanke ordonas konservi la korpon ĝis la rezurekto. La ŝanĝo de ĉi tiuj kutimoj ne okazis tre rapide. Nur en la 11-a jarcento oni notas grandskalan ŝanĝon de la sepulta rito, sed ankoraŭ en la 14-a jarcento estis retrovataj tomboj paganaj. Aliflanke ekde la komenco de kristanismo sur la polaj teritorioj la plej grava festo estis la Pasko, la plej grava festo en la Katolika Eklezio.

El la elsendo 30.04.2019. Legas Tomek – 1’45”

sc_tm_Arkeologoj pri la komenco de kristanismo en Pollando_01’45”


---

# Same bonkvalitaj produktoj en la tuta Unio

**Published:** 2019-04-30

**URL:** https://pola-retradio.org/2019/04/same-bonkvalitaj-produktoj-en-la-tuta-unio/

**Categories:** Novaĵoj

**Audio:** /wp-content/uploads/2019/05/w_mj_Samvaloraj-produktoj-en-la-tuta-Unio_054.mp3, /wp-content/uploads/2019/05/w_mj_Samvaloraj-produktoj-en-la-tuta-Unio_054.mp3?_=75

La Eŭropa Parlamento malpermis vendadon de la sama produkto kun malsama konsisto en unuopaj uniaj landoj. Tiun decidon subtenis 474 eŭropparlamentaj deputitoj, 163 estis kontraŭ kaj 14 sindetenis. Malantaŭ ĉi tiu decido troviĝas plendoj el la Centra kaj Orienta Eŭropo pri malpli alta kvalito de produktoj, kiuj aperas en la landoj de ĉi tiu regiono. Ekzemple ĉokoladproduktoj de konataj markoj en Pollando estis farataj el malpli bonkvalitaj kaj malmultekostaj konsisteroj ol tiuj, kiuj trafis sur la germanan merkaton. Simile estis kun lavpulvoro kaj aliaj produktoj. Ekde nun la firmaoj devos vendi siajn produktojn en la tuta Eŭropa Unio baze de samaj ingrediencoj, se ili volos gardi sian markon.

El la elsendo 30.04.2019. Legas Maciek – 0’54”


---

# Infanprotektaj forpermesoj por la patroj

**Published:** 2019-04-30

**URL:** https://pola-retradio.org/2019/04/infanprotektaj-forpermesoj-por-la-patroj/

**Categories:** Novaĵoj

**Audio:** /wp-content/uploads/2019/05/w_mj_Deviga-dumonata-proinfana-forpermeso-por-la-uniaj-patroj_0103.mp3, /wp-content/uploads/2019/05/w_mj_Deviga-dumonata-proinfana-forpermeso-por-la-uniaj-patroj_0103.mp3?_=76

Komence de aprilo la Eŭropa Parlamento proklamis reguligojn pri novaj principoj rilatantajn al la gepatraj forpermesoj. Ili antaŭvidas, ke la poredukan forpermeson almenaŭ du monatojn devos utiligi la patro sen la  ebleco cedi ĝin al la patrino. Tiuj reguligoj celas helpi al la patrinoj reveni al la profesia laboro kaj instigi patrojn al pli signifa eduka engaĝiĝo. La propono de la direktivo pri la ekvilibro inter la profesia  kaj privata vivo  de antaŭ unu jaro proponita de Eŭropa Komisiono antaŭvidis la 4-monatan devigan poredukan forpermeon de la patroj, do estis pli rigora.  Nun tio ŝanĝiĝas. La direktivo enviviĝas la dudekan tagon post la publikigo en la Oficiala Ĵurnalo de la Unio. La membroŝtatoj devos adapti novajn reguligojn en la daŭro de tri jaroj. Tio okazos ankaŭ en Pollando, en kiu ĝis nun la propatriniĝa kaj la gepatra poreduka forpermesoj povis esti utiligitaj tutece de la patrino.

El la elsendo 30.04.2019. Legas Maciek – 1’03”


---

# E_elsendo el la 30.04.2019

**Published:** 2019-04-30

**URL:** https://pola-retradio.org/2019/04/e_elsendo-el-la-30-04-2019/

**Categories:** Elsendoj

**Audio:** /wp-content/uploads/2019/04/RetRadio_30.04.2019_mardo_849.mp3

Podkasto: Ludu en nova fenestro | Elŝutu

La 849-a E_elsendo el la 30.04.2019 ĉe www.pola-retradio.org

Hodiaŭ nia antaŭmikrofona gasto estas Viktor Lagutin el Rusio, kiu ekde novembro 2018 estas E-volontulo en Bjalistoko. Pri lia laboro tie, akiritaj spertoj, sed ankaŭ esperantistiĝo kaj pliaj planoj ni interparolas antaŭmikrofone. La komencaj aktualaĵoj rilatas al la uniaj decidoj pri malpermeso de malsamkvalita produkto de la sama marko en diversaj uniaj landoj kaj pri la deviga (necedebla al la patrino) dumonata poreduka forpermeso de la uniaj patroj. Nia sciencbultena temo prezentas opiniojn de arkoleogoj pri la efektiva kristaniĝo de la pola popolo en la kunteksto de la nova nacia festo pri la Bapto de Pollando (14.04) Muzike ni memorigas kanton el la KD „Bjalistokaj Prezentaĵoj” eldonita lige kun la Universala Kongreso 2009, „La valso antaŭ la spegulo”. La akompana foto prezentas la eniron en la kafejon Esperanto en Bjalistoko, kie okazas lingvokursoj, gvidataj ankaŭ de nia hodiaŭa interparolanto. En la unuopaj rubrikoj de nia paĝo estas  paralele legeblaj kaj aŭdeblaj  aktualaĵoj kaj la sciencbultena temo.  En la rubriko Antaŭ nia mikrofono aŭdiĝas aparte la interparolo kun Viktor Lagutin. Nia elsendo troviĝas ankaŭ en la jutuba kanalo Espero2009 – https://www.youtube.com/results?q=pola+retradio&sp=CAI%253D


---

# Intervjuo kun Viktor Lagutin

**Published:** 2019-04-30

**URL:** https://pola-retradio.org/2019/04/intervjuo-kun-viktor-lagutin/

**Categories:** Antaŭ la mikrofono

**Audio:** /wp-content/uploads/2019/05/bp-kun-Viktor-Lagutin-E_volontulo-el-Bjalistoko_0841.mp3, /wp-content/uploads/2019/05/bp-kun-Viktor-Lagutin-E_volontulo-el-Bjalistoko_0841.mp3?_=1

Nia antaŭmikrofona gasto estas Viktor Lagutin el Rusio, kiu ekde novembro 2018 estas E-volontulo en Bjalistoko. Pri lia laboro tie, akiritaj spertoj, sed ankaŭ esperantistiĝo kaj pliaj planoj ni interparolas antaŭmikrofone. El la elsendo 30.04.2019 – 8’41”


---

# Riĉa arta programo de la ensemblo Śląsk (Silezio)

**Published:** 2019-05-03

**URL:** https://pola-retradio.org/2019/05/rica-arta-programo-de-la-ensemblo-slask-silezio/

**Categories:** Kulturkroniko

**Audio:** /wp-content/uploads/2019/05/kk_mj_Koncertaj-planoj-de-la-ensemblo-Slask_0121.mp3, /wp-content/uploads/2019/05/kk_mj_Koncertaj-planoj-de-la-ensemblo-Slask_0121.mp3?_=2

Ekde la jarkomenco la ensemblo „Śląsk” per siaj koncertoj engaĝiĝis en la omaĝadon de gravaj datrevenoj. Unuavice temas pri tiaj eventoj kiel la 200-a naksiĝdatreveno de la „patro de la pola opero” Stanisław Moniuszko kaj la 100-a datreveno de la eksplodo de la Sileziaj Insurekcioj. Krome temas ankaŭ pri la 100-a datreveno de la regajnita suvereneco de la pola ŝtato kaj la 100-jariĝo de la polaj-japanaj diplomatiaj rilatoj. Apartan lokon nunjare havas eventoj ligitaj kun la proklamita en la silezia vojevodio Jaro de Stanisław Hadyna, i.a. la establinto de la ensemblo lige kun lia 100-a naskiĝdatreveno. La unua omaĝa koncerto okazis jam jarkomence, sed la sekva estas planita baldaŭ. Ĝi okazos en la loko Trzyniec la 25-an de majo. La aliajn la publiko admiros en Wisła (en aŭgusto), en la sidejo de la ensemblo Koszęcin (en septembro). En ĉi-lasta loko okazos krome du solenaj koncertoj dum la junia Festo de la ensemblo kaj en septembro, en la 100-a naskiĝdatreveno de Stanisław Hadyna. La ensemblo „Śląsk” pretigis ankaŭ vicon da artaj-edukaj  programoj omaĝantaj Stanisław Hadyna kiel komponiston kaj literaturiston por la infanoj kaj junularo en lernejoj en diversaj lokoj de la lando.

El la elsendo 03.05.2019. Legas Maciek – 1’21”


---

# Vizite en Varsovio kun….  geologo

**Published:** 2019-05-03

**URL:** https://pola-retradio.org/2019/05/vizite-en-varsovio-kun-geologo/

**Categories:** Kulturkroniko

**Audio:** /wp-content/uploads/2019/05/kk_tm_Viziti-Varsovio-kun.........geologo_0134.mp3, /wp-content/uploads/2019/05/kk_tm_Viziti-Varsovio-kun.........geologo_0134.mp3?_=3

La historiaj spuroj en Varsovio kalkuliĝas ne je centoj, sed je milionoj da jaroj. En bele ornamitaj brikdomoj eblas retrovi fosiliojn, restaĵojn de animaloj el la fora pasinteco. Laŭ la itinero prilaborita de geologo Paweł Wolniewicz en Varsovio troviĝas naŭ tiaj objektoj. En plimulto temas pri preĝejoj, sed ankaŭ pri la bazo de la kolono de Sigismundo la 3-a Vasa sur la Kastela Placo. Interesaj fosilioj estas videblaj ĉefe en ŝtonblokoj pavimantaj la preĝejojn aŭ troviĝantaj sur iliaj muroj. Laŭe de la menciita itinero troviĝas la katedralo de la Polaj Armeaj Fortoj,  paŭlana preĝejo de Sankta Spirito kaj arkikatedrala baziliko de sankta Johano Baptisto. La rekoneblaj bestorestaĵoj de antaŭ milionoj da jaroj devenas el la rokprenejoj en Pollando, Svedio kaj Germanio. Inter la animaloj troviĝas i.a. amonitoj, belemnitoj kaj gigantaj duvolvuloj. La varsovia itinero estas du du- kaj duonkilometrojn longa kaj sufiĉas du horoj por sekvi ĝin promenante tra la ĉefurba Malnovurba Kvartalo. La itineroj de geologiaj historiaj kuriozaĵoj kreiĝis jam en aliaj urboj kiel Poznano, Gdansko-Gdynia-Sopot kaj Olsztyn. La sekvaj kreiĝos en Toruń, Wrocław, Katowice, Chorzów kaj Sosnowiec. La varsovia geologia itinero estas vizitebla ankaŭ interrete. ( https://zywaplaneta.pl/warszawa )

El la elsendo 03.05.2019. Legas Tomiek – 1’34”


---

# E_elsendo el la 03.05.2019

**Published:** 2019-05-03

**URL:** https://pola-retradio.org/2019/05/e_elsendo-el-la-03-05-2019/

**Categories:** Elsendoj

**Audio:** /wp-content/uploads/2019/05/RetRadio_03.05.2019_vendredo_850.mp3

Podkasto: Ludu en nova fenestro | Elŝutu

La 850-a E_elsendo el la 03.05.2019 ĉe www.pola-retradio.org

La komenco de nia elsendo entenas ampleksan informparton plektitan de muzikcitaĵoj okaze de la festotagoj, kiujn oni solenis en Pollando komence de majo. Temas pri la 1-a de majo, la 15-jariĝo de la pola membreco en la Eŭropa Unio, Tago de la Pola Flago kaj la 3-Maja Konstitucio 1791. La kulturkronikaj informoj rilatas al la prahistoriaj materialaj spuroj en Varsovio viziteblaj kun geologo, kiujn eblas sekvi ankaŭ interrete – https://zywaplaneta.pl/warszawa kaj al riĉa koncerta repertuaro de la ensemblo de kanto kaj danco „Śląsk” (Silezio). En la E-komunumaj informoj ni sciigas pri la aprila surbendigo de la E-Himno fare de la Sankt-Peterburga Guberniestra Simfonia Orkestro kaj citas ĝin fragmente – dank’ al afableco de profesoro Josef Haazen. La alia informo rilatas al la literatura konkurso de la Podlaĥia Libraro kaj Bjalistoka E-Societo „Esperanto ligas homojn”. En 2019 oni atendas rakontojn dediĉitajn al la temo „Mi estas civitano de la mondo”. En la fino ni invitas por la leterkesta renkontiĝo. La akompana foto prezentas  momenton de la hisado de la Pola Flago ĉe la turo de la Reĝa Kastelo en Varsovio. La kulturkronikaj  informoj estas paralele legeblaj kaj aŭdeblaj en la koncerna rubriko  de nia paĝo. La elsendo aperas ankaŭ en la jutuba kanalo Espero2009 – https://www.youtube.com/results?q=pola+retradio&sp=CAI%253D


---

# Pola familimodelo

**Published:** 2019-05-07

**URL:** https://pola-retradio.org/2019/05/pola-familimodelo/

**Categories:** Novaĵoj

**Audio:** /wp-content/uploads/2019/05/w_mj_Preferata-familimodelo-de-poloj_0142.mp3, /wp-content/uploads/2019/05/w_mj_Preferata-familimodelo-de-poloj_0142.mp3?_=4

Laŭ la esploroj de CBOS-instituto 49 procentoj de la enketitaj poloj realigas la dugeneracian familimodelon, 22 procentoj – plurgeneracian. 11 procentoj vivas en familioj seninfanaj, 10 procentoj apartenas al solecaj personoj, tri procentoj deklaras la partneran vivrilaton kaj unu procento samsekseman. Plimulto de la respondintoj deziras konservi la familimodelon en kiu edukiĝis. Plej kontentaj estas personoj devenantaj el grandaj familioj – 81 procentoj, sekve personoj el dugeneraciaj familioj – 78 procentoj. Nur 23 procentoj de enketitoj vivantaj solece ŝatas sian vivsituacion, kaj 38 kaj 26 procentoj preferus vivi en familio dugeneracia, respektive plurgeneracia. 59 procentoj de personoj el familioj seninfanaj preferus vivi en malgranda familio kun infanoj same kiel 57 procentoj de solecaj gepatroj. Inter la enketitoj 47 procentoj ŝatus havi du infanojn, 28 procentoj – tri infanojn, 4 procentoj – kvar infanojn kaj 6 procentoj – nur unu idon. Du procentoj entute ne ŝatus havi infanojn. Inter la enketitoj 23 procentoj estis personoj seninfanaj, 20 procentoj havis unu infanon, 35 procentoj – du, 15 procentoj  – tri infanojn. Nur kvar procentoj de la enketitoj havis kvar infanojn kaj tri procentoj – kvin kaj pli.

El la elsendo 07.05.2019. Legas Maciek – 1’42”


---

# Poloj kontentaj pro sia membreco en la Eŭropa Unio

**Published:** 2019-05-07

**URL:** https://pola-retradio.org/2019/05/poloj-kontentaj-pro-sia-membreco-en-la-europa-unio/

**Categories:** Novaĵoj

**Audio:** /wp-content/uploads/2019/05/w_msz_Poloj-i.a.-pri-sia-membrigo-en-EU_0202.mp3, /wp-content/uploads/2019/05/w_msz_Poloj-i.a.-pri-sia-membrigo-en-EU_0202.mp3?_=5

La 1-an de majo i.a.  poloj  solenis la 15-jariĝon de Pollando en la Unio. Konforme al la plej novaj esploroj de opinisonda CBOS eĉ 91 procentoj de poloj aprobas la membriĝon de nia lando en la Unio. 78 procentoj rimarkas pozitivajn sekvojn de la membiĝo. Interesajn donitaĵoj sekvas ankaŭ el aliaj sondadoj.  La opinisonda PEW Research Centrer esploris la kontentostaton de la civitanoj de 18 landoj, inkluzive de Pollando pro la stato de demokratio en ilia ŝtato. Evidentiĝis, ke poloj sentas pli grandan satisfakcion pri la stato de demokratio en la lando ol multaj okcidenteŭropaj nacioj kiel francoj, hispanoj, britoj aŭ italoj. Inter poloj la kontentoindico egalas al 51 procentoj, en Francio al 48, en Britio al 42, en Italio al 29 kaj en Hispanio al 20 procentoj. Malkontentaj pri la stato de demokratio en sia lando estas 44 procentoj de poloj, 51 procentoj de francoj, 55 procentoj de britoj, 70 procentoj de italoj kaj 81 procentoj de hispanoj. El la esploro de PEW Research Centrer rezultas, ke la plej kontantaj pri la stato de demokratio en sia lando estas svedoj (69 procentoj kontentaj, 30 procentoj malkontentaj). Plej malkontentaj estas grekoj 84 procentoj. Kontentaj estas nur 16 procentoj.

El la elsendo 07.05.2019. Legas Milada – 2’02”


---

# Kontakto kun la naturo kaj la stresonivelo

**Published:** 2019-05-07

**URL:** https://pola-retradio.org/2019/05/kontakto-kun-la-naturo-kaj-la-stresonivelo/

**Categories:** Sciencaj informoj

**Audio:** /wp-content/uploads/2019/05/sc_tm_Nur-20-minuta-kontakto-kun-la-naturo-saniga_0108.mp3, /wp-content/uploads/2019/05/sc_tm_Nur-20-minuta-kontakto-kun-la-naturo-saniga_0108.mp3?_=6

Kvankam neniun necesas konvinki pri la salubraj efikoj de kontakto kun la naturo ĝis nun oni ne kapablis precize respondi kiom longe ĝi daŭru por atingi la plej bonajn sanefikojn. La demandon esploris sciencistoj el la miĉigana universitato en Usono kaj konstatis, ke por forigi mildajn streĉitecojn sufiĉas 20-30-minuta promeno aŭ kontakto kun la naturo. Dum 8 semajnoj ili mezuris la nivelon de kortizolo en la salivo de testitaj personoj, kies tasko estis pasigi dum la semajno almenaŭ po 10 minutojn en la naturo tri fojojn semajne. Ili devis fari tion en la taga lumo. Tamen estis malpermesitaj fizikaj ekzercoj kaj necesis eviti amaskomunikilojn. La esplorrezultoj pruvis, ke jam dudek minutoj en  kontakto kun la naturo sufiĉis por malaltigi la nivelon de la streso, sed la plej bonaj rezultoj estis atingitaj post 30 minutoj. Post tiu periodo la nivelo de kortizolo daŭre malkreskis, sed malpli rapide.

El la elsendo 07.05.2019. Legas Tomek – 1’08”

sc_tm_Nur 20-minuta kontakto kun la naturo saniga_01’08”


---

# E_elsendo el la 07.05.2019

**Published:** 2019-05-07

**URL:** https://pola-retradio.org/2019/05/e_elsendo-el-la-07-05-2019/

**Categories:** Elsendoj

**Audio:** /wp-content/uploads/2019/05/RetRadio_07.05.2019_mardo_851.mp3

Podkasto: Ludu en nova fenestro | Elŝutu

La 851-a E_elsendo el la 07.05.2019 ĉe www.pola-retradio.org

En nia hodiaŭa programo ni proponas sekvi la intrigon de la romano „Quo Vadis” de Henryk Sienkiewicz en la E-traduko de Lidia Zamenhof. Ĉi-marde aŭdiĝas ĝia 81-a fragmento. La komencaj aktualaĵoj rilatas al opinisondadoj pri la preferata de poloj familimodelo, pri la pritakso de la pola membriĝo en la Unio kaj pri la stato de demokratio en Pollando. La sciencbultena temo koncernas iom nekredeblan informon pri la saniga efiko de apenaŭ 20-minuta kontakto kun la naturo. Hodiaŭ ni proponis por la komuna aŭskultado fragmenton de la kanto „Vento rozon”, el la KD „EsPo Bosniumas” kreiĝinta en kunlaboro inter Vinilkosmo kaj Espo Despo. La akompana al la programinformo foto prezentas la ĉirkaŭantan nin naturon. La aktualaĵoj kaj la sciencbultena temo estas paralele legeblaj kaj aŭdeblaj en la unuopaj rubrikoj de nia paĝo. La elsendo estas aŭskultebla krome en jutubo pere de la kanalo Espero2009: https://www.youtube.com/results?q=pola+retradio&sp=CAI%253D


---

# E_elsendo el la 11.05.2019

**Published:** 2019-05-11

**URL:** https://pola-retradio.org/2019/05/e_elsendo-el-la-11-05-2019/

**Categories:** Elsendoj

**Audio:** /wp-content/uploads/2019/05/RetRadio_11.05.2019_sabato_852.mp3

Podkasto: Ludu en nova fenestro | Elŝutu

La 852-a E_elsendo el la 11.05.2019 ĉe www.pola-retradio.org

Hodiaŭ ni invitas vin gesinjoroj al la nordorienta Pollando al la regiono Mazurio. Tie antaŭ 200 jaroj vivis kaj aktivis la heroo de nia felietono batalanta por la lingvaj rajtoj de ĝiaj loĝantoj Gustaw Herman Marcin Gizewiusz. La komencaj kulturkronikaj informoj rilatas al la pasinta 200-a naskiĝdatreveno de la pola komponisto, Stanisław Moniuszko. Muzike akompanas ĝin la ario de Armilzorganto el lia opero „La fantoma nobeldomo” en la plenumo de pola baritonulo, Remgiusz Kossakowski. Ĉi tiu arkiva surbendigo devenas el la 1959-a jaro. Plia kulturkronika informo koncernas la nunjarajn planojn savontajn en la regiono de Krakovo la ĉevojajn historiajn kapeletojn kaj aliajn malgrandajn kultolokojn. En la E-komunumaj informoj ni sciigas pri i.a. baldaŭaj koncerto kaj enscenigoj de la opero „Sternenhoch” en Esperanto en la ĉeĥaj Frydek Mistek kaj en Ostrava. Ni informas krome pri la programo de la Internacia Kongresa Universitato en Lahti dum la 104-a UK en ĉi tiu urbo ( https://uea.org/teko/iku/2019 ; https://uea.org/teko/Scienca_kafejo/2019 ). La akompana al la programinformo foto prezentas la kreinton de la pola nacia opero Stanisław Moniuszko. La kulturkronikaj informoj kaj la felietono estas paralele legeblaj kaj aŭdeblaj en la unuopaj rubrikoj de nia paĝo. La elsendo troviĝas krome en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# Ĉirkaŭ la 200-a naskiĝdatreveno de Stanisław Moniuszko

**Published:** 2019-05-11

**URL:** https://pola-retradio.org/2019/05/cirkau-la-200-a-naskigdatreveno-de-stanislaw-moniuszko/

**Categories:** Kulturkroniko

**Audio:** /wp-content/uploads/2019/05/kk_mj_La-200-a-naskigdatreveno-de-Stanislaw-Moniuszko_0215.mp3, /wp-content/uploads/2019/05/kk_mj_La-200-a-naskigdatreveno-de-Stanislaw-Moniuszko_0215.mp3?_=7

Pasintdimanĉe, la 5-an de majo pasis la 200-a naskiĝdatreveno de Stanisław Moniuszko enirinta la historion de Pollando kiel la patro de la pola nacia opero. Li estis komponisto, direktisto kaj pedagogo. En la jaroj antaŭuantaj la kontraŭcaran januaran insurekcion (1863) kaj tuj post ĝi li kreis siajn plej famajn verkojn, la operojn „Halka” kaj „Straszny Dwór” (la Fantoma Nobeldomo). Lia muziko inspirita de la popola kulturo konformis al la kanono de la 19-jarcenta patriota eduko. Pasintvendrede la koron de la Malnova Urbo de Krakovo plenigis amaso da urboloĝantoj kunpartoprenantaj la 72-an Lecionon de Kantado. Tiu ĉi iniciato okazis kadre de la eventoj omaĝantaj la feston de la 3-Maja Konstitucio. Inter personoj maturaj, junuloj, familioj kun infanoj kaj ankaŭ turistoj formiĝis grupetoj, paroj laŭte plenumantaj patriotajn kantojn laŭ la kantaretoj pretigitaj por ĉi tiu komuna kunfestado. Oni sukcesis samtempe – dank’ al la komuna streĉo de ĉirkau tri mil personoj – starigi novan mondrekordon en amasa plenumo de la kanto „Prząśniczka” (Ŝpinistino) el lia opero Halka. Tio ĉi estis la ĉefcelo de la nunjara eldono de la Kantoleciono, kiu tiel omaĝis la 200-an naskiĝdatrevenon de la komponisto. La alia muzika evento ligita kun la 200-a naskiĝdatreveno de Stanisław Moniuszko, ĉi-foje en Vasovio estis la Nacia Muzikado kun la partopreno de la pola prezidenta paro, kiu lanĉis ĉi tiun eventon.  Ĝi celas popularigi la polan muzikon kaj firmigadi la nacian identecon pere de komuna omaĝado de la elstaraj polaj komponistoj kaj iliaj atingaĵoj. En la publika plurhora koncerto  ĉe la korto de la Prezidenta Palaco en Varsovio partoprenis artistoj reprezentantaj variajn stilojn kaj muzikĝenrojn inspiritajn per la muziko de Moniuszko. Temis pri simfoniaj orkestroj, ĵazensembloj kaj folkmuzikaj grupoj.

El la elsendo 11.05.2019. Legas Maciek – 2’15”


---

# Savotaj pliaj historiaj kapeletoj

**Published:** 2019-05-11

**URL:** https://pola-retradio.org/2019/05/savotaj-pliaj-historiaj-kapeletoj/

**Categories:** Kulturkroniko

**Audio:** /wp-content/uploads/2019/05/kk_mj_Restaurado-de-cevojaj-kapeletoj_058.mp3, /wp-content/uploads/2019/05/kk_mj_Restaurado-de-cevojaj-kapeletoj_058.mp3?_=8

De jaroj grandan popularecon en la regiono de Krakovo (la suda Pollando) ĝuas la programo savanta la historiajn kapeletojn kaj kultolokojn en la publikaj lokoj. Nunjare oni restaŭros en la tuta regiono 77 ĉevojajn kapeletojn, krucojn kaj sanktulfigruojn kiel neforigeblajn elementojn de la regiona panoramo, kiujn necesas konservi kaj flegi. Ili ne nepre devas troviĝi en la registro de antikvaĵoj, sed devas distingiĝi per artaj kaj historiaj valoroj. Per la restaŭra programo povos estis ĉirkaŭprenitaj ankaŭ kapeletoj, kiuj estas privata propraĵo, se la komunumaj aŭtoritatoj ligos kunlaboron kun ĝiaj posedantoj, ekzemple paroĥoj, klostroj, konfesiaj asocioj. Ekde 2009 oni savis en la tuta regiono de Krakovo pli ol 370 ĉevojajn historiajn kultolokojn.

El la elsendo 11.05.2019. Legas Maciek – 0’58”


---

# Koninda Polo: Gustaw Herman Marcin Gizewiusz

**Published:** 2019-05-11

**URL:** https://pola-retradio.org/2019/05/koninda-polo-gustaw-herman-marcin-gizewiusz/

**Categories:** Felietonoj

**Audio:** /wp-content/uploads/2019/05/fel_bp_Koninda-Polo_Gustaw-Gizewiusz_0752.mp3, /wp-content/uploads/2019/05/fel_bp_Koninda-Polo_Gustaw-Gizewiusz_0752.mp3?_=9

Fine de majo unu el la plej belaj kaj allogaj urboj en la Mazuria Regiono Giżycko invitas por sia granda urbofesto. Estas planitaj multaj kocertoj kaj aliaj atrakciaĵoj, sed Giżycko unuavice logas kiel turisma centro kaj bonega ripozloko, kiel loko difinata – ĉefurbo de la pola velado. La loka velista haveno kalkuliĝas al la ĉefaj ĉe la itinero de Grandaj Mazuriaj Lagoj. Ankaŭ en la urbo mem ne mankas vidindaĵoj, inter kiuj estas la unusola en Eŭropo rotacia ponto super Giżycko-kanalo, kiun oni manipulas mane. Sed ne la urbo mem gravas por ni, sed ĝia nomo, kiun la urbo ricevis antaŭ 73 jaroj por omaĝi la heroon de nia felietono. Temas pri Gustaw Herman Marcin Gizewiusz. La evangelia sacerdoto, pola socinacia kaj politika aktivulo, ankaŭ literaturisto, folklora publicisto, tradukisto, eldonisto kaj bibliofilo.  Gustaw Gizewiusz naskiĝis en la loko Pisz en la mazuria regiono la 21-an de majo 1810. Post kelkaj tagoj pasos do lia 209-a naskiĝdatreveno. Li devenis el la malnova pola nobela familio Giżycki, parte germanigita. La latinigitan formon de la familinomo Giżycki je Gizewiusz disvastigis aŭtoroj de publikaĵoj pri lia vivo kaj agado. Li mem uzis la formon Gisevius. En Pisz Gizewiusz lernis en la urba lernejo, kies estro estis lia patro, daŭrigante ĝin en Ełk, kun kiu estis ligita lia patrino. Gizewiusz aparte interesiĝis pri la historio de Mazurio, kio instigis lin entrepreni historiajn studojn. Krome forte influis lin la poezia verkado de Adam Mickiewicz, kies poeziaĵoj konstante lin apudis. La studojn pri la evangelia teologio li faris en la Pola Seminario Królewiec (la nuna Kaliningrado). Post ili voje de konkurso kaj brila pollingva prediko li fariĝis evangelia pastoro en Ostróda. Tie Gizewiusz engaĝiĝis en la poldefendan aktivadon. Lia agado en la urbo okazis en la periodo, en kiu estis formiĝanta germana naciismo kaj imperiismaj tendencoj en la Prusa Reĝolando. Ĉi=momente ni faru mallongan klarigon, ke inter 1226 kaj 1947 en la nororienta Pollando ni povas paroli pri kelkaj ŝtataj organismoj sur la tereno de historia Prusio subalternaj al teŭtonoj, poloj kaj germanoj. Aliflanke la nomo Mazurio rilatas al geografia-kultura regiono en la nordorienta Pollando, neniam administracie aparta. Mazuroj estis prusoj konfesantaj protestantismon, uzantaj la polan lingvon. Tio almenaŭ iom klarigu la fonon de la agado de nia felietona heroo. Gustaw Gizewiusz fariĝis defendanto de la pola lingvo kaj kulturo por defendi la nacian identecon de mazuroj. Unuavice Gizewiusz postulis konservi la polan lingvon en lernejoj kaj haltigi la germanigadon li okupiĝis pri la eldonado de polaj libroj por mazuroj. I.a. temis pri la lerneja kaj hejma kantlibro. En 1841 Gizewiusz renkontis en Ostróda alian konatan polan aktivulon Krzysztof Mrongowiusz, kun kiu li porilaboris memorialon pri la lingvaj liberoj por la mazuria popolo postulante agnoskon de la pola lingvo en Mazurio kaj la sekvan jaron persone enmanigis ĝin al Frederiko Vilhelmo.  Tiu agado elvokis akrajn atakojn de la pledantoj de germanigado kaj liaj ekleziaj superuloj dufoje entreprenis kontraŭ li disciplinigajn procesojn. Tamen dank’ al li favore al la lingvodefendo engaĝiĝis ankaŭ simplaj kamparanoj, pastoroj kaj instruistoj intervenante ĉe siaj superuloj, transdonante dokumentojn kaj konfidencajn informojn al Gizewiusz, kiuj helpis senmaskigi la germanigadon. Liaj rilataj artikoloj estis aperantaj en berlinaj, okcidenteŭropaj gazetoj. Ili estis aperantaj ankaŭ en la unua laika mazuria periodaĵo „Przyjaciel Ludu Łecki”, kiun Gizewiusz kunredaktis.  En 1843 li publikigis en Lepsiko laboraĵon pri la Pola Nacieco en Prusio, ĝiaj du sekvaj partoj kun alia titolo „La pola lingvoproblemo en Prusio” aperis tie en 1845. Ankaŭ en ili baze de la fontmaterialo Gizewiusz skribis pri  la germanigaj metodoj de prusaj aŭtoritatoj, pri detruado de la nacia identeco de poloj kaj pri la batalado de poloj por sia identeco. En la periodaĵo „Przyjaciel Ludu Łecki” krom tiuj artikoloj estis aperantaj mastrumkonsiloj, edifaj artikoloj, aktualaĵoj. Ĝi havis ankaŭ kulturan dimension aperigante verkojn de tiaj polaj poetoj kiel Jan Kochanowski, Franciszek Karpiński, Mikołaj Rey, Wojciech Bogusławski. Legeblis en ĝi verkoj de aliaj poetoj, tradukoj el la germana literaturo, anonimaj fabeloj, rakontoj, proverboj. Gizewiusz estis ankaŭ elstara bibliofilo kaj numismatikisto. Li okupiĝis ankaŭ pri la kolektado de mazuriaj popolaj kantoj, kiuj poste utiligitaj de elstara etnografo Oskar Kolberg servis por prilaboro kaj pretigo de la 40-a volumo de liaj „Ĉiuj verkoj”, kiu aperis sub la titolo „Polaj Mazuroj”. En 1848 kiel reprezentanto de la pola socio li kandidatis al la berlina parlamento. Bedaŭrinde en la balottago, la 7-an de majo 1848, Gizewiusz mortis pro la korinfarkto. Li sepultita en la evangelia tombejo en Ostróda. Lian tombon dum la 2-a mondmilito senspure ruinigis germanoj. En 1946 omaĝe al Gustaw Herman Marcin Gizewiusz la urbo ricevis novan nomon, en ĝia originala pola formo laŭ la familia nomo de  Gizewiusz Giżycki,  Giżycko. Du jarojn poste en la supozata loko de lia tombo estis metita omaĝa memorŝtono. En 1979 en Ostróda estis malkovrita la omaĝa al Gizewiusz monumento.

El la elsendo 11.05.2019. Legas  Barbara – 7’52”


---

# Mensaj defioj recepto je sana cerbo

**Published:** 2019-05-14

**URL:** https://pola-retradio.org/2019/05/mensaj-defioj-recepto-je-sana-cerbo/

**Categories:** Sciencaj informoj

**Audio:** /wp-content/uploads/2019/05/sc_tm_Lerni-pianludon-grizage_0127.mp3, /wp-content/uploads/2019/05/sc_tm_Lerni-pianludon-grizage_0127.mp3?_=10

Sur la merkato multas konsillibroj pri tio, kiel zorgi pri ĝusta funkciado de la cerbo. Plej ofte oni atentigas pri neceso de bona dieto kaj fizika aktiveco. La cerbo nome  postulas energion, kiu pere de sango provizas ĝin per oksigeno. Malgraŭ progreso en la rekonado kiamaniere la cerbo funkcias sciencistoj ne sukcesis prilabori „miraklan teknologion”, kiu bremsus maljuniĝadon de la cerbo aŭ en signifa grado influus ĝian funkciadon. Kvankam teknologio enorme vastigis niajn eblojn – laŭ profesoro Włodzisław Duch, kognisto en la universitato de Toruń, la trouzo de teknologio ligiĝas kun multaj minacoj. Temas pri minacoj pigrigantaj la cerbon, kiel trouzo de plurfunkciaj telefonoj kun aplikaĵo de internaj mapoj kaj la loktrova sistemo GPS. La toruna kognisto reliefigas, ke jam ekde la suĉinfana periodo tre grava por la homo estas konforma stimula medio. De tio  kiel la cerbo estas stimulata ekde la plej frua aĝo dependas ĝia posta evoluo. Sed la stimulado de cerbo ne povas ĉesi junule. En la plenkreska vivo por gardi la cerboaktivecon gravas tiaj mensaj defioj, kiel la lernado de fremdaj lingvoj aŭ de ludo per muzikinstrumentoj.

El la elsendo 14.05.2019. Legas Tomek – 1’27”

sc_tm_Lerni pianludon grizage_01’27”


---

# En Krakovo Papa Universitato de Johano Paŭlo la 2-a

**Published:** 2019-05-14

**URL:** https://pola-retradio.org/2019/05/en-krakovo-papa-universitato-de-johano-paulo-la-2-a/

**Categories:** Novaĵoj

**Audio:** /wp-content/uploads/2019/05/w_mj_Papa-Universitato-en-Krakovo-_042.mp3, /wp-content/uploads/2019/05/w_mj_Papa-Universitato-en-Krakovo-_042.mp3?_=11

Ekde 2006-a jaro en Krakovo funkcias Centro de Johano Paŭlo la 2-a „Ne timu”. En ĝian konsiston eniras preĝejo, al kiu patronecas la sankta Johano Paulo la 2-a, Volontula Centro, Instituto de Johano Paulo la 2-a, Muzeo kun konferenca segmento kaj pilgrimdomo. Sur pli ol 20 hektaroj estis aranĝita vasta parko kun ludplaco, aŭtoparkejo. La Centron kun la fama Sanktejo de Dia Mizerikordo kunigas aparta pasejo. Nun estis decidite, ke sur la tereno de la centro  troviĝos ankaŭ sidejo de la Papa Universitato kun riĉe ekipita scienc-esplora bazo.

El la elsendo 14.05.2019. Legas Maciek – 0’42”


---

# Aktivaj SIM-kartoj pli multnombraj ol la homa populacio

**Published:** 2019-05-14

**URL:** https://pola-retradio.org/2019/05/aktivaj-sim-kartoj-pli-multnombraj-ol-la-homa-populacio/

**Categories:** Novaĵoj

**Audio:** /wp-content/uploads/2019/05/w_mj_Kvanto-da-SIM-kartoj-en-la-mondo_0101.mp3, /wp-content/uploads/2019/05/w_mj_Kvanto-da-SIM-kartoj-en-la-mondo_0101.mp3?_=12

Laŭ la plej nova raporto de la Internacia Telekomunika Asocio pli malpli antaŭ kvar jaroj la kvanto de aktivaj SIM-kartoj en la mondo superis la populacion de la Tero. Kvankam daŭre ĉirkaŭ unu miliardo da homoj ne havas elektrokonekton nun estas 8,1 miliardoj da aktivaj SIM-kartoj dum la tera populacio egalas al 7,6 miliardoj da homoj. Tio ligiĝas kun la fakto, ke personoj en la evoluintaj regionoj uzas kelkajn telefonnumerojn. Ili servas aparte por kontaktoj  kun laborloko, por kontaktoj privataj aŭ eksterlandaj. Nur 5,28 miliardoj da posedantoj de la poŝtelefoj povas konketiĝi kun la interreto. El ĉi tiu grupo 45 procentoj konsultas sian fejsbukan profilon almenaŭ unu fojon monate. Malgraŭ tio, ke de 10 jaroj malkreskas la nombro  de telefonabonoj ĝi daŭre superas la naturan kreskon de la tera populacio.

El la elsendo 14.05.2019. Legas Maciek – 1’01”


---

# Business & Science Polland en Bruselo

**Published:** 2019-05-14

**URL:** https://pola-retradio.org/2019/05/business-science-polland-en-bruselo/

**Categories:** Novaĵoj

**Audio:** /wp-content/uploads/2019/05/w_msz_Business-_-Science-Polland-en-Bruselo_0137.mp3, /wp-content/uploads/2019/05/w_msz_Business-_-Science-Polland-en-Bruselo_0137.mp3?_=13

La plej proksiman ĵaŭdon en Bruselo estos funkciigita centro Business & Science Poland.  Ĝia celo estas logi laŭeble plej multajn firmaojn al la lobiado favore al la pola scienco kaj entreprenemo. Kvankam temas pri merkatista iniciato ĝi estis inspirita kaj apogita de la Ministerio por la Entreprenemo kaj Teknologio. Ĝis nun apartenas al ĝi nur la ŝtataj firmaoj aŭ publikaj institutoj kiel  Orlen, Lotos, PLL LOT, Grupo Azoty, KGHM, PPL Aviadilaj Havenoj,  Pola Produktejo de Valorpaperoj, Invest Bank, Pola Poŝto. La centro estas malferma al la privataj merkatistoj, entreprenistaj asocioj, komercaj ĉambroj, sciencaj establoj kaj aliaj. Poloj ĝis nun konsistigas malgrandan elcenton inter miloj da lobiuloj en la uniaj institucioj. En la registro de la Eŭropa Koisiono estas registritaj prreskaŭ 12 mil subjektoj el inter kiuj preskaŭ la duonon konsisitigas lobiuloj, branĉaj, industriaj aŭ profesiaj societoj. Krom tio estas pli ol mil konsultofirmaoj, juristaj kacelarioj kaj senependaj konsultantoj.

El la elsendo 14.05.2019. Legas Milada- 1’37”


---

# El la E-Gazetaro – 14.05.2019

**Published:** 2019-05-14

**URL:** https://pola-retradio.org/2019/05/el-la-e-gazetaro-14-05-2019/

**Categories:** Felietonoj

**Audio:** /wp-content/uploads/2019/05/bp_El-la-E-Gazetaro_0937.mp3, /wp-content/uploads/2019/05/bp_El-la-E-Gazetaro_0937.mp3?_=14

Ĉi-foje iom pli rapide ol kutime ĉe mia komputilo stokiĝis kelkaj E-gazetoj, do mi decidas ne plu prokrasti ilian foliumadon. Ĉi-foje ni komencu per la marta/aprila 2019, alivorte 357-a „La Lanterno Azia”. Inaŭguras ĝin E-versio de la Deklaro de koreaj studentoj, kiuj la 8-an de februaro 1919 deklaris sendependecon en Tokio, Japanio. Tiu deklaro fariĝis motivo por la Deklaro de la Unua de marto, kio okazis samjare en Seulo. Tiu ĉi versio, apud la angla kaj japana, aperas nun en la 100-a datreveno de la studenta deklaro por esti diskonigita tra la mondo pro la decido de la Seula urbodomo. Mi mem ĉerpis el la teksto gravan instruon pri la historio de Koreio, tutaparte en la kunteksto de ĝiaj rilatoj kun Japanio, sed rimarkinte ankaŭ la tiaman, do de antaŭ cent jaroj, pritakson de la rolo de Rusio kaj Ĉinio en la kunteksto de paco en Oriento. Tiun ĉi historian dokumenton sekvas raportoj pri la februara Vintra Kursaro de Korea E-Asocio kaj pri la 38-a Namkang E-lerenjo kaj la 28-a Internacia Kurskunveno de Esperanto. Kiel raportas pri la unua evento KEA-estrarano pri edukado Vintro ĝi plene atingis sian celon uzi praktike Esperanton inter diversnivelaj lingoparolantoj, inter kiuj la kvaronon konsistigis komencantoj.  La programo de la paralelaj Internacia Kurskunveno kun la Namkang E-Lernejo kunorganizita de Seula Esperanto Kulturcentro kaj E-Populariga Asocio estis multe pli varia. Legante la raporton eblas miri, ke nur dum du tagoj okazis tiom da eventoj de tiu ĉi „Esperanta Vilaĝo”. Mi do citu el la raporto de vicprezidanto de KEA Nema ĝuste pri tiu diverseco: „Oni ne povas ne miri, unue pro la nombro de la proponitaj programeroj, kaj poste multe pli pro iliaj karakteroj. Tre unika kaj majesta estis la Kurso de KPR (Kardio-Pulma Resuscitado) kaj AED (Aŭtomata Ekstera Defibrilatilo), kiun alportis al la vilaĝo la specialisto, kiu laboras en sukurejo. En la vilaĝo aperis „Okulkliniko Dzika 9”, kien oni povis viziti kaj fari konversacion kvazaŭ oni sidus en tiu kliniko de d-ro Zamenhof ĉe la strato Dzika 9. Sur la sporteja grundo oni ludis Petankon – la francmaniera ludo – kiun gvidis franclingva instruisto. Iu sinjorinoj, kiu kutime ĝuadas kun siaj filinoj patkukon, malfermis la Fakon pri tio, kiel kuiri la patkukon. Profesia pentristo malfermis la Lernejon por lerni portreton. Tiuj, kiuj mastrumas en reala vivo kafejon kaj teejon, kune starigis Esperantistan Teejon, en kiu oni povis havi agrablan babiladon tenante en la manoj la varman tason plenan de bonodora trinkaĵo. Troviĝis du haloj, kiujn ni nomis Granda halo kaj Arta halo, en kiuj fluis senĉese prelegoj kaj prezentoj. En iuj ĉambroj regis la lingvo Esperanto en la formoj de diskutado kaj eĉ disputado sur temoj serioze pripensigaj. Ne mankis tradiciaj eventoj kiel kantado kaj dancado. La teamo Libroservo de KEA starigis unu belan budon, kien vizitis ne sole esperantistoj-libroamantoj, sed ankaŭ ĵurnalisto, kiu intervjuis niajn amikojn kaj poste sciigis en sia ĵurnalo, ke jam  delonge floradas E-kulturo en la urbo. Estis kelkfojaj aŭkcioj, kiujn prezidis la prezidanto de KAO, eksa KAEM, kaj pri kiuj oni raportis, ke ĉiuj aŭkciaĵoj estis en fervoro forvenditaj. En la torento da programeroj oni devis zorgi kun malfacilio pri tio, al kiu programero iri, ĉar samtenpe allogis multaj. Lerni kantojn koreajn kaj japanajn en Esperanto, lerni dancojn koreajn kaj japanajn, ludi kun kartoj, ludi kun vortoj, fari interfolion, fari stelforman telereton, lerni kiel skribi sian nomon en brajlo kaj fari glumarkon brajlan ktp, ktp.” –  tiom cite el ĉi tiu etosredona raporto relefiginta pliajn allogajn facetojn de evento, kiu konfirmis ke diversloke kreskas la E-agado en  Koreio, kaj ĉiumonate naskiĝas novaj esperantistoj. GRavasa do doni al ili la zorgon ĝis ili stariĝos sur siaj propraj piedoj ankaŭ en ĉiutagaj edukagadoj”. Eblas do diri, bela evento, bela laboro. La marta/aprila  „La Lanterno Azio”  liveras pliajn E-lingvajn kontribuojn, nome nova esperantsitino Elina prezentas siajn opiniojn pri la lernata lingvo, Sodeban rakontas pri la iniciato „Verda ekskurso” el 2017, kiu celas pretigi en Esperanto ekskursoitinerojn tra historiaj, kulturaj heredaĵoj de Koreio elektante por la sia prezento la urbomuron de Seulo. Fine Joze Takehara prezentas siajn opiniojn „Por konservi junecon kaj sanon”. Mi ĝojas, ke post kelka tempo la revuo de la Korea E-Asocio min atingis. Iom pli frue venis la laŭvica nunjara, la 2-a numero de „Esperantolehti” kun multaj administraciaj informoj gravaj por finnaj esperantistoj, sed ankaŭ kun riĉa programo de somera kurso kun la kvara trejnseminario, en kiu kiel instruistinoj rolos Nina Pietuchowska kaj Sylia Hämäläinen. En la klarigaj informoj de EAF-estraro ni ekscias, ke en la programo oni koncentriĝos pri lingvaj ekzervoj en konkretaj situacioj kaj poste per konkretaj ekzercoj lernos kiel helpi dum la kongreso en diversaj taskoj. Al la kongresprepariĝo servis ankaŭ pli frue martaj Vintraj Tagoj kun koncerna trejnseminario, pri kio oni raportas aparte. Kun granda plezuro mi trovas en ĉi tiu numero de „Esperantolehti” kelkajn etaj kontribuojn de Jorma Ahomäki, kiuj baziĝas sur liaj rememoroj, legitaj/relegataj libroj, spertoj el E-kontaktoj kiujn neforviŝeble lin akompanas. En ĉi-lastaj li referencas al la unumonata vizito de Sulvan Zaft en Finnando kun kiu li i.a. informcele pri Esperanto kaj lingvoproblemo vizitis finnajn lernejojn. En la retrorememoroj denove aperas Varsovio, kiun li vizitis 15 fojojn, kaj mi ĝojas ke en kelkaj mi povis lin akompani. Sed liaj kontribuoj pri Daniel Jones kaj la rusa fonetiko kaj pri la leginda (finna) verko de Arto Mustojaki malkovras ankaŭ kromajn interesiĝojn kaj lingvoimprsiĝemon de la aŭtoro, ĉi-foje pri la rusa lingvo.  La 2-a numero de „Esperantolehti” tamen ja elstaras per siaj internaj koloraj paĝoj, enhavantaj 5-partan kantaton de Börje Eriksson „Ikaro”. Espereble ĝi estos prezentita en la programo de la Lahtia UK. Fine de nia nunsemajna trarigardo ni donu la atenton ne vere al la gazeto, ĉar temas pri ampleksa kajero,  „Konstruado – kajero de TAKE 2019”. En la nunjara kajero de Tutmonda Asocio de Konstruistoj Esperantistoj aperas  kelkaj artikoloj pri pavimoj. En plimulto temas pri fakula pritrakto de la unuopaj temoj – ne nur pripavimaj – sed dank’ al la akompanaj fotoj ankaŭ nefakulo povas orientiĝi kaj profundigi siajn konojn pri la ĉirkaŭanta nin materia kulturo, kiel tio okazas en la kazo de pavimoj aŭ tegmentaj ornamaĵoj. Tiun ĉi kajeron pri la „Konstruado” de TAKE mi do flankenmetis por pli profundiĝi en la temon.

El la elsendo 14.05.2019. Legas  Barbara – 9’37”


---

# E_elsendo el la 14.05.2019

**Published:** 2019-05-14

**URL:** https://pola-retradio.org/2019/05/e_elsendo-el-la-14-05-2019/

**Categories:** Elsendoj

**Audio:** /wp-content/uploads/2019/05/RetRadio_14.05.2019_mardo_853.mp3

Podkasto: Ludu en nova fenestro | Elŝutu

La 853-a E_elsendo el la 14.05.2019 ĉe www.pola-retradio.org

Hodiaŭ ni denove invitas por la trarigardo de la E-Gazetaro. Ĉi-foje ni proponas komune foliumi la martan/aprilan numeron de „La Lanterno Azia”, la 2-an numeron de „Esperantolehti” kaj la nunjaran „Konstruado – kajero de TAKE 2019”. La komencaj aktualaĵoj informas pri enorme granda kvanto da SIM-kartoj, kiel atesto de la komunika revolucio, pri nova pola centro en Bruselo Business & Science Poland kaj pri kreiĝonta Papa Universitato de Johano Paŭlo la 2-a en Krakovo. Kiucele plenkreskuloj lernu i.a.la ludon per muzikinstrumentoj klarigas nia sciencbultena temo. Dank’ al Ĵomart kaj Nataŝa ni retrovas la iaman etoson en la brazila Bona Espero. La akompananta nian programinformon interreta foto prezentas Centron de Johano Paŭlo la 2-a en Krakovo ĉe kiu kreiĝas la Papa Universitato. La aktualaĵoj, la scienca temo kaj la „Trarigardo de la E-Gazetaro” estas paralele legeblaj kaj aŭdeblaj en la unuopaj rubrikoj de nia paĝo. La elsendo troviĝas krome en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# Post la atako kontraŭ la pola ambasadoro en Isrealo

**Published:** 2019-05-17

**URL:** https://pola-retradio.org/2019/05/post-la-atako-kontrau-la-pola-ambasadoro-en-isrealo/

**Categories:** Novaĵoj

**Audio:** /wp-content/uploads/2019/05/w_kg_Atako-kontrau-la-pola-prezidento-en-Israelo_048.mp3, /wp-content/uploads/2019/05/w_kg_Atako-kontrau-la-pola-prezidento-en-Israelo_048.mp3?_=15

La pola prezidento kaj la ĉefministro, politikistoj de diversaj politikaj grupiĝoj kondamnis la fizikan kaj parolan atakon kontraŭ la polan ambasadoron en Isrealo, Marek Magierowski, kiu okazis lastmerkrede.  La atakinto estas la 65-jara arkitekto Arik Lederman rilate kiun post la priaŭskulto estis decidita  hejma aresto. En la polaj publikaj reagoj kaj la pola gazetaro oni skribas pri la intensiĝantaj en Israelo kaj sur la internacia areno kontraŭpolaj elpaŝoj,  kio kaŭzas streĉitecon en la reciprokaj rilatoj. La atakon kondamnis la vokita al la pola ministerio por la eksterlandaj aferoj ambasadorino de Isrealo.

El la elsendo 17.05.2019. Legas Krystyna – 0’48”


---

# E_elsendo el la 17.05.2019

**Published:** 2019-05-17

**URL:** https://pola-retradio.org/2019/05/e_elsendo-el-la-17-05-2019/

**Categories:** Elsendoj

**Audio:** /wp-content/uploads/2019/05/RetRadio_17.05.2019_vendredo_854.mp3

Podkasto: Ludu en nova fenestro | Elŝutu

La 854-a E_elsendo el la 17.05.2019 ĉe www.pola-retradio.org

Nur antaŭ unu semajno la jubileon de sia 655-jariĝo solenis la Jagelona Universitato en Krakovo. Ĝia historio estas la temo de nia felietono el la ciklo „Koninda Pollando”. Nia komenca informo rilatas al la fizika kaj parola agreso, kiun suferis lastmerkrede la pola ambasadoro en Israelo. En la sekva, tradicia vendrede, kulturkroniko ni parolas pri interesa ekspozicio dediĉita al matematiko kaj polaj matematikistoj en la pola Senato kaj pri brila restaŭro de malnovpresaĵo el la kolekto de reĝo Sigismundo en la Libraro de Cieszyn. En la E-komunuma segmento ni parolas pri la daŭranta voĉdona proceduro por la Komitatanoj B, reprezentantoj de la Individuaj Membroj de UEA. Ni prezentas krome la starpunkton de UEA pri la UN-oa Tago de Familio, pasinta la 15-an de majo. Muzike krom „Słowianki” en la elsendo akompanas nin Neide Barros Rego per fragmento de la brazila kanto „Familio estas ĉio”. La akompananta nian programinformon interreta foto prezentas Jagelonan Universitaton en Krakovo. La aktualaĵo, kulturkronikaj informoj kaj la felietino estas paralele legeblaj kaj aŭdeblaj en la unuopaj rubrikoj de nia paĝo. La elsendo troviĝas krome en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# La Jagellona Universitato 655-jara

**Published:** 2019-05-17

**URL:** https://pola-retradio.org/2019/05/la-jagellona-universitato-655-jara/

**Categories:** Felietonoj

**Audio:** /wp-content/uploads/2019/05/fel_bp_La-Jagelona-Universitato-en-Krakovo-jubileas_0906.mp3, /wp-content/uploads/2019/05/fel_bp_La-Jagelona-Universitato-en-Krakovo-jubileas_0906.mp3?_=16

Lastvendrede en la Jegelona Universitato en Krakovo (la suda Pollando) okazis la ĉefaj solenaĵoj ligitaj kun la establita tie antaŭ 655 jaroj Krakova Akademio. La 12-an de majo 1364 post kiam finfine venis la papa aprobo la fondoakton anoncis la lasta reĝo de Piast-dinastio Kazimiro la Granda.  Tiu ĉi la plej malnova en Pollando kaj unu el la plej malnovaj en Eŭropo altlernejo preninta kiel la modelon Universitaton de Bolonjo sian devizon vortumis „Plus ratio quam vis”, alivorte pli gravas racio ol forto. Post la morto de la reĝo Studium Generale ĉesis funkcii. Nur 30 jarojn poste dank’ al la reĝino Jadwiga ĝi restarigis la funkciadon kiel rajtoplena mezepoka universitato. La reĝino edzinigita al la Właysław Jagelo mortante postakuŝe nur 25-jara lasis sian monon, juvelojn kaj vestojn por la restaŭro de la universitato. Ekde 1817 omaĝe al la Jagelona dinastio la universitato ricevis la kromnomon Jagelona.  Kiel la unua rektoro de la krakova universitato estis elektita de la profesoraro la kunkreinto de internacia juro Stanisław el Skarbimierz. Kreiĝis tiam konstruaĵoj por profesoroj kaj por studentoj. La zorgo de la apostola ĉefurbo pri la Krakova Akademio estis konfidita al la krakova episkopo. La florperiodo okazis en la 15-a kaj 16-a jarcentoj. La krakova universitato ĝuis internacian renomon logante studentojn el la tuta Eŭropo, kiuj konsistigis tiam ĉirkaŭ 44 procentojn de ĉiuj studentoj. Krom poloj studis litovoj, hungaroj, germanoj, ĉehoj, rusoj, svisoj, britoj, nederlandanoj, francoj, italoj, hispanoj, eĉ tataroj. La matematikaj, astronomiaj kaj geografiaj sciencoj plenfloris. Ĝuste tiam Mikołaj Kopernik kreis sian heliocentran teorion kaj Maciej Miechowita eldonis la verkon „Tractatus de duabus Sarmatiis…”. Temis pri la unua sistema priskribo de la terenoj inter la riveroj Wisła, Don kaj la Kaspia Maro. En la universitato eblis lerni la grekan kaj hebrean lingvojn. Tamen reformacio kaj religia divido de Eŭropo kun samtempa kreiĝo de multaj novaj universitatoj bremis la alvenadon de eksterlandaj studentoj. En la lando pli gravaj oficoj estis rezervitaj por nobeloj ne devantaj legitimi sin per universitataj atestoj. Ĉio ĉi kaŭzis krizon, sed la Krakova Akademio senĉese peredukadis elstarajn polajn ŝtatvirojn, episkopojn, literaturistojn. La 17-a jarcento distingiĝis per la rivalado de la Akademio kun jezuitoj dezirantaj akiri dominan pozicion en la  krakova instruado. La 18-jarcenta plano venigi eksterlandajn profesorojn ne sukcesis, sed en la  studoferto aperis la lingvoj germana kaj franca.  Tute novan epokon inaŭguris la kreiĝo de la Komisiono por la Nacia Eduko en 1773. Dank’ al la komisiita de ĝi pastro Hugo Kołłątaj okazis ĝisfunda reformo de la universitato. Kreiĝis ĝia nova organiza strukturo, la unuaj laboratorioj, Astronomia Observejo, Botanika Ĝardeno, klinikoj. La studlingvo fariĝis la pola konforme al la klerigepoka filozofio. Post la 3-a dispartigo de Pollando (1795) Krakovo estis enkorpigita de Aŭstrio, sekve aligita al la Varsovia Princolando, post la Viena Kongreso (1815) Krakovo fariĝis Libera Urbo. Ĉio ĉi influis ankaŭ la situacion de la universitato, en kiu studoj iom sengradigitaj okazis en la germana kaj sub la germana influo. La situacio ŝanĝiĝis kiam Galicio kadre de la Aŭstro-Hungara Monarkio akiris aŭtonomion. Tiam kiel la lekcia lingvo estis revenigita la pola. Komence de la 20-a jarcento la nombro de la universitataj katedroj kreskis trioble,  ĝis 97. Studis en ĝi pli ol 3 mil personoj el ĉiuj aneksitaj partoj de Pollando fare de Aŭstrio, Prusio kaj Rusio kaj el la tuta habsburga monarkio. Post la regajnita suvereneco en 1918 la evoluo de la Universitato daŭris. En Krakovo  studis pli ol 4 mil junaj personoj, ne sole viroj. Pri ĝia rango atestas la longa nomlisto de elstaraj filologoj, historiistoj, arkeologoj, juristoj, matematikistoj, kemiistoj.  Dramecan periodon en la historio de la Jagelona Universitato perskibis la 2-a mondmilito. En ĝiaj komencaj monatoj, la 6-an de novembro 1939 germanoj ruze kunvenigis en Collegium Novum preskaŭ 180 sciencistojn kaj laborantojn de la universitato kaj sekve arestis kaj malliberigis ilin en koncentrejoj. Multaj ne transvivis. Germanoj fermis la universitaton. La studoj ekde 1942 disvolviĝis konspire. Postmilite, en 1945 la studojn en la Jagelona Universitato komencis 5 mil personoj. En nova politika realo la universitata strukturo plurfoje ŝanĝis, ĉikanoj trafis iujn renomajn sciencistoj aparte en la stalinisma periodo. Tra la sekvaj jaroj la politikaj kirliĝoj speguliĝis en la historio de la universitato. Spite ĉion ĉi daŭre laboris tie elstaraj sciencistoj. Nun la Jagelona Universitato havas 16 fakultatojn, laboras en ĝi pli ol 540 profesoroj, 730 habilitiĝintaj doktoroj, 2600 aliaj lekciantoj, pli ol 3, 5mil administraciaj laborantoj. La krakova universitato estas studloko por ĉirkaŭ 50 mil studentoj kaj doktoriĝantoj. Inter la studentoj 65 procentojn konsistigas virinoj. En tiu kunteksto aparte reliefiĝas la legendo pri la unua studentino, Nawojka – kiu alivestita je knabo komencis tie studojn. La jubileaj solenaĵoj komenciĝis evidente en Wawel Katedralo per la florkrona ornamo de la tomboj de la fondintoj,  la gereĝoj  Kazimiro la Granda, Jadwiga kaj Władysław Jagelo.  Dum la jubileaj solenaĵoj la medalon Merentibus transprenis profesoro Mario Suwalsky, poldevena sciencisto el la ĉilia universitato en Concepción kaj eksa honora konsulo de Pollando en ĉi tiu urbo. Li estis honorita pro siaj elstaraj sciencaj atingaĵoj en esploroj pri naturaj kaj modelaj membranoj, pro intensa kaj fruktodona scienca kunlaboro inter la Univeritatoj Jagelona kaj en Concepción, pro efika popularigado de la pola scienco kaj kulturo en la landoj de la Latina Ameriko. La solenaĵojn kronis speciala koncerto kun la partopreno de la muzikaj ensembloj funkciantaj ĉe la Jagelona Universitato.

El la elsendo 17.05.2019. Legas  Barbara – 9’06”


---

# Ekspozicio pri matematiko kaj matematikistoj

**Published:** 2019-05-17

**URL:** https://pola-retradio.org/2019/05/ekspozicio-pri-matematiko-kaj-matematikistoj/

**Categories:** Kulturkroniko

**Audio:** /wp-content/uploads/2019/05/kk_mj_Ekspozicio-pri-matematiko-kaj-polaj-matematikistoj_0119.mp3, /wp-content/uploads/2019/05/kk_mj_Ekspozicio-pri-matematiko-kaj-polaj-matematikistoj_0119.mp3?_=17

Dum la daŭranta Jaro de Matematiko omaĝanta la 100-jariĝon de la Pola Matematikista Societo en la sidejo de la pola Senato estis pretigita ekspozicio „Pri matematiko kaj matematikistoj”. Ĝi prezentas la vivon kaj atingaĵojn de polaj matematikistoj, aparte el la intermilita jardudeko. I.a. la figurojn de Stefan Banach, Wacław Sierpiński aŭ Zygmunt Janiszewski. Oni prezentas ankaŭ la atingaĵojn de la varsovia, lvova, krakova, vilna matematikistaj skoloj kaj ankaŭ de la kriptologoj el la Poznana Universitato. La ekspozicio bildigas ankaŭ la nuntempajn praktikajn aplikojn de matematiko en ekologio, rekonado de parolo, malkovrado de tumoroj kaj aliaj sferoj. Multaj elstaraj polaj matematikistoj pereis dum la 2-a mondmilito, multaj forlasis Pollandon daŭrigante siajn esplorojn ekster la limoj de la lando. Dank’ al la laboro de ĉi lastaj post la 2-a mondilito polaj matematikoj havis aliron al la plej novaj atingaĵoj kaj tiel superis ankaŭ la izolitecon de la pola scienco sur la internacia areno.

El la elsendo 17.05.2019. Legas Maciek – 1’19”


---

# Cieszyn-libraro restaŭris libron el la reĝa biblioteko

**Published:** 2019-05-17

**URL:** https://pola-retradio.org/2019/05/cieszyn-libraro-restauris-libron-el-la-rega-biblioteko/

**Categories:** Kulturkroniko

**Audio:** /wp-content/uploads/2019/05/kk_pw_Restaurita-en-Cieszyn-valora-malnovpresajo_0131.mp3, /wp-content/uploads/2019/05/kk_pw_Restaurita-en-Cieszyn-valora-malnovpresajo_0131.mp3?_=18

Cieszyn-libraro finis konservistajn laborojn pri la malnovpresaĵo „Hieronymi Cardani medici Mediolanensis” de Cardano Geronimo, kiu estas unu el la plej valoraj libroj en ĝia kolekto.  La verko devenas el la privata biblioteko de la reĝo Sigismundo Aŭgusto estanta unu el la plej valoraj 16-jarcentaj librokolektoj en Eŭropo. Pli ol la kvarmilvoluma bilioteko de la reĝo spite lian lastan volon estis dividita kaj parte perdita. Ĝis nun konserviĝis 653 volumoj diserigitaj tra preskaŭ 60 bibliotekoj de la mondo, ankaŭ jen kaj jen aperantaj dum aŭkcioj. La libro kun la surkovrila superekslibriso de la reĝo estis eldonita en Nurimbergo en 1547. Dum la konservistaj laboroj oni ekzamenis la staton de la papero kaj kovrilledo purigante la paĝojn, forigante kovrildamaĝojn, restaŭrante la tuton. La malnovpresaĵon „Hieronymi Cardani medici Mediolanensis” por la biblioteko de Cieszyn plej verŝajne en 1805 aĉetis bibliofilo, fondinto de la biblioteko  pastro Leopold Jan Szersznik.  Nun la kolektoj de Cieszyn-libraro havas ĉirkaŭ 200 mil presitajn verkojn – inkluzive de 17,5 mil malnovpresaĵoj, 53 inkunabloj – kaj krome pli ol 18 mil registritajn manuskriptojn.

El la elsendo 17.05.2019. Legas Przemek – 1’31”


---

# La 6-a eldono de Copernicus Festival en Krakovo

**Published:** 2019-05-21

**URL:** https://pola-retradio.org/2019/05/la-6-a-eldono-de-copernicus-festival-en-krakovo/

**Categories:** Novaĵoj

**Audio:** /wp-content/uploads/2019/05/W_bp_La-Kopernika-Festivalo-en-Krakovo_0232.mp3, /wp-content/uploads/2019/05/W_bp_La-Kopernika-Festivalo-en-Krakovo_0232.mp3?_=19

Inter la 21-a kaj la 26-a de majo en Krakovo daŭras la 6-a eldono de la Kopernika Festivalo. La evento populariganta sciencon kaj kulturon okazos nunjare sub la devizo „Lingvo estas centra kaj por la kulturo kaj por la scienco”. Dum la gazetara konferenco antaŭanta la festivalon profesoro Michał Heller atentigis, ke lingvo rolas la centran rolon kaj por la kulturo kaj por la scienco estante enorme interesa fenomeno laŭ diversaj vidpunktoj.  Li atentigis ĉeokaze, ke la aktuala lingvaĵo de la publika politika debato en Pollando grave lin enzorgigas, ĉar oni ricevas la impreson, ke „homoj forgesis en la publika interparolo pri bona konduto dum tiel ne devintus okazi”. Pastro Heller atentigis tamen, ke dum la festivalo oni ne parolas pri politikistaj disputoj, sed pri tio,  por kio estas lingvo kaj kiom ĝi gravas. La festivala programo estas tre varia, kaj al la fenomeno „lingvo” oni referencas same dum la renkontiĝoj, kiel ankaŭ dum spektakloj kaj en ekspozicioj. Ĉiu festivala tago – krom la inaŭgura – komenciĝas per „Matenmanĝo kun la majstroj”. La gastoj de la matenaj interparoloj en la librovendejo-kafejo „De Revolutionibus…” estas sciencistoj: lingvisto, filologo kaj tradukisto, fizikisto kaj astronomio. La festivalajn tagojn fermos „vespero de steluloj” en la Nacia Muzeo, dum kiu aŭdiĝos prelegoj de elstaruloj de la scienca mondo. I.a. de la brita fizikisto kaj kosmologo, serĉanta la eksterteran vivon  Paul Davies, la usona antropologo kaj lingvisto, esploristo de la lingvaĵoj de amazoniaj triboj Daniel Everett, la okupiĝanta pri la animala lingvaĵo filozofo el McGill Universiato en Montrealo, Charles Taylor kaj lingvisto, membro de la Konsilio de la Pola Lingvo Jerzy Bralczyk. La festivalon inaŭguris en la Nacia Muzeo de Krakovo koncerto „Gramatiko de la kreado”. En ĝia programo troviĝis komponaĵoj kaj renesancaj kantoj el la epoko de Leonardo da Vinci kaj frubarokaj verkoj.

El la elsendo 21.05.2019. Legas Barbara – 2’32”


---

# Pola prezidento en Usono

**Published:** 2019-05-21

**URL:** https://pola-retradio.org/2019/05/pola-prezidento-en-usono/

**Categories:** Novaĵoj

**Audio:** /wp-content/uploads/2019/05/W_msz_Prezidento-Duda-vizitos-en-junio-Usonon_0120.mp3, /wp-content/uploads/2019/05/W_msz_Prezidento-Duda-vizitos-en-junio-Usonon_0120.mp3?_=20

La pola prezidento Andrzej Duda kune kun la edzino en junio faros viziton en Vaŝingtono. Kiel informis la Blanka Domo la 12-an de junio okazos renkontiĝo de la usona prezidento Donald Trump kun la pola gasto. La vizito konfirmas historiajn kaj kulturajn ligojn inter Usono kaj Pollando, kio alprenas apartan signifon en la kunteksto de la 80-a datreveno de la eksplodo de la 2-a mondmilito. Ambaŭ prezidentoj traktos dum la renkontiĝo la disvolviĝantan strategian partnerecon kaj vicon da aliaj problemoj i.a. pri la defendo, sekureco, energio kaj komercaj aferoj. Post la vizito en Vaŝingtono Andrzej Duda en la akompano de merkatistoj kaj reprezentantoj de startfirmaoj faros viziton ĉe la Okcidenta Marbordo en Teksaso, Nevado kaj en  Silicia Valo, Kalifornio. Dum la usona vizito de la pola prezidenta paro en San Francisco okazos renkontiĝo kun la tiea pola kolonio.

El la elsendo 21.05.2019. Legas Milada – 1’20”


---

# Pola ministro gvidos la mondan Antidopan Agentejon

**Published:** 2019-05-21

**URL:** https://pola-retradio.org/2019/05/pola-ministro-gvidos-la-mondan-antidopan-agentejon/

**Categories:** Novaĵoj

**Audio:** /wp-content/uploads/2019/05/W_pw_La-pola-sportministro-gvidos-Internacian-Antidopan-Agentejon_0117.mp3, /wp-content/uploads/2019/05/W_pw_La-pola-sportministro-gvidos-Internacian-Antidopan-Agentejon_0117.mp3?_=21

La pola sportministro, Witold Bańka fariĝis komuna kandidato de la reprezentantoj de la kontinentoj por la nova estro de la Monda Antidopa Agentejo (WADA). Oficiale li estos aprobita en novembro. Sian postenon li plenumos ekde la 1-a de januaro.  Lia antaŭulo,  brito Craig Reedie oficanta ekde 2014 gvidis la Agentejon kiel reprezentanto de la olimpika movado.  Konforme al la principo de alternado nun la prezidenton de la Agentejo elektis reprezentantoj de la ŝtatoj. Witold Bańka, eksa leĝeratletikisto en 2015 fariĝis ministro pri sporto kaj turismo. Li iniciatis vicon da esencaj programoj popularigantaj sporton inter infanoj kaj gejunuloj, subvenciantaj elstare talentajn sportemulojn. Li estis ideodoninto de leĝo pri kontraŭbatalado de dopado en la sporto kaj de la Pola Antidopa Agentejo (POLADA). Ekde majo 2017 Witold Bańka estas membro de la Plenumkomitato de la Monda Antidopa Agentejo. Ekde sia membriĝo li postulas grandigi financajn rimedojn por la kontraŭdopa batalo.

El la elsendo 21.05.2019. Legas Przemek – 1’17”


---

# Hirudoj el la loko Namysłów por la kosmaj esploroj

**Published:** 2019-05-21

**URL:** https://pola-retradio.org/2019/05/hirudoj-el-la-loko-namyslow-por-la-kosmaj-esploroj/

**Categories:** Sciencaj informoj

**Audio:** /wp-content/uploads/2019/05/sc_mj_La-rolo-de-hirudoj-en-la-kosmaj-esploroj_0156.mp3, /wp-content/uploads/2019/05/sc_mj_La-rolo-de-hirudoj-en-la-kosmaj-esploroj_0156.mp3?_=22

Sur la tereno de la eksa militista bazo, nun la scienca bazo Lunares en Piła (la norda Pollando) rekomenciĝis esploroj ligitaj kun la kosmaj misioj. Lunares estas la unusola centro en Eŭropo, en kiu sciencistoj el diversaj landoj  simulas kondiĉojn, en kiuj povos troviĝi membroj de la kosmaj esploroj, i.a. dum la anaraj flugoj al la Marso. Meze de aprilo komenciĝis tie laŭvica esplorsezono, kiun la duan fojon partoprenas medicinaj hirudoj el la bredejo en la loko Namysłowice. Dum la unua esplorsezono estis esplorataj i.a. iliaj transportoebloj kaj la ebloj generi hirudojn en la kondiĉoj de mikrogravitado. Laŭ sciencistoj hirudoj, specifa natura fabriko de aktivaj substancoj en medicino,  en reala maniero povas helpi al homoj dum longdistancaj eksterteraj vojaĝoj. Laŭ kuracistino kaj biologo Agata Litwinowicz hirudoj en la kosmaj misioj povas esti diversmaniere utiligitaj por la solvado de sanproblemoj de astronaŭtoj. Unu el malfacilaj sanproblemoj dum la kosmaj flugoj estas bremisita limfocirkulado en la viva organismo pro manko de gravitado. Muskolatrofio estante serioza problemo en la stato de gravitadomanko aldone intensigas la fenomenon. Substancoj troviĝantaj en la hiruda salivo efikas i.a. kontraŭkoagulacie, vastigas la sangoportajn vojojn, kio plibonigas la cirkuladon de sango kaj limfo. Aldone endorfinoj grandkante produktataj de hirudoj povus plibonigi la animagordon kaj psikan staton de astronaŭtoj.

El la elsendo 21.05.2019. Legas Maciek – 1’56”

sc_mj_La rolo de hirudoj en la kosmaj esploroj_01’56”x


---

# E_elsendo el la 21.05.2019

**Published:** 2019-05-21

**URL:** https://pola-retradio.org/2019/05/e_elsendo-el-la-21-05-2019/

**Categories:** Elsendoj

**Audio:** /wp-content/uploads/2019/05/RetRadio_21.05.2019_mardo_855.mp3, https://www.vinilkosmo-mp3.com/eo/kanzono-tradicia-progresiva/kjara/1-blua-horizonto.html

Podkasto: Ludu en nova fenestro | Elŝutu

La 855-a E_elsendo el la 21.05.2019 ĉe www.pola-retradio.org

Nia hodiaŭa muzika segmento estas dediĉita al Chiara Raggi, i.a. itala kanzonistino, komponistino, tekstoaŭtorino, kies unua KD en Esperanto, „Kjara Blua Horizonto” aperis antaŭ ĉ. unu monato kunlabore inter Itala E-Federacio kaj Vinilkosmo. Ni citas specimene el kvin ŝiaj kantoj de la disko certaj, ke multaj aŭskultantoj volos kontatiĝi kaj aĉeti la diskon. Facilas tion fari ĉe https://www.vinilkosmo-mp3.com/eo/kanzono-tradicia-progresiva/kjara/1-blua-horizonto.html . La komencaj aktualaĵoj koncernas la junian viziton de la pola prezidento en Usono kaj elekton de Witold Bańka (la pola sportministro) por la nova estro de la Monda Antidopa Agentejo WADA. Ni informas krome pri la Kopernika Festivalo en Krakovo. Nia sciencbultena temo estas dediĉita al la polaj hirudoj kaj esploroj pri ilia utileco en la kosmaj flugoj. La akompana al la programinformo interreta foto prezentas la sciencan bazon Lunares, en kiu oni faras ĉi-rilatajn esplorojn. La aktualaĵoj kaj la scienca temo estas paralele aŭdeblaj kaj legeblaj en la unuopaj rubrikoj de nia paĝo. La elsendo troviĝas krome en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# E_elsendo el la 24.05.2019

**Published:** 2019-05-24

**URL:** https://pola-retradio.org/2019/05/e_elsendo-el-la-24-05-2019/

**Categories:** Elsendoj

**Audio:** /wp-content/uploads/2019/05/RetRadio_24.05.2019_vendredo_856.mp3

Podkasto: Ludu en nova fenestro | Elŝutu

La 856-a E_elsendo el la 24.05.2019 ĉe www.pola-retradio.org

Jam antaŭ kelka tempo atingis nian redakcion KD kun la songazeto de la kroata „Tempo”. Temas pri la numero 50/2019, el kiu ni elektis la artikolon de Antun Kovač pri la Duobla  Jubileo de la gazeto. Legas ĝin, kiel la tutan enhavon, Spomenka Štimec. El la arkivo de la E-Redakcio de Pola Radio ni prezentas al vi felietonon pri Koninda Pollando, memorigante tiun pri la urbo Sieradz. La komencaj kulturkronikaj aktualaĵoj koncernas la projekton pri la bitigo de la provizoj de la Muzeo-Kastelo en Łańcut (la sudorienta Pollando) kaj tion, ke laŭ esploroj la unuaj porcelanaĵoj el Ĉinio atingis Eŭropon jam en la 9a/10a jarcentoj. En la E-komunuma segmento ni memorigas pri la baldaŭ okazonta en la loko Łochów 38-a Kongreso de PEA. La akompananta nian programinformon interreta foto prezentas la Kastelon en Łańcut, rolanta nun kiel muzeo, kies artaj provizoj estas bitigotaj. Pri tio ni informis en la kulturkroniko. La kulturkronikaj informoj estas paralele legeblaj kaj aŭdeblaj en la koncerna rubriko de nia paĝo.La elsendo troviĝas krome en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# Bitigo de la kolektoj de Łańcut-Muzeo

**Published:** 2019-05-24

**URL:** https://pola-retradio.org/2019/05/bitigo-de-la-kolektoj-de-lancut-muzeo/

**Categories:** Kulturkroniko

**Audio:** /wp-content/uploads/2019/05/kk_pw_Bitigotaj-provizoj-de-Muzeo-kastelo-en-Lancut_0114.mp3, /wp-content/uploads/2019/05/kk_pw_Bitigotaj-provizoj-de-Muzeo-kastelo-en-Lancut_0114.mp3?_=23

La Muzeo-kastelo en Łańcut, en la apudkarpatia vojevodio – la sudorienta Pollando, en la daŭro de tri jaroj bitigos kaj publike disponigos pli ol mil sesent eksponaĵojn el siaj kolektoj. La magnata rezidejo de Lubomirski- kaj Potocki-familioj,  kiel la kastela-parka komplekso troviĝas en la listo de la Polaj Historimonumentoj. Inter la bitigataj objektoj troviĝos ĉevalveturilaj, jungilaro, elektitaj skulptaĵoj, ceramikaĵoj, vitraj objektoj, tolaĵoj, horloĝoj, poŝtmarkoj, lampoj kaj ikonoj. Ĝis nun la muzeo  en Łańcut bitigis kaj disponigis publike apenaŭ 617 objektojn. La bitprovizoj servos al sciencisoj, akademiaj lekciantoj, studentoj, instruistoj, lernantoj, muzeaj laborantoj, turistoj kaj ĉiuj interesiĝantoj. La publika disponigo de la bitaj provizoj de la kastela-parka komplekso en Łańcut favoras hejman kaj familian kulturedukon, kiel la plej efikan manieron formi kaj peri identecon, kulturajn modelojn, normojn kaj kutimojn.

El la elsendo 24.05.2019. Legas Przemek – 1’14”


---

# La ĉina porcelano atingis Eŭropon pli frue ol supozite

**Published:** 2019-05-24

**URL:** https://pola-retradio.org/2019/05/la-cina-porcelano-atingis-europon-pli-frue-ol-supozite/

**Categories:** Kulturkroniko

**Audio:** /wp-content/uploads/2019/05/kk_mj_Cinaj-porcelanajoj-en-Europo-jam-en-la-9a_10a-jarcentoj_0124.mp3, /wp-content/uploads/2019/05/kk_mj_Cinaj-porcelanajoj-en-Europo-jam-en-la-9a_10a-jarcentoj_0124.mp3?_=24

La arkeologiaj esploroj de sciencistoj el la angla universitato en Durham kaj la ĉina Palaca Muzeo en Pekino elmontris, ke restaĵoj de ĉinaj porcelanaĵoj malkovritaj en Saragossa, Almeria kaj Valencio devenas el la epoko de la ĉinaj dinastioj Tang (618-907) kaj Song (960-1279). Tio atestas, ke jam en la epoko de Tang-dinastio ekzistis komercaj vojoj ligitaj kun la Mara Silka Vojo kondukantaj malrekte aŭ rekte al la landoj de la meditereanea baseno. Tiel la arabaj komercistoj povis venigadi al Hispanio porcelanaĵojn rekte el Ĉinio antaŭ ol ĉi-specaj varoj trafis poste al la havenoj ĉe la Hinda Oceano aŭ la Ruĝa Maro. Nome la ĉinaj porcelanaĵoj trafis al la eŭropaj klientoj jam en la 9/10-a jarcentoj kaj ne nur en la 16-a. Laŭ doktoro Zhang Ran el la Arkeologia Fakultato de la Universitato en Durham la ĉinaj-britaj esplorrezultoj atestas pri tre grava rolo de Ĉinio en la evoluo de la frua mara komerco kaj pri la fruaj ekonomiaj kaj kulturaj kontaktoj inter Oriento kaj Okcidento.

El la elsendo 24.05.2019. Legas Maciek – 1’24”


---

# Leĝo pri la ukraina lingvo

**Published:** 2019-05-28

**URL:** https://pola-retradio.org/2019/05/lego-pri-la-ukraina-lingvo/

**Categories:** Novaĵoj

**Audio:** /wp-content/uploads/2019/05/w_kg_Nova-lego-pri-la-ukraina-lingvo_0142.mp3, /wp-content/uploads/2019/05/w_kg_Nova-lego-pri-la-ukraina-lingvo_0142.mp3?_=25

La malgajninta en la prezidentaj balotoj la ĝisnuna ŝtatestro de Ukrainio Petro Poroszenko subskribis leĝon pri la ukraina lingvo en la publika vivo. Ĝi devantigas uzi ĝin en la ŝtataj institucioj, komunumaj organoj kaj aliaj sferoj de la publika vivo. Post la proklamo de la leĝo la prezidento-elektito Wołodymyr Zełenski informis, ke post la transpreno de la povo li analizos ĝin por kontroli ĉu ĝi konformas al la konstitucio kaj interesoj de ĉiuj civitanoj. La hungara ministo por la eksterlandaj aferoj deklaris, ke ĝi lezas la rajtojn de la hungara malplimulto en Ukrainio. Reprezentanto de la rusa ministerio por la eksterlandaj aferoj esprimis la opinion, ke la leĝo signifas „trudan ukrainigadon” kaj multaj ĝiaj decidoj malkongruas kun la internaciaj normoj. La ukraina leĝo ne koncernas la religiajn ceremoniojn, nek lingvon uzatan private. Ĝi garantias, ke en la infanlerejoj kaj komencaj lernejaj klasoj la instrudo de la naciaj malplimultoj okazos en iliaj gepatraj lingvoj egale kun la ŝtata lingvo.  La ukrainan lingvon devos regi i.a. personoj klopodantaj akiri la ukrainan civitanecon. La amaskomunikiloj devas destini por ĝia uzo ne malpli ol 90 procentojn de sia elsendotempo. En unu eldonejo ne malpli ol 50 procentoj de libroj jare devas aperi en la ukraina lingvo.

El la elsendo 28.05.2019. Legas Krystyna – 1’42”


---

# Nekonata migrovojo de homo erectus el Afriko

**Published:** 2019-05-28

**URL:** https://pola-retradio.org/2019/05/nekonata-migrovojo-de-homo-erectus-el-afriko/

**Categories:** Sciencaj informoj

**Audio:** /wp-content/uploads/2019/05/sc_mj_Nekonata-migroitinero-de-Homo-erectus_0137.mp3, /wp-content/uploads/2019/05/sc_mj_Nekonata-migroitinero-de-Homo-erectus_0137.mp3?_=26

Kiel la lulilon de la homaro oni taksas la orientan Afrikon. Laŭ la Granda Afrika Rifto etendiĝanta de Mozambiko tra Tanzanio eĉ ĝis la bordo de la Ruĝa Maro en la regiono de Eritreo kaj Etiopio estas retrovataj la plej malnovaj spuroj de la homa aktivado en la formo de ŝtonlaboriloj. La afrika Homo erectus – la antaŭulo de Homo sapiens aperis en Afriko antaŭ ĉirkaŭ 1,8 milionoj da jaroj, de kie tre rapide migris al Eŭroazio. Tio tamen okazis laŭetape. Iom neglektita en ĉi tiuj esploroj estas la Orienta Dezerto en Sudano, kiun decidis pli funde esplori polaj arkelogoj. En ilia projekto partoprenas sciencistoj el Sa-uda Arabio, Suda Koreio, Germanio kaj Usono. Kaj efektive ili retrovis en la Orienta Dezerto spurojn de Homo erectus de antaŭ 500 mil jaroj. Pruvas tion pli ol mil ŝtonlaboriloj retrovitaj en preskaŭ 200 lokoj. Laŭ la malkovrintoj tio atestas, ke ekzistis nekonata ĝis nun migroitinero de Homo erectus ekster la afrikan kontinenton. Ĝis nun regis la opinioj, ke Homo erectus moviĝis norden ĉefe laŭ la Valo de Nilo. La novaj malkovroj en la Orienta Dezerto konfirmas ankaŭ la fakton de longdaŭra kunekzistado de Homo erectus kun Homo sapens en Afriko. Temas pri periodo almenaŭ 100-miljara en la periodo antaŭ 300-200 mil jaroj.

El la elsendo 28.05.2019. Legas Maciek – 1’37”

sc_mj_Nekonata migroitinero de Homo erectus_01’37”


---

# E_elsendo el la 28.05.2019

**Published:** 2019-05-28

**URL:** https://pola-retradio.org/2019/05/e_elsendo-el-la-28-05-2019/

**Categories:** Elsendoj

**Audio:** /wp-content/uploads/2019/05/RetRadio_28.05.2019_mardo_857.mp3

Podkasto: Ludu en nova fenestro | Elŝutu

La 857-a E_elsendo el la 28.05.2019 ĉe www.pola-retradio.org

La dua parto de nia hodiaŭa elsendo sendube ĝojigas amantojn de literaturo kaj Lidia Zamenhof. Ni prezentas nome la 82-an fragmenton de la romano „Quo Vadis” de Henryk Sienkiewicz en ŝia traduko. Nia komenca aktualaĵo koncernas la novan leĝon pri la ukraina lingvo kaj la sciencbultena temo rilatas al malkovro de nova, nekonata migroitinero de Homo Erectus el Afriko, kiujn esplorojn iniciatis polaj sciencistoj. Muzike ni memorigas fragmenton de la kanzono „Mia amo restis for’”, kiun eblas aŭskulti tutece en Youtube. Ĉi-foje la akompananta nian programinformon interreta foto ilustras la  evoluetapojn de la homo i.a. de Homo erectus ĝis Homo sapiens. La aktualaĵo kaj la sciencbultena temo estas paralele legeblaj kaj aŭdeblaj en la unuopaj rubrikoj de nia paĝo. La elsendo troviĝas krome en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# E_elsendo el la 01.06.2019

**Published:** 2019-06-01

**URL:** https://pola-retradio.org/2019/06/e_elsendo-el-la-01-06-2019/

**Categories:** Elsendoj

**Audio:** /wp-content/uploads/2019/06/RetRadio_01.06.2019_858_sabato.mp3

Podkasto: Ludu en nova fenestro | Elŝutu

La 858-a E_elsendo el la 01.06.2019 ĉe www.pola-retradio.org

Hodiaŭ en kelkaj landoj, inkluzive de Pollando estas solenata la Internacia Infantago, proklamita de UNo en 1954. Tiuokaze niajn bondezirojn de ĝojplena tago ni transdonas al ĉiuj esperantistaj infanoj, inkluzive denaskulojn samtempe gratulante al la gepatroj kaj edukantoj pro ilia zorgo pri la maturigado de laŭvicaj generacioj de nia E-komunumo. La dezirojn akompanas la kanzono de la ensemblo Tintilo „Bela Rideto”. Nia nunsemajna felietono pri Koninda Pollando estas dediĉita al la loko Łochów, kie okazas la kongreso de Pola E-Asocio kaj ĝia raporta-elekta kunveno. La komencaj kulturkronikaj informoj koncernas la daŭrantan en la varsovia Nacia Muzeo ekspozicion de laboraĵoj de la pola skulptisto August Zamoyski kaj ekspozicion de polaj popolaj muzikinstrumentoj en Vroclavo. Muzike akompanas nin bonveniga al Pollando kanto de la kabareda trupo el la 60-aj jaroj de la pasinta jarcento „Verda Simio”. La akompananta nian programinformon interreta foto prezentas la ĉefan vidindaĵon de Łochów, t.e. iaman palacon, en kiu nun funkcias konferenca-ripoziga centro. La kulturkronikaj informoj kaj la felietino estas paralele legeblaj kaj aŭdeblaj en la unuopaj rubrikoj de nia paĝo. La elsendo troviĝas krome en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# Koninda Pollando:  Łochów

**Published:** 2019-06-01

**URL:** https://pola-retradio.org/2019/06/koninda-pollando-lochow/

**Categories:** Felietonoj

**Audio:** /wp-content/uploads/2019/06/fel_bp_Koninda-Pollando_-Lochow_0610.mp3, /wp-content/uploads/2019/06/fel_bp_Koninda-Pollando_-Lochow_0610.mp3?_=27

Ĉi-jare Pola E-Asocio kiel lokon de sia landa kongreso, dum kiu oni ankaŭ elektas la novajn asociajn gvidantojn elektis la lokon Łochów [ŭoĥuf], la sidejon de la urbo-vilaĝa komunumo en la regiono troviĝanta norde de Varsovio inter la pola ĉefurbo kaj Bjalistoko. La situanta en la Mazovia Regiono, en la valo de la malspura fluo de Bug-rivero apud la rivero Liwiec ĝi najbaras kun granda arbara komplekso. Łochów estas konata de la mezepoko kaj la unuaj mencioj pri ĝi  devenas el la 14-a jarcento. Komence temis pri princa setlejo Łochowiec rande de arbarego, de kie la regantoj de Mazovia Regiono startis por la ĉasadoj. En 1378 ĝi estis notita kiel vilaĝo de la mazovia princo Simowit la 3-a kaj de li atribuita kiel propietaĵo al iu Wawrzyniec Pieńka. Lime de la 14-a kaj la 15-a jarcentoj la posedanto fariĝis proksima kunlaboranto de laŭvica mazovia princo Janusz la 1-a Maljuna,  Wawrzyniec z Targówek. En la 16-a jarcento li kaj lia familio  transprenis la familian  nomon Łowscy kaj estis la vilaĝposedantoj ĝis la 17-a jarcento. Poste Łochów fariĝis – pro vendoj au familikoneksaj rilatoj la proprietaĵo de aliaj familioj Kuszel, Hryniewcz kaj Zieliński. La vilaĝo en la periodo de la 18-jarcentaj dispartigoj de Pollando subalternis al aŭstraj aŭtoritatoj, sekve ektroviĝis en la Varsovia Princilando kaj fine en Pola Reĝolando (1815). En la mezo de la 19-jarcento la vilaĝposedantoj vendis parton de siaj grundoj por elkonstruo de la Varsovia-Peterburga Fervoja Linio. Tio spronis la evoluon de Łochów, en kiu kreiĝis masonita stacidomo, vasta lokomotivejo, ligna akvoturo certiganta la akvolivron al la komunumaj akvoduktoj kaj akvopumpilo ĉe la rivero Liwiec. Ĉe la stacidomo loĝis multaj familioj priservantaj la stacidomon, lokomotivejon kaj relojn.  Por ili estis konstruita plurfamilia loĝdomo kaj mastrumaj objektoj. Baldaŭ proksime de la stacidomo kreiĝis domoj privataj, ne ligitaj kun la fervoja infrastrukturo. Proksime al la vilaĝo estis funkciigita fabriko de fervojaj reltraboj. En la 80-aj jaroj de la 19-a jarcento la nova posedanto de la loko fariĝis – ĝis la 1919 – Zamoyski-familio. Sekve kiel doto de Izabela Zamoyski  Lochów fariĝis la propraĵo de Kurnatowski-familio.  Dank’ al ili, aparte Eryk Kurnatowski, en 1931 kreiĝis tie ĉevalbredejo, kiu avancis al la unua ĉevalbredejo en la antaŭmilita Pollando. La tieaj ĉevaloj  kvinfoje gajnis la ĉefan varsovian ĉevalkuran premion kaj preskaŭ ĉiujn premiojn tiuepoke ligitajn kun konkretaj ĉevaloj dum la varsoviaj vetkuroj. Tamen la septembra militkampanjo 1939 ĉesigis la ekziston de la ĉevalbredejo. Germanoj konfiskis la ĉevalojn forveturigante ilin al Mariendorf en Brandenburgio. Fine de la 2-a mondmilito ĝi estis transprenita de la Ruĝa Armeo kaj la palaco utiligita kiel milithospitalo. Sekve de ĉio ĉi ĝi estis forte sengradigita. En 1944 la havaĵoj de Łochów estis naciigitaj, sed estis entreprenitaj klopodoj rekonstrui la fervojan infrastrukturon preskaŭ plene detruitan en aŭgusto 1944. La 50-ajn jarojn karakterizan dinamika evoluo unuvice lige kun la postmilita rekonstruo de Varsovio. Łochów el la kamparana loko transformiĝis en la kamparanan-laboristan. Ties loĝantoj ligis la kamplaboron kun laboristaj okupoj en fabrikoj kaj entreprenoj de Varsovio. Fine de la 1968-a jaro la transformiĝanta el la kamparana al la urba loĝloko Łochów ricevis la urbajn rajtojn. Estis elkonstruitaj novaj stratoj, loĝkolonioj, fabrikoj, preĝejo. Komence de la 80-aj jaroj de la pasinta jarcento Łochów ricevis elektran fervojan ligon kun Varsovio. La ĉefa historia objekto de Łochów estas la loka palaco kun la ĉirkaŭa parko. La originala konstruaĵo estis levita en la jaroj 1820-30, poste estis kelfoje plikonstruata.  Postmilite ĝi estis parte forlasita,  troviĝis en ĝi komunumaj loĝejoj. Rekonstruita en la jaroj 2004-2008 ĝi transformiĝis en  modernan hotelon kun konferenca centro kaj centro de la estetika refresiĝo.

El la elsendo 01.06.2019. Legas  Barbara – 6’10”


---

# Verkoj de August Zamoyski en la varsovia Nacia Muzeo

**Published:** 2019-06-01

**URL:** https://pola-retradio.org/2019/06/verkoj-de-august-zamoyski-en-la-varsovia-nacia-muzeo/

**Categories:** Kulturkroniko

**Audio:** /wp-content/uploads/2019/06/kk_pw_Skulptajoj-de-August-Zamoyski-en-Varsovio_0122.mp3, /wp-content/uploads/2019/06/kk_pw_Skulptajoj-de-August-Zamoyski-en-Varsovio_0122.mp3?_=28

Ĝis la 25-a de aŭgusto en la varsovia Nacia Muzeo estas rigardebla kolekto de laboraĵoj de August Zamoyski, unu el la plej gravaj polaj skulptistoj de la 20-a jarcento. Temas pri la revuo de liaj verkoj ekde la plej unuaj, kreiĝintaj en la familia bieno en la orienta Pollando ĝis la lasta, kiu estis projekto de lia tomboŝtono en Francio. La deziro de la skulptisto estis, ke la kolekto ne estu erigita. Tio ebligas spuri la krean vojon de la artisto kaj lian tempestecan biografion pasigitan inter Eŭropo kaj Brazlio, kie li loĝis kaj kreis dum la 2-a mondmilito kaj poste dum lia elmigra estado en Francio. La kolekton formas 93 skulptaĵoj, krom kiuj troviĝas 12 desegnaĵoj kaj skulptoskizoj, krome kelkaj skulptaĵoj de liaj disĉiploj. Aldone eblas konatiĝi kun la laborstablo de la artisto dank’ al pli ol 200 liaj skulptistaj laboriloj.  Post tri monatoj la kolekto estos prezentata en Muzeo de Literaturo en la ekspozicio „August Zamoyski. Pensi per la ŝtono”. Ĝi estos riĉigita per riĉa arkivaĵo de la artisto troviĝanta en ĉi tiu muzeo.

El la elsendo 01.06.2019. Legas Przemek – 1’22”


---

# Ekspozicio de polaj popolaj instrumentoj

**Published:** 2019-06-01

**URL:** https://pola-retradio.org/2019/06/ekspozicio-de-polaj-popolaj-instrumentoj/

**Categories:** Kulturkroniko

**Audio:** /wp-content/uploads/2019/06/kk_mj_Polaj-poopolaj-instrumentoj-ekspoziciataj-en-Vroclavo_0145.mp3, /wp-content/uploads/2019/06/kk_mj_Polaj-poopolaj-instrumentoj-ekspoziciataj-en-Vroclavo_0145.mp3?_=29

Preskaŭ 80 instrumentoj karakterizaj por la pola popola muziko estas rigardeblaj ĝis la 1-a de septembro en la Etnografia Muzeo en Vroclavo. Inter ili estas kordinstrumentoj kiel vilonoj, violonĉeloj, zimbalonoj kaj blovinstrumentoj. En ĉi tiu sekcio troviĝas riĉa kolekto de pola ŝakŝalmoj kaj de paŝtistaj instrumentoj kiel trombitoj, pipoj, flaĝoletoj, fajfiloj. Krome temas pri vasta gamo de perkutinstrumentoj. La ĉeftrunkon de la eksponaĵoj konsisitigas objektoj el la Muzeo de Popolaj Muzikinstrumentoj en la loko Szydłowiec kompletigitaj per instrumentoj troviĝantaj en la vroclava Etnografia Muzeo. Ĉiuj eksponaĵoj estis grupigitaj laŭ unuopaj regionoj, por kiuj ili estas karakterizaj. Neniu el la instrumentoj estas malnova, nome ĉiuj estis faritaj kadre de la Tutlanda Konkurso por Konstruado de Popolinstrumentoj, kiuj okazas en Szydłowiec. La konkurso estas organizta ekde la 80-aj jaroj de la pasinta jarcento. Nunjare ĝi okazis la kvinan fojon. En la antaŭa konkurso el 2016 partoprenis grizaĝaj kreantoj naskiĝintaj antaŭ 1935 kaj junaj entuziasmuloj, kiuj estis memlernantoj aŭ sub la gvido de majstroj malkovris muzikajn tradiciojn de sia regiono. La ekspozicion kompletigas biogramoj kaj fotoj de popolaj kreantoj.

El la elsendo 01.06.2019. Legas Maciek – 1’45”


---

# La 30-jariĝo de la unuaj parte liberaj balotoj en Pollando

**Published:** 2019-06-04

**URL:** https://pola-retradio.org/2019/06/la-30-jarigo-de-la-unuaj-parte-liberaj-balotoj-en-pollando/

**Categories:** Novaĵoj

**Audio:** /wp-content/uploads/2019/06/W_kg_La-30-jarigo-de-la-unuaj-parte-liberj-balotoj-en-Pollando_0108.mp3, /wp-content/uploads/2019/06/W_kg_La-30-jarigo-de-la-unuaj-parte-liberj-balotoj-en-Pollando_0108.mp3?_=30

Antaŭ 30 jaroj, la 4-an de junio 1989 okazis la unua raŭndo de parte liberaj balotoj al la pola Sejmo (deputita ĉambro) kaj plene liberaj balotoj al la Senato. Ili okazis laŭ principoj difinitaj dum la t.n. „Rondtablaj debatoj” kaj signifis venkon de „Solidareco”. La balotoj estis unu el la faktoroj kondukintaj al faligo de komunismo kaj demokrataj transformiĝoj en Pollando kaj en la tuta Centra-Orienta Eŭropo. Inter multaj eventoj ligitaj kun la tiuokazaj solenaĵoj troviĝas specialaa kunsido de la Senato, kiun partoprenis i.a. prezidento Andrzej Duda kaj ĉefministro Morawiecki. Instituto pri la Nacia Memoro pretigis du sciencajn konferencojn. I.a. hodiaŭ en Gdansko komenciĝis dutaga konferenco „La reĝima transformiĝo: genezo, mekanismoj, sekvoj”, kiun partoprenas krom polaj specialistoj ankaŭ esploristoj el Danlando, Germanio, Hungario kaj Slovakio.

El la elsendo 04.06.2019. Legas Krystyna – 1’08”


---

# Rekonstruo de la kabineto

**Published:** 2019-06-04

**URL:** https://pola-retradio.org/2019/06/rekonstruo-de-la-kabineto/

**Categories:** Novaĵoj

**Audio:** /wp-content/uploads/2019/06/W_bp_Rekonstruo-de-la-registaro_0046.mp3, /wp-content/uploads/2019/06/W_bp_Rekonstruo-de-la-registaro_0046.mp3?_=31

Hodiaŭ matene en la Prezidenta Palaco okazis solenaĵo de rekonstruo de la pola kabineto. Tiu paŝo estis necesa, ĉar eĉ 9 ministroj de la nuna kabineto  akiris mandadojn dum la lastaj balotoj al la Eŭropa Parlamento. Antaŭ la nomumo de la novaj vicĉefministro kaj ministroj okazis revoko de la malnovaj politikistoj.La reganta Juro kaj Justeco havos en la Unia Parlamento dudek sep mandatojn, la kreiĝinta por la balotoj el diversaj grupiĝoj Eŭopa Koalicio havos en Bruselo dudek du parlamentantojn, la partio Printempo havos tri.

El la elsendo 04.06.2019. Legas Barbara – 0’46”


---

# Kuriozaj nordamerikaj kunnestantaj birdoj

**Published:** 2019-06-04

**URL:** https://pola-retradio.org/2019/06/kuriozaj-nordamerikaj-kunnestantaj-birdoj/

**Categories:** Sciencaj informoj

**Audio:** /wp-content/uploads/2019/06/sc_mj_Kuriozaj-nordamerikaj-kunnestantaj-birdoj_0202.mp3, /wp-content/uploads/2019/06/sc_mj_Kuriozaj-nordamerikaj-kunnestantaj-birdoj_0202.mp3?_=32

Iuj birdoj de la specio Melanerpes formicivorus el la pegofamilio metas ovojn en unu neston kaj kreskigas birdidojn komune kun unu aŭ pli da maskloj. Tio okazas plej ofte kiam la populacio estas eksterordinare multnombra. Temas pri birdoj el la Norda Ameriko karakteriziĝantaj per la plej komplika generosistemo inter ĉiuj birdoj de la mondo. En ĉirkaŭ 20 procentoj de la grupoj eĉ tri parencaj femaloj povas meti ovojn en unu neston kaj poste kreskigas idojn helpe de unu aŭ pli da parencaj maskloj. Nur kvin aliaj birdospecioj flegas similajn kutimojn. La klarigon de ĉi tiu konduto donis sciencistoj el Old Dominion University kaj Cornell Lab of Ornithology analizintaj donitaĵojn kolektitajn dum 35 jaroj en la naturrezervejo ĉe la centra marbordo de Kalifornio. Ili pruvis, ke tiu konduto pli oftis kiam la populacio de Melanerpes formicivorus kreskis, ĉiuj nestolokoj estis okupitaj kaj akiro de la propra nesto fare de femaloj malmulte verŝajna. Kvankam kundividado de nesto signifas malpli da idoj ol en la kazo kiam ĉiu femalo disponas pri la propra, sed tio estas racia elekto. Pro la kunnestado kun siaj patrinoj aŭ fratinoj la femaloj ja povas entute elkovigi siajn proprajn idojn. La kundividado de nestoj karakterizas grupojn, en kiuj estas almenaŭ duoble pli da generopretaj maskloj. Tio grandigas  optimuman kvanton da birdoj protektantaj kaj nombron da birdidoj, kiuj estas kreskigitaj. Pro tio la komunan kunnestadon eblas trakti kiel altgrade evoluintan formon de sociaj kondutoj inter ĉi tiuj birdoj.

El la elsendo 04.06.2019. Legas Maciek – 2’02”

Kuriozaj nordamerikaj kunnestantaj birdoj_02’02”


---

# Ornitologia projekto dediĉita al mevoj kaj ŝternoj

**Published:** 2019-06-04

**URL:** https://pola-retradio.org/2019/06/ornitologia-projekto-dedicita-al-mevoj-kaj-sternoj/

**Categories:** Sciencaj informoj

**Audio:** /wp-content/uploads/2019/06/sc_mj_Du-polaj-birdprotektaj-projektoj_0126.mp3, /wp-content/uploads/2019/06/sc_mj_Du-polaj-birdprotektaj-projektoj_0126.mp3?_=33

En du vojevodioj de la nordorienta Pollando komenciĝas la 4-jara ornitologia projekto dediĉita al la protekto de la kovejoj kaj setlejoj de mevoj kaj ŝternoj. Ĝi estas plurelementa kaj krom la esplora parto ĝi celas plibonigi la vivkondiĉojn de ambaŭ birdospecioj. Tiucele oni instalos por ili du novajn artefaritajn insulojn, kies bordoj estos firmigitaj per ŝtonoj por elimini altkreskajn herbojn. Ili baras la instaladon de nestoj. Kadre de la projekto oni  falĉados altkreskajn plantojn kaj arbustojn sur la naturaj insuloj kaj krome oni planas plukonstrui la jam ekzistantajn du artefaritajn insulojn. En ĉiuj ĉi lokoj siatempe kaj mevoj kaj ŝternoj jam nestis, do oni esperas, ke post la plibonigo de la vivkondiĉoj la birdoj tien revenos. Kadre de la projekto ornitologoj esploros ankaŭ kutimojn kaj konduton de ambaŭ birdospecioj. Unuavice ili volas ekscii kiom for de la nestolokoj la birdoj sin nutras, kiom ofte ili forflugas por sin  nutri, kio estas ilia nutraĵo. La akirotajn konojn ornitologoj prilaboros ne sole en siaj laborejoj, sed dividados ilin dum amasaj eventoj, kiel familiaj festenoj.

El la elsendo 04.06.2019. Legas Maciek – 1’26”

sc_mj_Du polaj birdprotektaj projektoj_01’26”


---

# La datreveno de la abolo de la registaro de Jan Olszewski

**Published:** 2019-06-04

**URL:** https://pola-retradio.org/2019/06/la-datreveno-de-la-abolo-de-la-registaro-de-jan-olszewski/

**Categories:** Novaĵoj

**Audio:** /wp-content/uploads/2019/06/W_bp_La-27-a-datreveno-de-la-faligo-de-Olszewski-kabineto_0138.mp3, /wp-content/uploads/2019/06/W_bp_La-27-a-datreveno-de-la-faligo-de-Olszewski-kabineto_0138.mp3?_=34

Hodiaŭ pasas la 27-a datreveno de la abolo de la unua postmilite nekomunista registaro, formiĝinta sekve de plene liberaj balotoj en aŭtuno 1991, kiun gvidis ĉefministro Jan Olszewski. La faligo okazis nokte inter la 4-a kaj la 5-a de junio 1992. Ĝia ĉefa kaŭzo estis afero de senkomunismigo de la publika vivo kaj dividoj en la solidareca tendaro. La 4-an de junio 1992 la ministerio por internaj aferoj publikigis liston de  64 deputitoj, senatanoj kaj membroj de la registaro, kiuj kunlaboris kun la komunista sekurecservo. Inter ili estis prezidento Lech Wałęsa. Reage en la Sejmo komenciĝis tuj hastaj konsultoj de prezidento Wałęsa kun gvidantoj de kontraŭregistaraj postsolidarecaj grupiĝoj. La kreiĝinta koalicio, en kiun eniris ankaŭ Pola Kampanara Partio kaj kiu ricevis subtenon de Alianco de Demkrata Maldekstrularo sukcesis voĉdoni la malfidesprimon. La senkomunismigo estis ĉesigita por pli ol 20 jaroj. Hodiaŭ antaŭ la kancelario de la ĉefministro estis metita fondoŝtono por la omaĝa monumento honore al Jan Olszewski.

El la elsendo 04.06.2019. Legas Barbara – 1’38”


---

# E_elsendo el la 04.06.2019

**Published:** 2019-06-04

**URL:** https://pola-retradio.org/2019/06/e_elsendo-el-la-04-06-2019/

**Categories:** Elsendoj

**Audio:** /wp-content/uploads/2019/06/RetRadio_04.06.2019-_mardo_859.mp3

Podkasto: Ludu en nova fenestro | Elŝutu

La 859-a E_elsendo el la 04.06.2019 ĉe www.pola-retradio.org

Hodiaŭ en nia programo ni invitas por renkontiĝo kun nia kolego, d-ro Maciej Jaskot, kiu rakontas pri konferenco, kiun antaŭnelonge li partoprenis en Bulgario kaj kunrealigata kun bulgaraj sciencistoj Frazeologia Leksikono. Komencaj aktualaĵoj koncernas eventojn en Pollando – la rekonstruon de kabineto, lige kun tio, ke kelkaj ministroj akiris mandatojn dum la lastaj balotoj al la Eŭropa Parlamento; ni memorigas du datrevenojn – la 30-jariĝon de la unuaj parte liberaj balotoj en Pollando, kiuj kondukis al demokratiaj transformiĝoj; la 27-jariĝon de la faligo de la kabineto de ĉefministro Jan Olszewski, kio haltigis la senkomunismigan procezon je 23 jaroj. La sciencbultenaj informoj rilatas al la pola birdprotekta programo kaj al kuriozaj nordamerikaj birdoj, kiuj kunkovas birdidojn. Muzike akompanas nin la ensemblo Es-To per la kanzono „Revenu” kaj Oliver Tzaut per la kanzono „Ĉu malĝoja” el la vinila disko „Karnavaleto”.La akompananta nian programinformon interreta foto rilatas al la pola plurjara birdprotekta programo. La aktualaĵoj, sciencbultenaj informoj estas paralele legeblaj kaj aŭdeblaj en la unuopaj rubrikoj de nia paĝo. La elsendo troviĝas krome en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# Interparolo kun Clay Magalhães pri la Universalaj Kongresoj de 2020 kaj 2019

**Published:** 2019-06-07

**URL:** https://pola-retradio.org/2019/06/interparolo-kun-clay-magalhaes-pri-la-universalaj-kongresoj-de-2020-kaj-2019/

**Categories:** Antaŭ la mikrofono

**Audio:** /wp-content/uploads/2019/06/rozm_bp_Kun-Clay-Magalhes-post-laborvizitoj-en-Montrealo-kaj-Lahtio_1353.mp3, /wp-content/uploads/2019/06/rozm_bp_Kun-Clay-Magalhes-post-laborvizitoj-en-Montrealo-kaj-Lahtio_1353.mp3?_=35

Post la majaj laborvizitoj en Montrealo kaj Lahtio antaŭ nia mikrofono gastas Konstanta kongresa Sekretario Clay Magalhães. Ni ekscias pri laboroj rilate la Universalan Kongreson 2020 kaj informiĝas pri sciindaĵoj lige kun la 104-a en Lahtio kaj aparte, kiel de Helsinki atingi la kongresurbon. El la elsendo 07.06.2019 – 13’53”


---

# E_elsendo el la 07.06.2019

**Published:** 2019-06-07

**URL:** https://pola-retradio.org/2019/06/e_elsendo-el-la-07-06-2019/

**Categories:** Elsendoj

**Audio:** /wp-content/uploads/2019/06/RetRadio_07.06.2019_vendredo_860.mp3

Podkasto: Ludu en nova fenestro | Elŝutu

La 860-a E_elsendo el la 07.06.2019 ĉe www.pola-retradio.org

Post la majaj laborvizitoj en Montrealo kaj Lahtio antaŭ nia mikrofono gastas Konstanta Kongresa Sekretario, Clay Magalhães. Ni ekscias pri laboroj rilate la Universalan Kongreson 2020 kaj informiĝas pri sciindaĵoj lige kun la 104-a en Lahtio kaj aparte, kiel de Helsinki atingi la kongresurbon. Komencaj kulturkronikaj informoj koncernas apartan ekspozicion de nuntempa arto en Japanio, lige kun la 100-jariĝo de la polaj-diplomatiaj rilatoj; inter pluraj muzikaj eventoj en Varsovio apartan lokon havas Mozart-Festivalo, pri kiu ni informas sekve. La E-komunumaj informoj ligiĝas kun la elekto de la nova estraro de la Pola E-Asocio kaj interesa hispana eldonaĵo „Donkiĥoto Poliglota”, en kiu estas loko ankaŭ por Esperanto (http://bidicam.castillalamancha.es/bibdigital/bidicam/es/catalogo_imagenes/grupo.cmd?path=1544204&interno=S&presentacion=pagina&posicion=208). La akompananta nian programinformon interreta foto prezentas la frontpaĝon de „Donkiĥoto Poliglota”. La kulturkronikaj informoj estas paralele legeblaj kaj aŭdeblaj en la koncerna rubriko de nia paĝo. Aparte aŭdiĝas interparolo kun KKS, Clay Magalhães. La elsendo troviĝas krome en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# Ekspozicio omaĝe al 100-jariĝo de la diplomatiaj rilatoj

**Published:** 2019-06-07

**URL:** https://pola-retradio.org/2019/06/ekspozicio-omage-al-100-jarigo-de-la-diplomatiaj-rilatoj/

**Categories:** Kulturkroniko

**Audio:** /wp-content/uploads/2019/06/kk_pw_Polaj-japanaj-diplomatiaj-rilatoj-ekspozicio-en-Kioto_0127.mp3, /wp-content/uploads/2019/06/kk_pw_Polaj-japanaj-diplomatiaj-rilatoj-ekspozicio-en-Kioto_0127.mp3?_=36

En 2019 pasas la 100-jariĝo de la diplomatiaj rilatoj inter Pollando kaj Japanio. Lige kun ĝi Instituto de Adam Mickiewicz preparis vicon da kultureventoj en Pollando kaj Japanio.  I.a. en la Kastelo Nijo en Kioto – troviĝanta en Unesko-listo – estis inaŭgurita la plej granda en la historio pola-japana ekspozicio de la nuntempa arto „Celebration”. La ekspozicio prezentas laboraĵojn de 21 artistoj kaj artgrupoj el Pollando kaj Japanio aplikantaj diversajn artrimedojn – performans (artrealigo), video, pentroarto, skulptarto. Verkojn de polaj kaj japanaj artistoj eblas rigardi krome en Kyoto Art Centre, ROHM Theatre i Kyoto Terminal. La ekspozicion povos rigardi ankaŭ pola publiko en Poznano kaj Szczecin. Al “Celebration” akompanas aliaj eventoj kiel renkontiĝoj kun artistoj kaj prelegoj, revuo de la animitaj filmoj aŭtoritaj de studentoj el polaj kaj japanaj artlernejoj, koncertoj de Nao Nishihara kaj Paweł Romańczuk, artrealigaĵoj de Robert Kuśmirowski, Yuske Taninaki, Hyslom-grupo, koncerto de Hubert Kostkiewicz kaj de la ensemblo Kukangendai. En la programo entute partoprenas 40 artistoj.

El la elsendo 07.06.2019. Legas Przemek – 1’27”


---

# La 29-a Mozart –Festivalo en Varsovio

**Published:** 2019-06-07

**URL:** https://pola-retradio.org/2019/06/la-29-a-mozart-festivalo-en-varsovio/

**Categories:** Kulturkroniko

**Audio:** /wp-content/uploads/2019/06/kk_pw_La-29-a-Mozart-festivalo-en-Varsovio_0140.mp3, /wp-content/uploads/2019/06/kk_pw_La-29-a-Mozart-festivalo-en-Varsovio_0140.mp3?_=37

Per la solena koncerto en la varsovia Pola Teatro, la plej proksiman dimanĉon,  komenciĝos la jam 29-a eldono de Mozart-Festivalo. La varsovia Ĉambra Orkestro pretigis en 2019 pli ol 40 artajn eventojn por la ŝatantoj de opero, oratoriaj, simfoniaj kaj ĉambraj  koncertoj. En la programo troviĝas ankaŭ spektakloj por infanoj. Spektakloj kaj koncertoj formas nur parton de festivalaj eventoj. Oni planis i.a. la ciklon Café Mozart, kadre de kiu la muzikon de Mozart eblos ĝui en apudsceneja salonego trinkante kafon, funkcios la Mozarta five o’clock en la varsovia Teatro Scena, en kiu  la publiko aŭdos la muzikon de Mozart trinkante teon. Por plej junaj muzikŝatantoj estis planitaj matenaj eventoj „Mozart por bona tago, alivorte muzikaj petolaĵoj”, dum kiuj infanoj lernos gustumi la muzikon de elstara salcburga komponisto. La koncertoj okazas en kelkaj varsoviaj lokoj. En la sidejo de Varsovia Ĉambra Orkestro, Reĝa Kastelo, en varsoviaj preĝejoj, en Wilanów-palaco. Preskaŭ unumonatan festivalon inaŭguros kaj fermos grandaj operkoncertoj. Unuopaj verkoj estos prezentitaj kiel bukedo de arioj en la plenumo de muzikgrupoj kaj korusoj. Krom elstaraj solartistoj, kantensemblo de la Varsovia Ĉambra Orkestro tradicie la festivalon partoprenos ensemblo de Malnovaj Instrumentoj MUSICAE ANTIQUAE COLLEGIUM VARSOVIENSE.

El la elsendo 07.06.2019. Legas Przemek – 1’40”


---

# Informoj koditaj en radioondoj

**Published:** 2019-06-12

**URL:** https://pola-retradio.org/2019/06/informoj-koditaj-en-radioondoj/

**Categories:** Sciencaj informoj

**Audio:** /wp-content/uploads/2019/06/sc_bp_Pri-kio-informas-la-radioondoj_0332.mp3, /wp-content/uploads/2019/06/sc_bp_Pri-kio-informas-la-radioondoj_0332.mp3?_=39

Neniun necesas aparte konvinki, ke ni vivas ĉirkaŭitaj de radioondoj. Sed ĉu ĉiuj konscias, kion eblas dedukti el ili ? Tamen dank’ al ili eblas ekscii, kiel funkcias fulmtondroj, kio okazas sur la Suno aŭ en pulsaroj. Laŭ tiu ĉi vidpunkto la radioondojn analizas la eŭropa reto LOFAR, kies tri stacioj troviĝas en Pollando. Aparte malnovaj radioaŭskultantoj memoras, kiam serĉante celitan radiostacion pasante tra frekvencoj, kiujn uzis neniu stacio, aŭdiĝis karakteriza brueto. Tio estis iom ĝena, sed ĉiu elektromagneta ondo formanta tiun susuradon  ja havas sian fonton. Iuj radioondoj estas emisiataj de radioriceviloj, la aliaj devenas el la Suno, pulsaroj, fukmotondroj. Ekzistas krome radioondoj, enhavantaj informojn pri la „kosma vetero” aŭ deventantaj el la fora pasinteco de la Universo. Sciencistoj kapabas el tiu radioonda bruo elkapti tiujn, kiuj ilin interesas. En granda eŭropa interferometro LOFAR, oni observas la radioondojn de 10 ĝis 240 Mhz (megahercoj). La projekto, kiun partoprenas ankaŭ poloj, uzas reton de kelkdek stacioj konstruitaj el pli ol 100 mil negrandaj kaj simplaj en sia konstruo dupolusaj antenoj dislokitaj tra la tuta Eŭropo. En la konsiston de Internacia LOFAR Teleskopo (ILT) eniras 51 stacioj: 38 en Nederlando, 6 en Germanio, 3 en Pollando, por unu el Britio, Francio, Irlando kaj Svedio. En la nuna jaro aldoniĝas stacio en Latvio kaj en 2022 stacion havos Italio.  Ekde 2015 en Pollando ekzistas tri stacioj de LOFAR – en Bałdy apud Olsztyn, kiun priservas la Varmia-Mazuria Universitato, en Borówiec apud Poznano kiun priservas la Centro de Kosmaj Esploroj de la Pola Sciencakademio en Varsovio kaj en Łazy apud Krakovo pri kiu respondecas la Jagelona Universitato. La radioastronomoj jam planas modernigon de la eŭropa stacio ĝis la versio LOFAR2.0, kio okazos en la jaroj 2022-24. Dank’ al tio la eŭropa LOFAR restos la plej forta en la mondo plurbaza radia inferferometro de malaltaj frakventecoj almenaŭ ĝis la jaroj 2030-35. Ĝia grava elemento estos realtempa monitorado de la „kosma vetero”.  Tio jam estas realigata de la landoj partoprentaj la unian projekton LOFAR4SW. Pollando estas en ĝi reprezentata de la varsovia Centro de Kosmaj Esploroj de la Pola Sciencakademio.

El la elsendo 12.06.2019. Legas Barbara – 3’32”

Pri kio informas la radioondoj_03’32”


---

# Polaj programistoj inter la plej bonaj

**Published:** 2019-06-12

**URL:** https://pola-retradio.org/2019/06/polaj-programistoj-inter-la-plej-bonaj/

**Categories:** Novaĵoj

**Audio:** /wp-content/uploads/2019/06/w_mj_Polaj-programistoj-avanas_0105.mp3, /wp-content/uploads/2019/06/w_mj_Polaj-programistoj-avanas_0105.mp3?_=38

En la rangolisto HackerRank pritaksanta la kvaliton de specialistoj pri Informa Teknologio IT, en kiu  partoprenis 300 mil programistoj el la tuta mondo poloj okupis la trian lokon. Pli bonaj estis ĉinoj kaj rusoj. Malantaŭ poloj lokiĝis japanoj (la 6-a loko), germanoj (la 14-a), koreanoj (la 22-a), usonanoj (la 28-a) kaj britoj (la 29-a loko). En prilaborado de algoritmoj poloj lokiĝis tuj post rusoj ĉe la dua loko. Laŭ direktoro de la Pola Ekonomika Instituto Pollando fieras pri grandega personala potencialo, dank’ al kiu ni povas tre aktive partopreni la kreadon de la artefarita inteligenteco. Se tiu potencialo estos konforme utiligita tiam de informadiko kiel sciencbranĉo eblos transiri al vera industrio 4.0, inkluzive de la kreado de necesa komponaĵo por konstrui aŭtonomiajn veturilojn.

El la elsendo 12.06.2019. Legas Maciek – 1’05”


---

# Prezidento Andrezj Duda en Usono

**Published:** 2019-06-12

**URL:** https://pola-retradio.org/2019/06/prezidento-andrezj-duda-en-usono/

**Categories:** Novaĵoj

**Audio:** /wp-content/uploads/2019/06/w_msz_Pola-prezidenta-paro-en-Usono_0153.mp3, /wp-content/uploads/2019/06/w_msz_Pola-prezidenta-paro-en-Usono_0153.mp3?_=40

Merkrede, la 12-an de junio komeniĝis kelktaga oficiala vizito de la pola prezidento Andrzej Duda kun la edzino en Usono. Dum la lunda gazetara konferenco la estro de la prezidenta kabineto Krzysztof Szczerski informis, ke la vizito de la prezidenta paro havas tri aspektojn – politikan, energetikan kaj rilatan al novaj teknologioj kaj ekonomia kunlaboro. La polan prezidenton akmpanas vasta delegacio, en kies konsisiton eniras i.a. ministro por la eksterlandaj aferoj kaj defendministro. Post la finiĝo de la oficiala vizito en Blanka Domo  la 13-an de junio komenciĝos labora vizito de la prezidenta paro en Usono daŭronta ĝis la 17-a de junio. Estas planitaj i.a. renkontiĝo kun usona ministro pri energio, vizito en la onkologia centro de Teksasa Universitato, kun reprezentantoj de Silicia Valo. En Nevado la pola prezidento inaŭguros Polan Semajnon de Merkatiko kaj Novumoj, kaj en Menlo Park la Polan-Usonan Forumon de Novaj Teknologioj. En Houston kaj Kalifornio okazos renkontiĝoj kun la reprezentantoj de Pola Kolonio. La pola prezidenta paro vizitos ankaŭ la sidejon de Google, dum kiu okazos ankaŭ renkontiĝo kun polaj inĝenieroj laborantaj por ĉi tiu firmao.

El la elsendo 12.06.2019. Legas Milada – 1’53”


---

# E_elsendo el la 12.06.2019

**Published:** 2019-06-12

**URL:** https://pola-retradio.org/2019/06/e_elsendo-el-la-12-06-2019/

**Categories:** Elsendoj

**Audio:** /wp-content/uploads/2019/06/RetRadio_12.06.2019_861_merkredo.mp3

Podkasto: Ludu en nova fenestro | Elŝutu

La 861-a E_elsendo el la 12.06.2019 ĉe www.pola-retradio.org

Jarkomence pasis la 90-a naskiĝdatreveno de unu el la plej konataj polaj esperantistinoj, plurjardeka redaktorino de „Heroldo de Esperanto”. Lige kun tio ni memorigas – ĉerpante el nia arkivo – sondokumentojn el la komenco de la 90-aj jaroj, kiuj proksimigas ĉi tiun elstaran virinon ankaŭ laŭ iom privata aspekto. La komencaj aktualaĵoj rilatas al la vizito de la pola prezidenta paro en Usono kaj al partopreno de Pollando en la projekto pri superkomputilo. La sciencbultena temo koncernas la unian projekton LOFAR, kiu esporas la radioondojn. La aktualaĵoj kaj la sciencbultena temo estas paralele legeblaj kaj aŭdeblaj en la koncerna rubriko de nia paĝo. La programinformon ilustras foto de la Premio de Ada Fighiera-Sikorska, en 2018 atribuita al red. Barbara Pietrzak. La elsendo troviĝas krome en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# La konferenco We Are Museums en Katowice

**Published:** 2019-06-14

**URL:** https://pola-retradio.org/2019/06/la-konferenco-we-are-museums-en-katowice/

**Categories:** Kulturkroniko

**Audio:** /wp-content/uploads/2019/06/kk_bp_mj_Konferenco-de-muzeaj-aktivuloj_0128.mp3, /wp-content/uploads/2019/06/kk_bp_mj_Konferenco-de-muzeaj-aktivuloj_0128.mp3?_=41

Preskaŭ 300 ekspertoj, muzeaj laborantoj el la tuta mondo gastis en la Silezia Muzeo en Katowice dum la konferenco We Are Museums. Tiu ĉi unu el la plej gravaj platformoj de la media spertointerŝanĝo okazis fine de majo. La nunjara konferenco koncentriĝis pri respondeco de muzeoj pro la medioprotektado en ilia ĉiutaga laboro. Oni diskutis pri tio, kiamaniere muzeoj povas fariĝi institucioj konsciaj pri neceso de ekvilibra evoluo kaj kiel aktive transpreni la rolon de gvidantoj sur la vojo de intensaj sociaj, ekologiaj kaj ekonomiaj transformiĝoj.La konferencon partoprenis gastoj el Afriko, Azio, Amerikoj, Australio kaj Europo. La Silezia Muzeo en siaj agadoj traktas temojn ligitajn kun la transformado de postindustriaj regionoj, sengradigado de la medio, transformiĝoj de la postindustria socio, situacio de la nuntempa homo kaj la mondo. Baze je ofte doloraj spertoj en la historio de la regiono la muzeo klopodas averti kontraŭ procezoj, kiuj povas havi negativan influon je la komunumo kaj la medio.

El la elsendo 14.06.2019. Legas Barbara kaj Maciek – 1’28”


---

# Ekspozicio pri polaj karmelaninoj en Islando

**Published:** 2019-06-14

**URL:** https://pola-retradio.org/2019/06/ekspozicio-pri-polaj-karmelaninoj-en-islando/

**Categories:** Kulturkroniko

**Audio:** /wp-content/uploads/2019/06/kk_gk_Ekspozicio-pri-polaj-karmelaninoj-en-Islando_0122.mp3, /wp-content/uploads/2019/06/kk_gk_Ekspozicio-pri-polaj-karmelaninoj-en-Islando_0122.mp3?_=42

Komence de junio en Islando estis inaŭgurita – en la ĉesto de la islanda prezidento – ekspozicio dediĉita al polaj karmelaninoj. Origne la klostron en 1939 establis monakinoj el Nederlando. Pro manko de vokiĝoj en 1983 venis ĉi tien polinoj. Ilia tempo estas dividita je individua kontempla kaj je komunuma preĝo, ĉiutaga partopreno en la sankta meso, ofte kun loĝantoj de Hapnafjyder, laboro en la malnova klostro kaj ĝardeno. La islanda prezidento esprimis dankemon de la urbo, en kiu ili vivas kaj laboras kaj de Islando pro ilia ĉeeso en la islanda socio kaj riĉigado de la loka kulturo. Du el la polaj monakinoj vivas en Islando ekde la komenco t.e. 35 jarojn. Ili memorigis tre korfavoran akcepton de islandanoj, kiuj ne kaŝis ĝojon, ke en la klostro en Hapnafjyder denove komencas pulsi la vivo, aŭdiĝas la sono de sonoriloj, daŭras preĝo. Aktuale en la klostro troviĝas 12 polaj monakinoj.

El la elsendo 14.06.2019. Legas Gabi – 1’22”


---

# Letero de George Sand por la Muzeo de Chopin

**Published:** 2019-06-14

**URL:** https://pola-retradio.org/2019/06/letero-de-george-sand-por-la-muzeo-de-chopin/

**Categories:** Kulturkroniko

**Audio:** /wp-content/uploads/2019/06/kk_gk_Nova-manuskripto-ricxigis-la-varsovian-Chhopin-muzeon_0149.mp3, /wp-content/uploads/2019/06/kk_gk_Nova-manuskripto-ricxigis-la-varsovian-Chhopin-muzeon_0149.mp3?_=43

Marek Keller, artkolektanto kaj artaĵkomercisto donacis al la varsovia Muzeo de Frederiko Chopin leteron de Georg Sand. Ĝis la plej proksima dimanĉo ĝi estas ekspoziciata kaj rigardebla en la muzeo. La letero devenas el tre interesa vivperiodo de Chopin, el la periodo de la fama vojaĝo al Majorko. Ĝi komenciĝis en la etoso de eŭforio kaj fasciniĝo pri la meditereanea kulturo, en varma momento de amrilato inter George Sand kaj Fredriko Chopin kaj finiĝis preskaŭ tragike lime de la vivo kaj morto de la suferanta pulmomalsanon komponisto. Georg Sand en la okpaĝa letero el 26-a de februaro 1839 al amiko advokato Francois Rolliant [fransŭa rolina] detale priskribas la estadon sur la hispana insulo, la malsanon de la filo, la malbonan sanstaton de Chopin ĉe kiu la tieaj kuracistoj konstatis tuberkulozon. Ŝi mencias ankaŭ komponaĵojn, pri kiuj laboris tiam Chopin. La letero havas signifan literaturan kaj faktografian valoron kaj riĉigos la laŭvicajn volumojn de Leteroj de Chopin. Gravas ne sole leteroj de Chopin mem aŭ leteroj al li adresitaj, sed ankaŭ leteroj de personoj el la proksima al la komponisto medio direktitaj al aliaj adresitoj. La kunlaboro de la Muzeo de Frederiko Chopin kaj Marek Keller datiĝas ekde 1999. Dank’ al ĝi la muzea kolekto riĉiĝis je pli ol 60 objektoj, inkluzive de dek kelkaj leteroj.

El la elsendo 14.06.2019. Legas Gabi – 1’49”


---

# E_elsendo el la 14.06.2019

**Published:** 2019-06-14

**URL:** https://pola-retradio.org/2019/06/e_elsendo-el-la-14-06-2019/

**Categories:** Elsendoj

**Audio:** /wp-content/uploads/2019/06/RetRadio_14.06.2019_vendredo_862.mp3

Podkasto: Ludu en nova fenestro | Elŝutu

La 862-a E_elsendo el la 14.06.2019 ĉe www.pola-retradio.org

En niaj komencaj kulturkronikaj aktualaĵoj ni informas pri nova donaco, kiun ricevis la varsovia Chopin-muzeo. Temas pri letero de George Sand el Majorko priskribanta la komunan viziton tie kun Chopin; We are Museums estas konferenco, antaŭnelonge okazinta en Katowice pri kio ni informas sekve. Fine ni notas la ekspozicion en Islando, antaŭnelonge malfermitan kaj dediĉitan al polaj monaĥinoj karmelaninoj en ĉi tiu lando. En la E-komunuma segmento ni informas pri la junia E-renkontiĝo en la brazila Lorena kaj pri la komenciĝanta komuna kongreso de usonaj kaj kanadaj esperantistoj en Bostono. En la fino de la programo ni invitas por la leterkesta renkontiĝo. La kulturkronikaj informoj estas paralele legeblaj kaj aŭdeblaj en la koncerna rubriko de nia paĝo. Muzike ornamis la programon la hispana kanzono „Tri folioj panjo” prilaborita de Muzikumejo aŭdiĝanta en jutubo: https://www.youtube.com/watch?v=z825-_pFSls . Kaj “La Ĉuvaŝa arto” el la KD de Vinilkosmo „JoMo Slavumas”. La programinformon ilustras la interreta foto kun manuskripto de letero de George Sand, kiu riĉigis la kolekton de Chopin-muzeo en Varsovio. La elsendo troviĝas krome en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# Gdansko la plej granda kontenera haveno ĉe Baltiko

**Published:** 2019-06-19

**URL:** https://pola-retradio.org/2019/06/gdansko-la-plej-granda-kontenera-haveno-ce-baltiko/

**Categories:** Novaĵoj

**Audio:** /wp-content/uploads/2019/06/w_mj_bp_Gdansko-la-plej-granda-balta-kontenera-haveno_0120.mp3, /wp-content/uploads/2019/06/w_mj_bp_Gdansko-la-plej-granda-balta-kontenera-haveno_0120.mp3?_=44

Shanghai Maritime University publikigis liston de 15 plej grandaj konteneraj havenoj en Eŭropo. Inter ili troviĝas la pola Gdansko. Iliaj rezultoj estas je 5,5 procentoj pli bonaj kompare al la antaŭa jaro. La plej grandaj maraj havenoj restas Roterdamo, Antverpeno kaj Hamburgo, kies transkargoj egalis al 44,5 procentoj de ĉiuj 15 havenoj. La gdanska haveno okupis en la listo la lokon de la portugala Sines. Samtempe ĝi notis la plej signifan kreson de transkargoj rilate al 2017, egalan al 23,3 procentoj. La antaŭan jaron, t.e. en 2016 tiu transkargokresko estis eĉ pli granda kaj egalis al 47, 4 procentoj. En januaro 2019 en la Gdanska Haveno la kresko de transkargoj altiĝis je 9,7 procentoj rilate al la sama periodo de 2018. Ĝi estas la unua haveno ĉe Baltiko, se temas pri la transkargitaj varoj, sed se temas nur pri la transkargado de konteneruloj Gdansko ĉe la Balta Maro avanas.

El la elsendo 19.06.2019. Legas Maciek kaj Barbara- 1’20”


---

# Polaj junuloj studante gvidas sin per interesiĝoj

**Published:** 2019-06-19

**URL:** https://pola-retradio.org/2019/06/polaj-junuloj-studante-gvidas-sin-per-interesigoj/

**Categories:** Novaĵoj

**Audio:** /wp-content/uploads/2019/06/w_mj_bp_Polaj-junuloj-studante-gvidas-sin-per-interesigoj_0132.mp3, /wp-content/uploads/2019/06/w_mj_bp_Polaj-junuloj-studante-gvidas-sin-per-interesigoj_0132.mp3?_=45

Plimulto de junuloj elektas studojn konforme al siaj interesiĝoj kaj la perspektivo de atrakcia laboro post la studoj okupas la sekvan lokon. Pli ol la duono de la enketitaj studentoj kontentiĝus per la unua salajro en la alteco de tri mil zlotoj (ne plenaj 700 eŭroj) kaj multe pli grava por ili estas la dungoformo. Preskaŭ 90 procentoj de la respondintoj en la esplorado de la Supera Banka Lernejo en Varsovio elmontras, ke tiu faktoro decidos pri elekto de labodonanto. Favore al realigado de siaj studinteresiĝoj deklaris sin studentoj de humanismaj kaj artaj, sociaj kaj pedagogiaj studobjektoj. Por studentoj de teknikaj, juraj kaj ekonomikaj fakultatoj  pli gravas profesiaj perspektivoj. Inter la aliaj kriterioj prenataj en konsideron fare de junuloj troviĝas la prestiĝo de la altlernejo, opinioj de la gepatroj aŭ konatoj. Inter la malplej gravaj kriterioj estis menciitaj familiaj tradicioj kaj modo. Laŭ la enketintoj inter la nuna kaj antaŭaj studentaj generacioj rimarkeblas kelkaj principaj diferencoj. I.a. antaŭe pli multe gravis modo je iu studdirekto, nun junuloj serĉas evoluŝanĉojn en fakultatoj, pri kiuj ili vere interesiĝas kaj kelkfoje jam kompetentas.

El la elsendo 19.06.2019. Legas Maciek kaj Barbara- 1’32”


---

# La pola altlerneja rangolisto Perspektywy 2019

**Published:** 2019-06-19

**URL:** https://pola-retradio.org/2019/06/la-pola-altlerneja-rangolisto-perspektywy-2019/

**Categories:** Novaĵoj

**Audio:** /wp-content/uploads/2019/06/w_mj_bp_La-pola-altlerneja-rangolisto-Perspektywy-2019_0101.mp3, /wp-content/uploads/2019/06/w_mj_bp_La-pola-altlerneja-rangolisto-Perspektywy-2019_0101.mp3?_=46

Laŭ la rangolisto de la superaj lernejoj de la Edukfondaĵo Perspektywy 2019 la Varsovia Universitato okupis la unuan lokon, la duan Jagelona Universitato kaj la trian la Varsovia politekniko. Inter nepublikaj altlernejoj la 20-an fojon gajnis Akademio de Leon Koźmiński en Varsovio.  La rangolisto koncernas ĉiujn altlernejojn ekscepte de la artaj, kiuj havas la rajton atribui doktorajn gradojn kaj havas almenaŭ 200 firmlokajn studentojn. Pritaksante unuopajn altlernejojn oni prenis en konsideron tiajn faktorojn, kiel ilia prestiĝo, iliaj diplomitoj sur la labormerkato, novumoj, scienca potencialo, scienca efikeco, edukkondiĉoj kaj nombro de eksterlandaj studentoj.

El la elsendo 19.06.2019. Legas Maciek kaj Barbara- 1’01”


---

# Nova stato de materio

**Published:** 2019-06-19

**URL:** https://pola-retradio.org/2019/06/nova-stato-de-materio/

**Categories:** Sciencaj informoj

**Audio:** /wp-content/uploads/2019/06/sc_bp_Nova-stato-de-materio_0132.mp3, /wp-content/uploads/2019/06/sc_bp_Nova-stato-de-materio_0132.mp3?_=47

Ĝis nun estis asertite, ke atomoj en la fizika materialo aperas en unu el tri statoj – firma, likva aŭ gasa. Tamen nun estis malkovrite, ke iujn elementojn en specifaj kondiĉoj samtempe povas karakteriziĝi per la proprecoj de firma kaj likva statoj. La esploroj de sciencistoj el la univeritato en Edindurgo, kiuj koncernis la kondukton de 20 mil atomoj de kalio en ekstremaj kondiĉoj ebligis fronti la staton de la tiel nomata fandita ĉeno malkaŝintaj ke la kreiĝintaj strukturoj reprezentas novan stabilan materistaton.  Ĝis nun ne estis klare ĉu tiuj eksterordinaraj strukturoj reprezentas apartan staton de materio aŭ ekzistas kiel portempaj etapoj inter diversaj statoj. Laŭ sciencistoj ankaŭ aliaj elementoj kiel natrio aŭ bismuto en konformj kondiĉoj povas  ekzisti en la novmalkovrita stato. La stato de la fandita ĉeno aldoniĝus tiel al aliaj eksterordinaraj statoj de la materio ekskluzive de gaso, likvaĵo kaj firma stato. Apartenas al ili plsmo, kondensoro de Bose-Einstein, superkonduktiveco, superlikvideco, degenereca materio  kaj kvarkgluona plasmo.

El la elsendo 19.06.2019. Legas Barbara – 1’32”

Nova stato de materio_01’32”


---

# E_elsendo el la 19.06.2019

**Published:** 2019-06-19

**URL:** https://pola-retradio.org/2019/06/e_elsendo-el-la-19-06-2019/

**Categories:** Elsendoj

**Audio:** /wp-content/uploads/2019/06/RetRadio_19.06.2019-_863_merkredo.mp3

Podkasto: Ludu en nova fenestro | Elŝutu

La 863-a E_elsendo el la 19.06.2019 ĉe www.pola-retradio.org

En la literatura segmento de nia ĉi-semajna marda E-elsendo ni prezentas la 83-an fragmenton de la romano de Henryk Sienkiewicz „Quo Vadis” en la E-traduko de Lidia Zamnhof. La komencaj aktualaĵoj rilatas al Gdansko kaj ĝia avana loko ĉe Baltiko, kiel kontenera haveno; Al la rangolisto de polaj altlernejoj Perspektywy 2019, en kiu la unuan lokon okupis la Varsovia Universitato; Al polaj junuloj, kiuj elektante studdirekton gvidas sin per interesiĝoj. La sciencbultena temo rilatas al malkovro de edinburgaj sciencistoj pri ekzisto de nova – nekonata ĝis nun – stato de materio. Aktualaĵoj kaj sciencbultena temo estas paralele legeblaj kaj aŭdeblaj en la koncernaj rubrikoj de nia paĝo. Muzike ni memorigas fragmente la kanzonon de Asorti „Kara mia” devenantan el ĝia KD „Lernejaj amikoj”. La programinformon ilustras la interreta foto prezentanta la enirpordon al la Varsovia Universitato ĉe la strato Nowy Świat. La elsendo troviĝas krome en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# E_elsendo el la 21.06.2019

**Published:** 2019-06-21

**URL:** https://pola-retradio.org/2019/06/e_elsendo-el-la-21-06-2019/

**Categories:** Elsendoj

**Audio:** /wp-content/uploads/2019/06/RetRadio_21.06.2019_vendredo_864.mp3

Podkasto: Ludu en nova fenestro | Elŝutu

La 864-a E_elsendo el la 21.06.2019 ĉe www.pola-retradio.org

Hodiaŭ nia felietono pri koninda polo proksimigas la silueton de pola etnografo grave meritiĝinta por la slovena lingvo kaj kulturo, Emil Korytko. Lia 180-a mortodatreveno pasis ĉi-jare. Marĝene de la felietono ni mencias la nomon de alia pola sciencisto, Andrzej Kucharski kies esploroj ebligis konstati, ke slovenoj estas aparta slava nacio. Nia komenca kulturkronika informo rilatas al la itala violonisto kaj direktisto Fabio Biondi honorita dum la 9-a Kongreso „Pollando Granda Projekto” per la medalo „Kuraĝo kaj Fidindeco”. En la ampleksa E-komunuma segmento kun bedaŭro ni notas la forpason de d-ro Josef Kavka, honora membro de UEA, ISAE kaj ĈEA; ni raportas pri laŭvica sukcesa ĉelima renkontiĝo de polaj, ĉeĥaj kaj slovakaj esperantistoj sur la pinto de la monto Czantoria. Ni informas pri intensa E-kurso por universitataj lingvoinstruistoj el diversaj landoj, kiuj partoprenas kadre de Erasmus+ trejnadmobilecon por kunlaborantoj. La kurson organizitan de la Jagelona Universitato gvidos Maria Majerczak. Pri interesaj kursoj de Dennis Keefe en la franca Greziljono antaŭ kaj post la Lahtia UK ni informas fine. Muzike ni memorigas fragmente du E-kantojn – „Homarano” de Alejandro Cosavella kaj „Lernu nun” de JoMo. Ambaŭ devenas el la KD-oj al kiuj kunlaboris Vinilkosmo. Kulturtema informo kaj felietono estas paralele legeblaj kaj aŭdeblaj en la koncernaj rubrikoj de nia paĝo. La programinformon ilustras la interreta foto de la longjara rendevuejo de polaj, ĉeĥaj kaj slovakaj esperantistoj, Czantoria. La elsendo troviĝas krome en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# Koninda polo: Emil Korytko

**Published:** 2019-06-21

**URL:** https://pola-retradio.org/2019/06/koninda-polo-emil-korytko/

**Categories:** Felietonoj

**Audio:** /wp-content/uploads/2019/06/fel_bp_Koninda-polo_Emil-Korytko_0614.mp3, /wp-content/uploads/2019/06/fel_bp_Koninda-polo_Emil-Korytko_0614.mp3?_=48

Komence de junio lige kun la Pintrenkonto de la Trimara Iniciato en Ljubljano (internacia ekonomia-politika iniciato de 12 uniaj landoj situantaj ĉe Balltiko, la Nigra Maro kaj Adriatiko) la pola prezidento  inaŭguris en la parlamento de Slovenio ekspozicion dediĉitan al pola etnografo kaj sendependiga aganto, Emil Korytko. Nunjare pasis lia 180 mortodatreveno. Lia figuro estas malmulte konata en Pollando kaj lia nomo malaperis el la literatura vivo post la 2-a mondmilito. Tute alie estas en Slovenio, kie la rolo de la pola esploristo ĝis nun estas forte aprecata kaj jam ekde la elementa lernejo junaj slovenoj lernas pri Emil Korytko kaj studentoj pri slovena filologio konatiĝas kun lia figuro devige. Ni estas konvinktaj, ke lia figuro meritas konigon al niaj esperantistaj aŭskultantoj, ne nur polaj aŭ slovenaj. Emil Antoni Korytko blazone Jelita (naskiĝinta en Lvovo, 1813 kaj mortinta en Ljubljano, 1839) estis pola etnografo, insurgento kaj sendependiga aganto. Li naskiĝis en la nobela familio, kiel la filo de Józef Stanisław kaj Rudolfina hejme Rubczyńska. Li studis filozofion en Lvovo, partoprenis la kontraŭcaran novembran insurekcion 1831. Baze de denunco li estis en 1837 arestita kaj malgraŭ manko de pruvoj li estis trude ekzilita al Ljubljano. Tre rapide Emil Korytko enkreskis la tiean socian medion, ligis novajn konatecojn. Post la instaliĝo en Slovenio Korytko komencis kolekti la tieajn legendojn kaj kantojn kaj tiel montris al slovenoj, kiom grava estas la nacia konscio kaj popola kulturo. Li agis konforme al la spirito de la slovena nacio en la epoko, en kiu neniu pensis ankoraŭ pri la slovena nacieco. La 23-an de junio 1838 li adresis mesaĝon al slovenoj „Der freuden des Slaventhums in Krain”, per kiu li instigis kolektolaboron pri la slovena popola kulturo. Helpe de slovenaj sciencistoj Korytko aperigis sekve pluvastigitan poste disertacion pri la slovena popola kulturo „Ein Wort über das Volkslied in Krain”. Lia persona folklora kolekto fariĝis ĝermo de la fako pri la popolaj kostumoj en la ljubljana “Rudolphinum”. La plej grava verko de Emil Korytko kiel etnografo estas tamen „Sloveńske pésni krajnskiga naroda” eldonita en kvin volumoj en la jaroj 1839-1844. Dank’ al tiu verko li eniris mondon de la plej elstaraj kreantoj de la slovena kulturo. Korytko ne forgesis pri sia propa lingvo-kultura identeco. Li instruis en Slovenio la polan lingvon, okupiĝis krome pri la popularigado de la polaj kulturo kaj literaturo. I.a. li amikiĝis kun la fama slevena romantika poeto Franc Prešeren, al kiu li proksimigis la figuron de Adam Mickiewicz. Per tio li vekis la  slovenan literaturan movadon de lokaj sciencistoj konvinkinte ilin pri la neceso konservi propran literaturan heredaĵon. Tiam la ĝermo de la nacia movado estis domo, en kiu loĝis la slovena advokato edziginta al polino Blaž Crobath, kun kiu Korytko tenis amikajn rilatojn. En Ljubljano la pola ekzilito eksciis pri la ilira movado. Temis pri la  kultura kaj politika movado floranta en la 30-aj kaj 40-aj jaroj de la 19-a jarcento.  Ĝia celo estis strebi al unuiĝo de la sudaj slavoj senkonsidere al la ŝtataj kaj administraciaj limoj,  ĉefe kroataj, sed ankaŭ slovenaj kaj serbaj agantoj. Korytko fariĝis ĝia pledanto, samtempe li asertis, ke necesas protekti la slovenan lingvon. Post la morto en 1839 kiel unu el la avanaj popularigantoj kaj disvastigantoj de la slovena nacia kulturo Emil Korytko estis sepultita en la tombejo Narje en Ljubljano, inter multaj meritiĝintaj por Slovenio personoj. Marĝene de nia felietono pri Emil Korytko  ni notu, ke la vivinta en la 19-a jarcento pola filologo Andrzej Kucharski kiel la unua deklaris, ke slovenoj estas memstara slava nacio, tiel helpante konstrui ilian nacian identecon. Kiel gvidanto de la katedro de slavaj dialektoj en la Varsovia Universitato li faris 7-jaran esplorviziton en la slavaj landoj. Estante en Slovenio – baze de kolektita lingvistika materialo kaj esplorrezultoj pri la kulturaj, ekonomiaj kaj politikaj rilatoj – li konkludis, ke slovenoj estas aparta slava nacio kaj ne, kiel ĝis tiam asertite, kroataj montaranoj.

El la elsendo 21.06.2019. Legas  Barbara – 6’14”


---

# Fabio Biondi kun la medalo Kuraĝo kaj Fidindeco

**Published:** 2019-06-21

**URL:** https://pola-retradio.org/2019/06/fabio-biondi-kun-la-medalo-kurago-kaj-fidindeco/

**Categories:** Kulturkroniko

**Audio:** /wp-content/uploads/2019/06/kk_mj_Distingo-por-la-itala-direktisto-Fabio-Biondi_0113.mp3, /wp-content/uploads/2019/06/kk_mj_Distingo-por-la-itala-direktisto-Fabio-Biondi_0113.mp3?_=49

La itala violonisto kaj direktisto Fabio Biondi dum la 9-a Kongreso „Pollando Granda Projekto” estis honorita per la medalo „Kuraĝo kaj Fidindeco”. La kvinan fojon ĝi estis atribuita al persono, kiu aktivas favore al bildo de Pollando kaj ĝiaj civitanoj en la mondo. Fabio Biondi estas unu el la plej elstaraj figuroj de la nuntempa muzika mondo. Kun sia orkestro de la malnova muziko Europa Galante li tri fojojn partoprenis la festivalon „Chopin kaj lia Eŭropo” en Varsovio, plenumante la unuan fojon per historiaj instrumentoj operojn „Norma” (2010) kaj i “Capuleti e i Montecchi” de Bellini (2016), Makbeto” de Verdi (2017) kaj „Halka” de Moniuszko en la itala versio. Krome komponaĵojn de Frederiko Chopi, Ignacy Feliks Dobzyński kaj Adam Jarzębski. En januaro nunjare la Nacia Instituto de Frederiko Chopin eldonis la festivalan plenumon de „Halka”. La albumo fariĝis internacia evento akirinte entuziasmajn pritaksojn de muzikkritikistoj. I.a. ĝi estis agnoskita albumo de la monato en Japanio kaj albumo de la semajno en Nederlando.

El la elsendo 21.06.2019. Legas  Maciek – 1’13”


---

# Eŭropaj kaj mondaj emisiantoj de karbona dioksido

**Published:** 2019-06-25

**URL:** https://pola-retradio.org/2019/06/europaj-kaj-mondaj-emisiantoj-de-karbona-dioksido/

**Categories:** Novaĵoj

**Audio:** /wp-content/uploads/2019/06/w_kg_bp_Europaj-kaj-mondaj-rekorduloj-en-la-emisiado-de-karbona-ioksido_0146.mp3, /wp-content/uploads/2019/06/w_kg_bp_Europaj-kaj-mondaj-rekorduloj-en-la-emisiado-de-karbona-ioksido_0146.mp3?_=50

La finaj konkludoj de la antaŭnelonga klimata pintrenkonto, kiuj koncernis atingon de klimata neŭtraleco en la Unio ĝis 2050 estis blokitaj de Pollando, Ĉeĥio, Hungario kaj Estonio. Tio okazis, ĉar laŭ fonto proksima al la pola diplomataro ne eblas allasi la difinadon de novaj klimataj celoj sen necesaj prikalkuloj kaj rimedoj. Dume neniu kapablis prezenti ekonomiajn kalkulojn de la proponata solvo. Plimulto de la landoj volis, ke la unia pintrenkonto devontigu la Eŭropan Komisionon kaj Konsilion de la Eŭropa Unio krei kadron difinontan kiel certigi transformiĝon al la klimata neŭtraleco de la Unio ĝis 2050. Pollandon renkontis kritiko pro kontraŭstaro malgraŭ tio, ke ne ĝi estas la plej granda emisianto de la karbona dioksido en Eŭropo. Avanas Germanio en 22,5 procentoj respondeca pro la emisiado de la karbona dioksido, sekvas Britio respondeca pro 11,3 procentoj de la emisiado. Pollando emisias pli ol duoble malpli ol Germanio. Temas pri 10,3 procentoj.  La plej grandaj emisiantoj de la karbona dioksido en la mondo estas Ĉinio, Usono, Hinda Unio, Rusio, Japanio kaj ĝuste Germanio.

El la elsendo 25.06.2019. Legas Krystyna kaj Barbara – 1’46”


---

# Pola arbo de 2019

**Published:** 2019-06-25

**URL:** https://pola-retradio.org/2019/06/pola-arbo-de-2019/

**Categories:** Novaĵoj

**Audio:** /wp-content/uploads/2019/06/w_bp_mj_Pola-arbo-2019_0145.mp3, /wp-content/uploads/2019/06/w_bp_mj_Pola-arbo-2019_0145.mp3?_=51

Ĝis la fino de junio daŭras la nunjara eldono de la interreta plebiscito ( www.drzeworoku.pl ),  en kiu estos elektita Arbo de la 2019-a jaro organiata de la klubo Gaja. Ĝi kreiĝis meze de la 80-aj kaj 90-aj jaroj en Bielsko-Biała (la suda Pollando) por realigi programojn kaj kampanjojn, profundigantaj komprenon de la homa pozicio en ekosistemo. Unu el la konkursaj celoj estas formi la respektosintenon al la naturo. La alia inspiras serĉi ekzemplojn de interesaj kaj firmaj ligoj inter kulturo kaj historio de loka socio kaj arbo regione plej alte aprecata. La elekto okazos inter 16 kandidatoj. La plej malnova arbo havas 600 jarojn, la plej alta estas 26-metra kaj la perimetro de la plej vasta atingas 9 metrojn. Sed ne tiom beleco, dimensio aŭ aĝo de arbo gravas, kiom ĝia historio kaj ligo kun homoj. Priskribo de ĉiu arbo troviĝas en la retejo de la plebiscito. La venkonta arbo reprezentos Pollandon en la Eŭropa Konkurso Arbo de la Jaro 2020.

El la elsendo 25.06.2019. Legas Maciek – 1’45”


---

# Delfenoj amikiĝas baze de interesiĝoj

**Published:** 2019-06-25

**URL:** https://pola-retradio.org/2019/06/delfenoj-amikigas-baze-de-interesigoj/

**Categories:** Sciencaj informoj

**Audio:** /wp-content/uploads/2019/06/sc_bp_Kunlaboremaj-delfenoj-el-la-Sarka-Golfo_0211.mp3, /wp-content/uploads/2019/06/sc_bp_Kunlaboremaj-delfenoj-el-la-Sarka-Golfo_0211.mp3?_=52

La Ŝarkogolfo ĉe la marbordo de la okcidenta Aŭstralio estas vivejo por la hindpacifika populacio de botelnazaj delfenoj kaj unusola loko, en kiu ĉi tiuj animaloj uzas spongojn kiel laborilojn. Tiu ĉi ellernita tekniko perata inter generacioj helpas al iuj individuoj trovi nutraĵon en pli grandaj profundecoj. Ĝis nun la utiligado de instrumentoj estis bone dokumentita inter la delfenaj femaloj. Dum lastaj esploroj la atenton oni donis al maskloj. En la daŭro de naŭ jaroj (2007-2015) sciencistoj el Bristolo, Zuriĥo kaj Universitato de la Okcienta Aŭstralio analizis grupon de 37 botelnazaj delfenoj, kiuj uzis spongojn kaj 24, kiuj ilin ne uzis. La sciencistoj konsideris ankaŭ donitaĵojn pri delfenoj, genetikajn donitaĵojn kaj fotojn de 124 maskloj. La botelnazaj delfenoj, uzantajs spongojn pasigis pli da tempo por kontaktiĝi kun aliaj maskloj kun similaj kapabloj ol kun la ceteraj. Tiuj rilatoj baziĝis sur la simila tekniko de  akirado de nutraĵo kaj ne estis ligitaj kun  familiaj kontaktoj aŭ aliaj faktoroj. La akirado de nutraĵoj helpe de spongo estas temporaba kaj en signifa grada okazas unuopule, tial longe oni asertis, ke ĝi ne konformis al la bezonoj de maskloj en la golfo, kiuj investis tempon por formi fortajn aliancojn kun aliaj maskloj. La okazigitaj esploroj sugestas, ke same kiel la delfenaj femaloj kaj kiel homoj ankaŭ maskloj de botelnazaj delfenoj formas sociajn rilatojn baze de komunaj interesiĝoj.

El la elsendo 25.06.2019. Legas Barbara – 2’11”

Kunlaboremaj delfenoj el la Sarka Golfo_02’11”


---

# Internacia Tago omaĝanta viktimojn de perforto pro religiaj konsideroj kaj konfesio

**Published:** 2019-06-25

**URL:** https://pola-retradio.org/2019/06/internacia-tago-omaganta-viktimojn-de-perforto-pro-religiaj-konsideroj-kaj-konfesio/

**Categories:** Novaĵoj

**Audio:** /wp-content/uploads/2019/06/w_bp_mj_Internacia-Tago-omage-al-viktimoj-de-konfesia-perforto_0115.mp3, /wp-content/uploads/2019/06/w_bp_mj_Internacia-Tago-omage-al-viktimoj-de-konfesia-perforto_0115.mp3?_=53

La Ĝenerala Asembleo de UNo unuanime proklamis rezolucion baze de kiu la 22-a de aŭgusto estos solenata kiel Internacia Tago omaĝanta viktimojn de perforto pro religio aŭ konfesio. La iniciatinto de la rezolucio estis Pollando. La estro de la pola diplomataro dum la sesio de la Asembleo atentigis pri la kreskanta netoleremo kaj senprecedenca kresko de perfortoagoj rilate al homoj apartenantaj al la religiaj malplimultoj. Li esprimis la opinion, ke la rezolucio krom aspekto memorindiganta grandigos konscion de la internacia socio rilate al la situacio de viktimoj de religiaj persekutoj, instigos al pripensoj kaj intensigo de agadoj favore al plena respektado de konfesiaj malplimultoj, popularigos religian toleremon kaj respekton de diverseco. La laboroj pri la rezolucio komenciĝis fine de 2018. La prilaboron de ĝia teksto kunpartoprenis interregiona grupo de ŝtatoj, en kiu troviĝis Brazilo, Egipto, Irako, Jordanio, Kanado, Niĝerio, Pakistano kaj Usono.

El la elsendo 25.06.2019. Legas Maciek – 1’15”


---

# E_elsendo el la 25.06.2019

**Published:** 2019-06-25

**URL:** https://pola-retradio.org/2019/06/e_elsendo-el-la-25-06-2019/

**Categories:** Elsendoj

**Audio:** /wp-content/uploads/2019/06/RetRadio_25.06.2019_865_mardo.mp3

Podkasto: Ludu en nova fenestro | Elŝutu

La 865-a E_elsendo el la 25.06.2019 ĉe www.pola-retradio.org

El nia arkivo Gabi memorigas sian malovan elsendon pri „Somero en la E-kanzono”, kiun ni kompletigas per unu el pli postaj (2013) prisomeraj kanzonoj. Temas pri „En somero”, kiu devenas el la unua KD de Jonny M. „Regestilo” eldonita de Vinilkosmo. Niaj komencaj aktualaĵoj koncernas novan internacian feston proklamitan de UNo laŭ iniciato de Pollando, kiu omaĝas la viktimojn de religiaj kaj konfesiaj persekutoj; la plej grandajn emisiantojn de la karbona dioksido en Eŭropo kaj la mondo; la plebisciton por la pola Arbo de la Jaro 2019. La sciencbultena temo rilatas al la socia konduto de botelnazaj delfenoj en la Ŝarka Golfo, kiu kreiĝas ankaŭ inter la maskloj, kiuj uzas kiel nutraĵserĉan laborilon spongojn. Muzike ni memorigas krome fragmente la kanzonon „La migranta birdo” de Patric el lia KD „Okcitanio” eldonita de Vinilkosmo. Aktualaĵoj kaj sciencbultena temo estas paralele legeblaj kaj aŭdeblaj en la unuopaj rubrikoj de nia paĝo. La programinformon ilustras la interreta foto de la pasintjara laŭreato de la konkurso Pola Arbo 2018. Temas pri la tiel nomata „genuanta arbo” el la loko Krasnystaw en la orienta Pollando. La elsendo troviĝas krome en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# Ĉirkaŭ kelkaj datrevenoj lige kun „Sinjoro Tadeo”

**Published:** 2019-06-28

**URL:** https://pola-retradio.org/2019/06/cirkau-kelkaj-datrevenoj-lige-kun-sinjoro-tadeo/

**Categories:** Felietonoj

**Audio:** /wp-content/uploads/2019/06/fel_bp_Cirkau-kelkaj-datrevenoj-lige-kun-Sinjoro-Tadeo_0939.mp3, /wp-content/uploads/2019/06/fel_bp_Cirkau-kelkaj-datrevenoj-lige-kun-Sinjoro-Tadeo_0939.mp3?_=54

Ĝuste ĉi-vendrede, la 28-an de junio pasas la 185-a datreveno de la aperigo de la fama pola epopeo „Sinjoro Tadeo” de Adam Mickiewicz. Komence ĝi ne vekis entuziasmon de la publiko kaj nur post ĉirkaŭ 30 jaroj ĝi akiris la statuson de la artverko de la pola literaturo.  Kiel tian konis ĝin jam Antoni Grabowski, dank’ al kiu de 101 jaroj ekzistas la E-versio de ĉi tiu verko. En la „Enciklopedio de Esperanto” el 1933 ĉe la titolo de la poemo ni legas i.a. ke Grabowski, >Elektinte unu el la plej karakterizaj pecoj de la pola literaturo, liveris al ni mirindan ĉefverkon. Traduki ĉi tiun dekmilversan poemon estas titana laboro.< Kio tamen alkondukis al la entrepreno de ĉi tiu „titana laboro”. Eksplikon ni trovas en la artikolo, kiu antaŭ 60 jaroj aperis el sub la plumo de Stanisław Karolczyk en la 6-a numero de „Pola Esprantisto” el 1959. Verŝajne malmultaj estas niaj aŭskultantoj, kiuj povis legi ĉi tiun numeron, verŝajne multe pli estas tiuj, kiuj povis konatiĝi kun ĝi en la libro dediĉita al Antonio Grabowski de Zofia Banet-Fornal. La represo de la artikolo aperis en la dua eldono de ŝia libro. Mi citu ĝin el ĉi tiu fonto por plej verŝajne plejmulto de niaj aŭskultantoj. Ĝi estas titolita „D-ro Zamenhof kaj traduko de „Sinjoro Tadeo”. Sed ni reiru al la enciklopediaj notoj pri Antoni Grabowski, en kiuj Kaloman Kalocsay koncerne lian tradukan arton elstarigas precipe „Sinjoron Tadeon” en formfidela traduko. Li skribas i.a. en kunteksto de ĉi tiu verko, ke „ĉi lasta – do „Sinjoro Tadeo” – estas unu el la plej grandaj fortostreĉoj de la Esperanta traduk-arto, per ĝi Grabowski fariĝis la patro de la Esperanta poezio. – En ĉi tiu libro Grabowski estas kuraĝa evoluiganto de la poezia lingvo Esperanta. Frue li rekonis, ke lingvo, kiu pretendas havi poezion, ne povas esti vortmalriĉa, do li ne timis la enkondukon de novaj vortoj. Lia vorttrovemo estas plej ofte tre feliĉa: el la 209 neologismoj de „Sinjoro Tadeo” pli ol la duono eniris la Plenan Vortaron de SAT, kaj 25 iĝis de tiam oficialaj. – Ankaŭ cetere li estis kuraĝa tornisto de l’ lingvo, kelkaj liaj trovaĵoj (ekz. ĉi anstataŭ ĉi tiu, senpera verbigo de substantivoj, ablativa uzo de e-finaĵaj substantivoj ktp.) iĝis ĝenerale uzataj de la Esperantaj poetoj. Lia rimtrova preteco estas granda, li ofte uzas rimojn spritajn, majstras la versteknikon. (De li devenas la vorto adasismo por la sufiksrimoj). – Oni povus eble diri, ke li estas plie lingvo- kaj versartisto ol poeto, ke li ofte kontentiĝas je la forma solvo, lasante forgliti la pli intiman senton, ke lia lingvomajstreco ofte majstras ankaŭ lin mem kaj pro tio li kelkfoje lacigas – sed eĉ la plej severa kritiko devas eksilenti antaŭ pluraj partoj de „Sinjoro Tadeo” (la Tempesto, la Ĉaso, la Koncerto de Jankiel, la Litva Praarbaro ktp.), kiuj ĉiam apartenos al la plej belaj paĝoj de nia tradukpoezio” – fino de la citaĵo. „Sinjoro Tadeo” daŭre ravas havante firman lokon inter la lernejanaj legaĵoj, fariĝinte la heroo de la unua Tago de la Nacia Legado antaŭ sep jaroj. Jam tiam al la kampanjo aliĝis esperantistoj, kiuj legis en fragmentoj la verkon de Mickiewicz en la E-traduko de Antoni Grabowski tra la mondo. De kvin jaroj „Sinjoro Tadeo” troviĝas en la pola Landa Listo de Unesko-programo „La memoro de la mondo”.

El la elsendo 28.06.2019. Legas  Barbara – 9’39”


---

# La plej valoraj memoraĵoj de Radziwiłł-familio en Nieborów

**Published:** 2019-06-28

**URL:** https://pola-retradio.org/2019/06/la-plej-valoraj-memorajoj-de-radziwill-familio-en-nieborow/

**Categories:** Kulturkroniko

**Audio:** /wp-content/uploads/2019/06/kk_pw_Radziwill-familiaj-memorajoj-en-Nieborow_0203.mp3, /wp-content/uploads/2019/06/kk_pw_Radziwill-familiaj-memorajoj-en-Nieborow_0203.mp3?_=55

La plej valoraj memoraĵoj de Radziwiłł-familio ligitaj kun la apudviena kontraŭturka batalo el 1683 estas rigardeblaj ĝis la mezo de septembro en la palaco de Nieborów en la centra Pollando. I.a. temas pri kulte adorata bildo de Dipatrino, kiun reĝo Johano la 3-a Sobieski traktis kiel simbolon de sia venko. Lian konvinkon pri la Dia protekto dum la batalo firmigis la surskriboj sur la banderoloj tenataj de anĝeloj.  “In hac Imagine Mariae Victor ero Ioannnes” (En ĉi tiu bildo de Maria mi Johano venkos) kaj “In hac Imagine Mariae Vinces Ioannes” (En tiu bildo de Maria vi venkos Johano). Krom originalo estas prezentataj du kopioj de la tolaĵo. Unu devenas el la itala Loreto, kien ĝi laŭ la komisio de la  reĝino Maria Kazimira estis sendita kiel donacofero. Nun post la paso de 320 jaroj unu apudos la alian. La tria kopio estis farita de Radziwiłł-familio meze de la 18-a jarcento por ilia palaco en Połoneczka. Krom valoraj tolaĵoj troviĝas aliaj eksponaĵoj ligitaj kun la viena helpiro kiel trofeoj konkeritaj apud Vieno el la klostro ĉe la Hela Monto, selo de hetmano Jabłonowski kaj pluraj portretoj de la familiariĝintaj gentoj de Radziwiłł kaj Sobieski. Radziwiłł-familio dum pli ol 170 jaroj estis posedanto de Nieborów, en kiu nun funkcias la muzeo de palacaj internoj el la 17-a/19-a jarcentoj kaj muzeo de majolikoj. Radziwiłł-familio establis i.a. la palacan komplekson Arkadia kaj fine de la 19-a jarcento manufakturon de majoliko. Post la 2-a mondmilito Nieborów estis naciigita kaj la palco ekfunkciis kiel filio de la Nacia Muzeo.

El la elsendo 28.06.2019. Legas  Przemek – 2’03”


---

# La krakovaj kristnaskaj kripetoj en Unesko-listo

**Published:** 2019-06-28

**URL:** https://pola-retradio.org/2019/06/la-krakovaj-kristnaskaj-kripetoj-en-unesko-listo/

**Categories:** Kulturkroniko

**Audio:** /wp-content/uploads/2019/06/kk_gk_Kristnaskaj-kripetoj-de-Krakovo-en-Unesko-listo_0128.mp3, /wp-content/uploads/2019/06/kk_gk_Kristnaskaj-kripetoj-de-Krakovo-en-Unesko-listo_0128.mp3?_=56

Fine de majo okazis solenaĵo ligita kun la enmanigo de atestoj, ke la krakovaj kristnaskaj kripetoj ektroviĝis en Unesko-listo pri la nemateria kultura heredaĵo de la mondo. Temas pri la unua pola objekto en ĉi tiu listo. La decido estis alprenita en novembro 2018 dum la 13-a sesio de Interregistara Komitato pri la Protektado de Nemateriaj Kulturheredaĵoj en Port Louis en Maŭricio. La unuaj krakovaj kritnaskaj kripetoj enhavantaj la arkitekturajn elementojn de Krakovo kreiĝis meze de la 19-a jarcento. Iliaj aŭtoroj estis ĉarpentistoj kaj masonistoj el la antaŭurbaj regionoj. Tio estis por ili okupo ekster la somera konstrusezono. Dum Kristnasko kun siaj kripetoj donacpete ili vizitadis la krakovajn burĝojn. Ekde 1937 – krom la jaroj de la 2-a mondmilito – en decembro okazas konkurso dum kiu  estas prezentataj kripetoj  ĉe la Ĉefa Foirplaco de Krakovo piede de la monumento de Adam Mickiewicz. Ekde 1946 la konkurson organizas La Historia Muzeo de Krakovo.

El la elsendo 28.06.2019. Legas  Gabi – 1’28”


---

# La 6-a Internacia Rendevuo kun Folkloro

**Published:** 2019-06-28

**URL:** https://pola-retradio.org/2019/06/la-6-a-internacia-rendevuo-kun-folkloro/

**Categories:** Kulturkroniko

**Audio:** /wp-content/uploads/2019/06/kk_mj_Internacia-folklora-festivalo-en-la-suda-Pollando_0101.mp3, /wp-content/uploads/2019/06/kk_mj_Internacia-folklora-festivalo-en-la-suda-Pollando_0101.mp3?_=57

10 folkloraj ensembloj el la tuta mondo prezentiĝos al la spektantoj de la krakova regiono (la suda Pollando) dum la 6-a Interacia Rendevuo kun Folkloro. Ĝi disvolviĝos inter la 8-a kaj la 17-a de julio en la lokoj Myślenice, Krakovo, Pcim kaj Tarnowiec. Inter la eksterlandaj gastoj estos ensembloj el Koreio, Meksiko, Nepalo, Novzelando, Portoriko, Ĉinio, Rumanio kaj Serbio. Pollandon reprezentos i.a. ensemblo de Myślenice-regiono. Dum dek tagoj artistoj prezentos sian propran popolan kulturon samtempe konatiĝante kun la kutimoj kaj kulturo de la pola regiono. La koncertan programon kompletigos akompanaj eventoj – metilecjonoj, kermesoj, prezentoj de la popola kulturo kaj renkontiĝoj kun artistoj.  La ĉefa koncertejo troviĝos sur la Foirplaco en Myżlenice. La Internacia Rendevuo kun Folkloro estas organizata de la 2014-a jaro.

El la elsendo 28.06.2019. Legas  Maciek – 1’01”


---

# E_elsendo el la 28.06.2019

**Published:** 2019-06-28

**URL:** https://pola-retradio.org/2019/06/e_elsendo-el-la-28-06-2019/

**Categories:** Elsendoj

**Audio:** /wp-content/uploads/2019/06/RetRadio_28.06.2019_vendredo_866.mp3

Podkasto: Ludu en nova fenestro | Elŝutu

La 866-a E_elsendo el la 28.06.2019 ĉe www.pola-retradio.org

Hodiaŭ pasas la 185-a datreveno de la apero de la pola nacia epopeo „Sinjoro Tadeo” de Adam Mickiewicz. Ĝi estas bone konata al esperantistoj, ĉar ĝia E-traduko aperis jam antaŭ 101 jaroj. Ĉio ĉi dank’ al Antoni Grabowski, kies 162-a naskiĝdatreveno pasis la 11-an de junio kaj komence de julio, la 4-an ni omaĝos lian 98-an mortodatrevenon. Ĉirkaŭ tiuj datrevenoj lige kun „Sinjoro Tadeo” kreiĝis nia felietono.  Niaj komencaj kulturkronikaj informoj rilatas al impona ekspozicio en Nieborów dediĉita al la kolektoj de Radziwiłł-familio; al la fakto, ke en Unesko-listo pri nemateria kulturheredaĵo ektroviĝis la unua pola objekto, t.e. krakovaj kristnaskaj kripetoj; al internacia festivalo de folkloro, kiun baldaŭ gastigos Pollando.  La E-komunumaj informoj koncernas la komenciĝontajn venontsemajne 55-ajn Baltiajn E-Tagojn en Litovio kaj naturistan naĝkonkurson, por kiu pere de INOE estas invititaj ankaŭ esperantistoj: https://www.esperanto-naturismo.org . Muzike ni prezentas fragmente la kanzonon „Al la mondo” de Daniel Haddad. La programinformon ilustras la interreta foto pri la folklora festivalo en Myślenice, pri kiu ni informas en kulturkroniko. Kulturkronikaj informoj kaj la felietono estas paralele legeblaj kaj aŭdeblaj en la unuopaj rubrikoj de nia paĝo. La elsendo troviĝas krome en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# Geoparko Owadów-Brzezinki [ovaduf-bĵezinki]

**Published:** 2019-07-02

**URL:** https://pola-retradio.org/2019/07/22275/

**Categories:** Sciencaj informoj

**Audio:** /wp-content/uploads/2019/07/sc_mj_Nova-Geoparko-kun-historiaj-fosilioj_0122.mp3, /wp-content/uploads/2019/07/sc_mj_Nova-Geoparko-kun-historiaj-fosilioj_0122.mp3?_=58

Meze de junio sur la tereno de la rokrompejo Owadów-Brzezinki – en la nordokcidenta parto de la Sanktakruca Montaro –  estis inaŭgurita Geoparko, en kiu troviĝas unikaj laŭ la monda skalo grandegaj fosilioj. Ĝis nun sciencistoj malkovris tie i.a. la restaĵojn de la unua konata en Pollando fluganta reptilio – pterozaŭro aŭ nova por la scienco specio de la mara raptilio el la grupo de iĥtiozaŭroj. En la muzeo troviĝas kelkcent ekzempleroj ĉefe de maranimaloj, kiuj vivis tie antaŭ 148 miliardoj da jaroj, en la periodo de malfrua Ĵuraso, kiam vivis surtere dinosaŭroj. Inter la plej interesaj fosilioj estas grandegaj rabofiŝoj, maraj reptilioj kaj antropodoj. Krome rigardebla estas riĉa kolekto de insektoj, kiuj kutime tre malofte konserviĝas. Unuopajn speciojn vivintajn en Owadów paleontologoj malkovris jam i.a. en Britio aŭ Rusio. Sed neniam oni konstatis ilin ĉiujn vivintajn en unu regiono kiel en ĉi tiu loko. La geoparkaj informtabuloj sciigas pri la loka geologio kaj malkovroj. Ili estis faritaj antaŭneloge, ĉar en 2012 kaj tuj komenciĝis vastplanitaj foslaboroj, kiuj daŭras ĝis hodiaŭ. Post 7 jaroj kreiĝis la Geoparko.

El la elsendo 02.07.2019. Legas Maciek – 1’22”

Nova Geoparko kun historiaj fosilioj_01’22”


---

# Irano superis provizojn de malaltgrade riĉigita uranio

**Published:** 2019-07-02

**URL:** https://pola-retradio.org/2019/07/irano-superis-provizojn-de-malaltgrade-ricigita-uranio/

**Categories:** Novaĵoj

**Audio:** /wp-content/uploads/2019/07/w_msz_Irano-superis-la-produktokvanton-de-ricigita-uranio_0152.mp3, /wp-content/uploads/2019/07/w_msz_Irano-superis-la-produktokvanton-de-ricigita-uranio_0152.mp3?_=59

Irano rompis la nuklean interkompreniĝon el 2015 superinte la provizojn de malaltgrade riĉigita uranio.  Informis pri tio lastlunde la irana ministro por la eksterlandaj aferoj.  La nuklea interkonsento de antaŭ 4 jaroj antaŭvidis limigon de la iranaj provizoj de 12 tunoj ĝis 300 kilogramoj. Dum 15 laŭvicaj jaroj ĉi tiu lando ne plu estis kolektonta provizojn de peza akvo kaj la produktata nuklea fuelo ne povis esti uzita por la produktado de nuklea armilaro. En majo Irano suspendis la observadon de kelkaj devontiĝoj rezultantaj el la interkompreniĝo kun la mondaj ŝtatpotencoj (Usono, Rusio, Ĉinio, Britio, Francio kaj Germanio). Tio estis reago je maldeklaro de la interkompreniĝo fare de Usono en majo 2018 kaj poste restarigo de ĝiaj ekonomiaj sankcioj. La decido pri la grandigo de la produktokvanto estis alprenita de Teherano antaŭ kelkaj tagoj kaj celas eldvigi ĉe la eŭropaj sigelintoj de la nuklea interkompreniĝo tujajn agadojn  ebligontajn al Irano vendi petrolon. La aferprezentanto de la irana ministrio deklaris, ke tiuj agadoj estas renverseblaj. Aliflanke eĉ grandigante la povizojn de riĉigita uranio Teherano ne kapablas produkti nuklean armilaron.

El la elsendo 02.07.2019. Legas Milada – 1’52”


---

# Amendo de la leĝdona dekreto Bruselo II bis

**Published:** 2019-07-02

**URL:** https://pola-retradio.org/2019/07/amendo-de-la-legdona-dekreto-bruselo-ii-bis/

**Categories:** Novaĵoj

**Audio:** /wp-content/uploads/2019/07/w_pw_Amendo-de-la-unia-dekreto-reguligonta-la-familiajn-aferojn_054.mp3, /wp-content/uploads/2019/07/w_pw_Amendo-de-la-unia-dekreto-reguligonta-la-familiajn-aferojn_054.mp3?_=60

Konsilio de la Eŭropa Unio amendis la leĝdonan dekreton Bruselo II bis, reguligantan la familiajn aferojn sur la tereno de la Unio. La korekto celas i.a. lertigi la decidojn pri protekto de infano en la translimaj disputoj koncerne la gepatran respondecon. Temas pri aferoj ligitaj i.a. kun la protekto super la infano, rajto al la personaj kontaktoj kun la infano aŭ forkonduko de la infano. Unu el la plej gravaj modifoj en la leĝdona dekreto estis enkondukita pro la interveno de la pola justicministerio. Dank’ al ĝi infano forprenita de la gepatroj sur la tereno de la Unio estos lokita en vicfamilio religie, kulture kaj lingve identa kun ĝi. La nova leĝo enviviĝos post tri jaoj.

El la elsendo 02.07.2019. Legas Przemek – 0’54”


---

# Povilas Jegorovas pri la 55-aj Baltiaj E-Tagoj

**Published:** 2019-07-02

**URL:** https://pola-retradio.org/2019/07/povilas-jegorovas-pri-la-55-aj-baltiaj-e-tagoj/

**Categories:** Antaŭ la mikrofono

**Audio:** /wp-content/uploads/2019/07/bp_kun-Povilas-Jegorovas-_BET-55_0910.mp3, /wp-content/uploads/2019/07/bp_kun-Povilas-Jegorovas-_BET-55_0910.mp3?_=61

La gasto de nia  elsendo estas la prezidanto de Litova E-Asocio, Povilas Jegorovas en la kunteksto de la komenciĝantaj fine de la semajno 55-aj Baltiaj E-Tagoj. La aranĝoj de ĉi tiu enorme riĉa evento – en la 60-jariĝo de la Tagoj kaj 100-jariĝo de Litova E_Asocio – ne elĉerpas temon de nia antaŭmikrofona renkontiĝo. El la elsendo 02.07.2019 – 09’10”


---

# E_elsendo el la 02.07.2019

**Published:** 2019-07-02

**URL:** https://pola-retradio.org/2019/07/e_elsendo-el-la-02-07-2019/

**Categories:** Elsendoj

**Audio:** /wp-content/uploads/2019/07/RetRadio_02.07.2019-_mardo_867.mp3

Podkasto: Ludu en nova fenestro | Elŝutu

La 867-a E_elsendo el la 02.07.2019 ĉe www.pola-retradio.org

La gasto de nia hodiaŭa elsendo estas la prezidanto de Litova E-Asocio, Povilas Jegorovas en la kunteksto de la komenciĝantaj fine de la semajno 55-aj Baltiaj E-Tagoj. La aranĝoj de ĉi tiu enorme riĉa evento – en la 60-jariĝo de la Tagoj kaj 100-jariĝo de Litova E_Asocio – ne elĉerpas temon de nia antaŭmikrofona renkontiĝo. En la komencaj aktualaĵoj ni informas pri la amendo de la unia leĝdona dekreto reguligonta la familiajn aferojn sur la tereno de la Unio; pri la superita produktado de riĉigita uranio fare de Irano. Nia sciencbultena temo traktas la ĵus funkciigitan geoparkon en la suda Pollando kun historiaj fosilioj de antaŭ 148 milionoj da jaroj, kiu sendube en la feria periodo logos multajn vizitantojn. Muzike akompanis nin Ramona van Dalsem per la fragmento de sia kanzono „Pacon volas ni” kaj la kanto „Sunaj Veloj” el la vinila disko „Litova kanto en Esperanto”. La programinformon ilustras la interreta foto kun iu el la eksponaĵoj el la antaŭnelonge funkciigita Geoparko Owadów-Brzezinki. La aktualaĵoj kaj sciencbultena temo estas paralele legeblaj kaj aŭdeblaj en la unuopaj rubrikoj de nia paĝo. La elsendo troviĝas ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# El la E-Gazetaro

**Published:** 2019-07-06

**URL:** https://pola-retradio.org/2019/07/el-la-e-gazetaro/

**Categories:** Felietonoj

**Audio:** /wp-content/uploads/2019/07/fel_bp_El-la-E-Gazetaro_0846.mp3, /wp-content/uploads/2019/07/fel_bp_El-la-E-Gazetaro_0846.mp3?_=62

Lastatempe atingis la redakcion novaj E-periodaĵoj, ne ĉiuj plej aktualaj, sed ĉiuj interesaj. Neniun surprizos, se mi komencos de la veninta antaŭsemajne 3-a numero de „Esperantolehti”, ja la 104-a ĉiam pli proksimas. Tuomo Grundström, la prezidanto de E-Asocio de Finnlando en siaj enkondukaj vortoj „Kvaran fojon ĉefurbo de Esperantujo en Finnlando” retrorigardas al la pasintaj finnaj UK-oj – du en Helsinki en 1922 kaj 1969, en Tampere en 1995 kaj alrigardas la 104-an komenciĝontan post du semajnoj. Tiu en 1922 estis aparte grava por Finnlando, juna respubliko, naskiĝinta post la tn. Granda  Milito, la 1-a mondmilito. Ne nur Finnlando ĝuis suverenecon kaj sekve de tio „por internacia kunvivado kreskis intereso al komunlingvo, kaj Esperanto ĝuis kaj intereson ĉe homoj kaj prestiĝon ĉe aŭtoritatoj. La 14-a UK de Esperanto kun 850 partopenantoj estis en la tiutempa Finnlando escepte granda internacia evento. La juna respubliko bezonis atenton, aprezon kaj agnoskon”. 50 jaroj pasas nun post la laŭvica UK okazinta same en Helsinki, al kiu Tuomo Grundström aludas kiel al tiu, „kiu estis al kelkaj el ni daŭre aktivaj la granda kaj grava sperto kondukinta nin en esperantistecon”. La sekva en Tampere antaŭ 24 jaroj logis eĉ 2400 kongresanojn kaj la tiamaj spertuloj grandkvante pretigas la nunjaran, partoprene malpli grandan, sed kiel certigas la prezidanto de EAF „kvante negranda, etose festanta”. Ĉi tiun festan etoson ĉiu kongresano sendube sentos aparte pridonacote de la finna epopeo „Kalevala”, pri kio ni legas aliloke. Sed kongresaludaj kontribuoj pli multas. Estas do interese legi la raporton pri la tria trejnseminario komence de junio kaj la lastajn informojn de LKK. Aparte amuza estas tamen la „Antaŭkongresa anagrama afiŝo” de Börje Eriskkon.  Inter pilolaj felietonoj de Jorma Ahomaeki kun simpatio mi trovis lian mesaĝan saluton al la partoprenantoj de la Lahtia UK, i.a. konstatinte, ke preparanta sin por UK en Lahti „rulseĝano” ŝajne kalkulas ankaŭ pri raportoj de la Pola retRadio. Ankaŭ la lasta numero, la 108-a,  de „Informilo por Interlingvistoj” enhavas anoncojn gravajn por la kongrestagoj. Unuavice temas pri la nunjara Esperantologia Konferenco kaj la postkongresa kolokvo pri Esperantologio kaj Interlingvistiko: Venontaj Paŝoj. Ĉu tiu numro de IPI riĉas per informoj. La redakcio volas daŭre ricevi „anoncojn pri estontaj aranĝoj, alvokojn por refereaĵoj kaj artikoloj, aktualajn informojn pri novaj libroj kaj artikoloj, informojn pri disertacioj, raportojn pri okazintaĵoj ks.”. Samtempe ĝi atentigas, ke ĝi aparte bonvenigas finpretigitajn anoncojn, kiujn oni povus senprilabore enmeti. Ideale estus dulinge eĉ – en Esperanto kaj la angla”. Ja IPI havas sian anglalingvan verison. Poezie al la Lahtia UK riverencas la maja „La revuo Orienta” represinte – kadre de la 100-jariĝo de la revuo – el siaj numeroj de la 1920 jaro tri poemojn de finno Koskenniemi en la traduko de Ramstedt – „La kara, ŝi estis eta gejŝin’”, „Nokto tegas la tegmento-limojn” kaj „En aŭtuno”. Ankaŭ la maja numero de JEI multan atenton donas al kongreso, tamen al sia propra, nome  al la 106-a Japana E-kongreso en Saitama, kiu meze de oktobro okazos debatonte pri la temo „La mondon malfermas Esperanto – Interkompreno kaj pluen”. La rilataj informoj koncernas ĉefe la gubernion kaj la urbon mem, kaj tion kompletigas la dorsa flanko de la revuo kun kelkaj fotoj rilataj al la kongresurbo. En la majan numeron de „La Revuo Orienta” enkondukas la tradicia rubriko >Esperanto kaj mi<, en kiu ĉi-foje prezentas sin, sian vojon al Esperanto kaj spertojn en Esperantujo Spomenka Štimec el Kroatio. Pri la kongreso okazinta, nome la 9-a Azia-Oceania en Danang, Vjetnamio ni trovas interesan raporton en la maja/junia numero de „La Lanterno Azia”. La kongreso elektis la novan estraron de  Komisiono pri Azia-Oceania E-Movado kaj elektis por la venonta kongreso Koreion. Por Danang gravas, ke kiel ŝajnas, la kongreso lasis firmajn sekvojn – ne nur en la formo de 5 Zamhenhof-arboj simbolantaj kvin kontinentojn – sed pro  la ŝanco, ke reaktiviĝos tie la E-movado. La maja/junia numero de „La Lanterno Azia” prezentas novan esperantiston PARK Jeongsuk, kiu esperantistiĝinte en 2017 jam estas redakciano de KEA. Joĉjo aliflanke informas pri interesa iniciato de seulaj esperantistoj, kiuj realigas monatajn promenadojn al historiaj kaj kulturaj lokoj, dum kiuj ili uzas ekskluzive Esperanton. Kaj fine en ĉi tiu numero de KEA ni trovas artikolon de psikologo „Pasinteco, estonteco kaj nuno” pri la arto ne maĉi la pasintecon, ne tro iluzii pri estontecio, sed vivi nunon en vero. Laste mi ŝatus danke konfirmi la ricevon de la unua nunjara numero de „Sennaciulo” oficiala organo de Sennacieca Asocio Tutmonda”, kiu ĉiam alvokas siajn anojn „SAT-anoj kutimiĝu al eksternacia sent-, pens- kaj agadkapablo”. Inter multaj interesaj artikoloj, plej ofte tradukitaj, mian apartan intereson  kaptis la aŭtoritaj de esperantistoj du komencaj  „Pri paco en la korea duoninsulo – kiel la sudkorea popolo pensas pri Norda Koreio?” kaj pri la nuna situacio en Okinavo. Aliaj artikoloj rilatas al politika situacio en Mezoriento, Eŭropo, al sindikatismo tutmonda, medio, laborista historio, la nunjara SAT-kongreso. Por ne lasi la impreson, ke interesis min sole politiktemaj kontribuoj mi menciu la sciencteman artikolon „Kiu kreis la homon” kaj la  leterkestan enpensiĝon de Michel Marko pri „Robota aventuro” – el kiu mi citu mallonge: „La danĝero ne estas, ke robotoj homeciĝu, sed ke homoj robotiĝu laŭ deziro de potenculoj, kiuj instruas la reton per supera memoro, ne pro homa saĝo, sed per kapablo mensogi kaj perfidi. La komputiloj nenion inventas, nur retrovas foregsitajn aferojn”.

El la elsendo 06.07.2019. Legas  Barbara – 8’46”


---

# Pola aktoro  rolos kiel Tesla en brita filmo

**Published:** 2019-07-06

**URL:** https://pola-retradio.org/2019/07/pola-aktoro-rolos-kiel-tesla-en-brita-filmo/

**Categories:** Kulturkroniko

**Audio:** /wp-content/uploads/2019/07/kk_mj_Pola-aktoro-rolos-en-la-brita-filmo-kiel-Nikola-Tesla_055.mp3, /wp-content/uploads/2019/07/kk_mj_Pola-aktoro-rolos-en-la-brita-filmo-kiel-Nikola-Tesla_055.mp3?_=63

Laŭ la portalo Deadline Tomasz Kot ludos la ĉefan rolon en la kreiĝanta anglalingva filma biografio de la genia inventinto, Nikola Tesla. Lian rolon en la famiĝinta en la mondo filmo „Malvarma milito” reĝisorita de Paweł Pawlikowski  aprecis brita scenaristo kaj filmreĝisoro, Anand Tucker. Lia scenaro koncentriĝas pri la lasta eksperimento de Tesla, perceptata kiel malsukceso eĉ se ĝi povis fariĝi unu el liaj plej grandaj sukcesoj. Tomasz Kot kiel filmaktoro debutis en 2005. Dum 13 sekvaj jaroj li akiris rekonon kiel teatra dramaktoro kaj komedia aktoro. La brita reĝisoro Anand Tucker faris jam kelkajn famajn fimojn, inter kiuj estas la nomumita al Oskar-premio kaj BAFTA, aprecita de kritikistoj „Knabino kun perlo” (2003).

El la elsendo 06.07.2019. Legas  Maciek – 0’55”


---

# La 2020-a kiel la Jaro de Roman Ingarden

**Published:** 2019-07-06

**URL:** https://pola-retradio.org/2019/07/la-2020-a-kiel-la-jaro-de-roman-ingarden/

**Categories:** Kulturkroniko

**Audio:** /wp-content/uploads/2019/07/kk_gk_Jaro-de-Roman-Ingarden_0208.mp3, /wp-content/uploads/2019/07/kk_gk_Jaro-de-Roman-Ingarden_0208.mp3?_=64

Venontjare pasos la 50-a mortodatreveno de Roman Ingarden, unu el la plej elstaraj polaj filozofoj. Lige kun tio venontjare laŭ la sejma decido ni omaĝos ĝin solenante Jaron de Roman Ingarden. Tiu ĉi elstara sciencisto kun internacia renomo mortis en 1970 havante 77 jarojn. Speciala jaro al li dediĉita celas altigi interesiĝon pri liaj verkojn pri ontologio, epistomologio, estetiko kaj filozofia antropologio. Roman Ingarden postlasis imponan verkaron en la formo de libroj, artikoloj, tradukoj kaj manuskriptoj. Kvankam la elirpunkto de liaj laboroj estis fenomenologio kun la tempopaso li ellaboris propran, originalan manieron de rezonado kaj terminologion, kiu riĉigis la polan filozofilingvaĵon. Apartan atentigon meritas lia intelekta senkompromiseco. Dum la germana okupacio li skribis sian fundamentan verkon „Disputo pri la ekzisto de la mondo”. En 1950 pro sia kritika rilato al marksismo li estis senigita je la lekcirajto kaj je publikigado de verkoj pri fenomenolgio. 6 jarojn poste li revenis al la universitata vivo. Ĝis la lastaj vivojaroj li intense laboris, publikigis, partoprenis internaciajn kongresojn, prelegis en Eŭropo kaj Usono. Tie ĉi kaj en Germanio li estas kalkulata al la plej elstaraj nuntempaj filozofoj. En la periodo for de la universitata vivo li i.a. okupiĝis pri la modela traduko de „Kritiko de pura racio” de Immanuel Kant. Dum jaroj li korespondis kun Edyta Stein, inter liaj disĉiloj estis i.a. Karol Wojtyła.

El la elsendo 06.07.2019. Legas  Gabi – 2’08”


---

# E_elsendo el la 06.07.2019

**Published:** 2019-07-06

**URL:** https://pola-retradio.org/2019/07/e_elsendo-el-la-06-07-2019/

**Categories:** Elsendoj

**Audio:** /wp-content/uploads/2019/07/RetRadio_06.07.2019_sabato_868.mp3

Podkasto: Ludu en nova fenestro | Elŝutu

La 868-a E_elsendo el la 06.07.2019 ĉe www.pola-retradio.org

Hodiaŭ ni denove proponas kunfoliumadon de kelkaj lastatempe venintaj E-periodaĵoj. Ĉi-foje temas pri la junia „Esperantolehti”, la 108-a Informilo por Interlingvistoj, la maja „La Revuo Orienta”, la 356-a „La Lanterno Azia”, la 01-02-a nunjare „Sennaciulo”. En la komenca kulturkroniko ni informas pri pola aktoro Tomasz Kot kiu rolos la figuron de elstara sciencisto Nicola Tesla en la kreiĝanta brita biografia filmo kaj pri la solenota en Pollando en 2020 Jaro de Roman Ingarden, unu el la plej elstaraj polaj filozofoj. E-komunumaj informoj koncernas la elekton de 5 novaj Komitatanoj B de UEA kaj Esperantologian Konferencon en Lahtio. Muzike akompanas nin Jacques Le Puil. Ni memorigas fragmente lian kanzonon „Demandoj” el la KD „Sen Elizi’, eldonita de Vinilkosmo. La programinformon ilustras la interreta foto prezentanta portreton de Roman Ingarden, kiun aŭtoris Witkacy en 1937. La kulturkronikaj informoj kaj Trarigardo de la E-Gazetaro estas paralele legeblaj kaj aŭdeblaj en la unuopaj rubrikoj de nia paĝo. La elsendo troviĝas ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# Pola starpunkto pri la unia industria politiko

**Published:** 2019-07-09

**URL:** https://pola-retradio.org/2019/07/pola-starpunkto-pri-la-unia-industria-politiko/

**Categories:** Novaĵoj

**Audio:** /wp-content/uploads/2019/07/w_mj_Pola-starpunkto-pri-la-unia-industria-politiko_0103.mp3, /wp-content/uploads/2019/07/w_mj_Pola-starpunkto-pri-la-unia-industria-politiko_0103.mp3?_=65

La unia horarplano pri la industria politiko kreiĝos aŭtune. Dume unuopaj ŝtatoj-membroj pretigas siajn rilatajn starpunktojn. Faris tion jam Francio kaj Germanio. La pola starpunkto akceptita jam de Komitato por la Eŭropaj Aferoj estos bazo por pli profunda diskuto. Pollando deziras, ke la politiko koncerne klimaton kaj energetikon konsideru diferencojn en la evolunivelo de la uniaj landoj proponante konkretajn instrumentojn. Unu el ili estas Fonduso de Justa Energetika Transformiĝo direktota al sektoroj, regionoj kaj ŝtatoj, por kiuj la transformo signifus plej gravajn kostojn sociajn aŭ politikajn. La pola starpunkto en aparta maniero integras diversajn sferojn de la unifunkciado.  Temas en ĝi pri politiko de konkurenco, novaj teknologioj, natura medio kaj eksteraj defioj por la Unio ligitaj kun la komerca politiko. Pollando atentigas pri la bezono establi Eŭropan Kontraŭmonopolan Oficejon, precipe koncerne la ciferecan mastrumadon.

El la elsendo 09.07.2019. Legas Maciek – 1’03”


---

# Vizito de la nova prezidento de Litovio

**Published:** 2019-07-09

**URL:** https://pola-retradio.org/2019/07/vizito-de-la-nova-prezidento-de-litovio/

**Categories:** Novaĵoj

**Audio:** /wp-content/uploads/2019/07/w_msz_La-unua-eksterlanda-vizito-de-litova-prezidento_0120.mp3, /wp-content/uploads/2019/07/w_msz_La-unua-eksterlanda-vizito-de-litova-prezidento_0120.mp3?_=66

La novelektita prezidento de Litovio, Gintas Nausėda la 16-an de julio, do kvar tagojn post la ĵurenoficigo,  por sia unua eksterlanda vizito direktiĝas al Varsovio. Ankoraŭ antaŭ la balotoj Gitanas Nausėda deklaris sian intencon – kaze de la gajno – dum sia unua eksterlanda vizito veni al Varsovio. Sian decidon li pravigis per granda potencialo, kiun li rimarkas en plua evoluo de la rilatoj kun Pollando koncerne kunlaboron ekonomian, socian, en la sfero de sekureco kaj defendo. Laŭ la estro de la litova ministerio por la eksterlandaj aferoj, Linas Linkeviczius, post la ŝanĝo ĉe la prezidenta posteno en la eksterlanda politiko de Litovio „povos okazi etaj taktikaj ŝanĝoj”, sed oni ne atendu „ŝanĝojn strategiajn”. Jam pli frue la litova prezidento-elektito anoncis pluan dialogon kun Belorusio kaj ŝanĝon de retoriko rilate Rusion.

El la elsendo 09.07.2019. Legas Milada – 1’20”


---

# La enigmo de la marsaj nuboj

**Published:** 2019-07-09

**URL:** https://pola-retradio.org/2019/07/la-enigmo-de-la-marsaj-nuboj/

**Categories:** Sciencaj informoj

**Audio:** /wp-content/uploads/2019/07/sc_tm_La-enigmo-de-la-Marsaj-nuboj_0139.mp3, /wp-content/uploads/2019/07/sc_tm_La-enigmo-de-la-Marsaj-nuboj_0139.mp3?_=67

La planedologojn delonge interesas la demando pri la origino de la nuboj videblaj ĉirkaŭ 30 kilometrojn super la surfaco de la Marso. La nuboj ne kreiĝas pro si mem. Ili bezonas ion, sur kio povas komenciĝi la kondensiĝo. En la kazo de la Tero temas pri polveroj aŭ saleroj. Kvankam ŝajnis, ke sur la Marso tiaj kondiĉoj ne aperas tamen komplika, komputila simulado de la marsa atmosfero elmontris, ke la kreiĝadon de nuboj kaŭzas meteoritoj. Tion konstatis sciencistoj el University of Colorado en Boulder. Laŭ ili kaze de la Marso ĉiutage temas pri meteoritoj pezantaj sume de du ĝis tri tunoj. La marsaj  nuboj estas kutime tre maldikaj tamen frumatene kaj posttagmeze ilia dikeco grandiĝas. Ili povas kaŭzi malkreskon aŭ kreskon de temperaturo ĉe grandaj altecoj eĉ je 10 celsiusaj gradoj. Tio elmontras, ke en la atmosfero de la Ruĝa Planedo okazas ŝanĝoj, kies fonto estas la grundkrusto kaj tio kio sub ĝi troviĝas.  Laŭ sciencistoj ĝuste tie en la glaciformo troviĝas akvotavoloj, kvankam ne eblas ekskludi, ke ie pli profunde akvo troviĝas en likva stato. Nun sciencistoj frontas la defion difini kiel trapasas la procezo de la kreiĝado de marsaj nuboj. Dank’ al ekkono de tiu mekanismo eblos respondi la ĉefan demandon, ĉu sur la Marso ekzistis oceanoj kaj riveroj, kaj se jes, kio kun ili okazis.

El la elsendo 09.07.2019. Legas Tomek – 1’39”

La enigmo de la Marsaj nuboj_01’39”


---

# E_elsendo el la 09.07.2019

**Published:** 2019-07-09

**URL:** https://pola-retradio.org/2019/07/e_elsendo-el-la-09-07-2019/

**Categories:** Elsendoj

**Audio:** /wp-content/uploads/2019/07/RetRadio_09.07.2019_mardo_869.mp3

Podkasto: Ludu en nova fenestro | Elŝutu

La 869-a E_elsendo el la 09.07.2019 ĉe www.pola-retradio.org

Hodiaŭ tradicie aŭdiĝas nia literatura segmento, en kiu ni prezentas la 84-an fragmenton de la romano de la pola Nobel-premiito, Henryk Sieniewicz „Quo Vadis” en la E-traduko de Lidia Zamenhof. En la aktualaĵoj ni informas pri la pola starpunkto al la unia industria politiko kaj pri la unua vizito de la novelektita litova prezidento, kiun li faros venontsemajne en Pollando. Nia sciencbultena temo traktas la enigmon de la Marsaj nuboj. Muzike ni memorigis el nia arkivo la malnovan surbendigon de la meksika kanto „Malagenia” en la plenumo de la kvarteto Beltono. La interreta foto akompananta la programinformon prezentas filmbildon kun Ligia kaj Vinicius el la filmo de Jerzy Kawalerowicz el 2001. La aktualaĵoj kaj la sciencbultena temo etas paralele aŭdeblaj kaj legeblaj en la unuopaj rubrikoj de nia paĝo. La elsendo troviĝas ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# Juveloj kaj juvelista metio en la 16/17-jarcenta Pollando

**Published:** 2019-07-12

**URL:** https://pola-retradio.org/2019/07/juveloj-kaj-juvelista-metio-en-la-16-17-jarcenta-pollando/

**Categories:** Kulturkroniko

**Audio:** /wp-content/uploads/2019/07/kk_tm_Regi-kaj-ravi_0152.mp3, /wp-content/uploads/2019/07/kk_tm_Regi-kaj-ravi_0152.mp3?_=68

Nur ĝis la 4-a de aŭgusto en la varsovia Reĝa Kastelo funkcios la ekspozicio „Regi kaj ravi. Juveloj kaj juvelista metio en la 16/17-jarcenta Pollando” organizita kadre de la Jaro de Vasa-dinastio. Ĝi arigis 500 historiajn objektojn el la tereno de la tuta 16/17-jarcenta Pollando. Granda forestanto estas la Reĝa Trezoro kolektata ekde la 13-a jarcento, rabita kaj forveturigita eksterlanden sekve de la 18-jarcentaj dispartigoj. Malgraŭ tio la ekspozicio ebligas ekscii, kiel aspektis la brilo de la iama reĝa povo, kiajn trezorojn kolektis la regintaj dinastioj, kiaj juvelaj rafinaĵoj, puroraj liturgiaj akcesoraĵoj kaj ornamita de valoraj gemoj juvelaro estis produktata en Pollando. La eksponaĵoj estis pruntitaj de pli ol 80 posedantoj. Ili devenas el muzeoj, preĝejoj, klostroj en Pollando, Litovio, el la artgalerio Ufizzi en Florenco, el la pariza Luvro, el privata kolekto en Londono, el muzeoj en Berno, Munkeno, Uppsalo kaj Novjorko. Inter ekspoziciataj historiaj objektoj estas elfaraĵoj de la religia kulto, kiel Hostiujo de la defendinto de la Helmonta Klostro kontraŭ invadintaj svedoj, paŭlano Augustyn Kordecki. Farita el 22 funtoj da oro ĝi estas ornamita de varsovia juvelisto Wacław Grodko per 2366 briliantoj, 2238 rubenoj, 81 smeraldoj, 30 safiroj kaj 214 perloj. La ekspozicion akompanas katalogo priskribanta la juvelojn, ilian devenon kaj historian kuntekston.

El la elsendo 12.07.2019. Legas  Tomek – 1’52”


---

# Wawel-katedralo por la pariza Notre Dame

**Published:** 2019-07-12

**URL:** https://pola-retradio.org/2019/07/wawel-katedralo-por-la-pariza-notre-dame/

**Categories:** Kulturkroniko

**Audio:** /wp-content/uploads/2019/07/kk_gk_Wawel-katedralo-por-Notre-Dame-en-Parizo_026.mp3, /wp-content/uploads/2019/07/kk_gk_Wawel-katedralo-por-Notre-Dame-en-Parizo_026.mp3?_=69

Dum varmegaj someraj tagoj en Wawel-katedralo en Krakovo aperis – iom surprize –  la kristnaska kripeto alta 5 metrojn. La surprizon klarigas la apudanta kvestokesto por mondonacoj cele rekonstruon de la pariza Notre Dame. La monkolektado daŭros ĝis la fino de septembro. En 2010 la kripeto gajnis la konkurson por la plej bela Kristnaska Kripeto de Krakovo kaj kvin jarojn poste ĝi estis prezentita en la pariza katedralo. Notre Dame de kelkaj jaroj dum la Advento kaj Kristansko prezentadis kristnaskajn kripetojn el la tuta mondo. La pola estis inter la unuaj tie ekspoziciataj. Tio okazis  en la aparta tempo post la teroristaj atakoj en Parizo. Admiris ĝin ĉirkaŭ 2 milionoj da personoj. La kripeto, kiun aŭtoras familio Markowski estas ĝis nun la plej alta konkursaĵo. Laboroj pri ĝi daŭris tri jarojn,  inter 2008 kaj 2010. Ĝi altas 501 centimetrojn, vastas 275 kaj ĝia profundo egalas al 111 centimetroj. Ĝiaj 108 vitraloj kaj 80 aliaj fenestretoj estas lumigataj. La akitekturaj elementoj de la konstruaĵo referencas al 21 preĝejoj troviĝantaj en la centro de Krakovo kaj al kelkaj nereligiaj konstruaĵoj, kiel Pordego de S-ta Floriano, Barbakano, Draphaloj. Krom historiaj figuroj troviĝas en ĝi ankaŭ herooj de la krakovaj legendoj. La kvestokesto atestas solidarecon de la pola reĝa Wawel-katedralo kun la damaĝita Notre Dame en Parizo. Ĉeokaze ni memorigu,  ke la krakovaj Kristanskaj Kripetoj troviĝas jam sur la listo de la Monda Kulturheredaĵo de Unesko.

El la elsendo 12.07.2019. Legas  Gabi – 2’06”


---

# E_elsendo el la 12.07.2019

**Published:** 2019-07-12

**URL:** https://pola-retradio.org/2019/07/e_elsendo-el-la-12-07-2019/

**Categories:** Elsendoj

**Audio:** /wp-content/uploads/2019/07/RetRadio_12.07.2019_vendredo_870.mp3

Podkasto: Ludu en nova fenestro | Elŝutu

La 870-a E_elsendo el la 12.07.2019 ĉe www.pola-retradio.org

En la hodiaŭa programo el nia arkivo ni memorigas felietonon pri koninda Pollando, kiu kondukas nin al la loko Bodzentyn. Niaj kulturtemaj informoj rilatas al la daŭranta en Varsovio ekspozicio pri la reĝaj juveloj el la epoko de Vasa-dinastio (16/17-a jarcentoj) kaj al la kvestado de Wawel-katedralo por la pariza Notre-Dame. Multan lokon okupas informoj pri la proksimiĝanta UK en Lahtio, kvankam tute aparte ni salutas en la komenco de la elsendo la komenciĝantan en la slovaka Nitra Someran Esperanto-Studadon per la kanzono „En somero” de Jonny M. Se temas pri la Lahtia UK ni informas pri multaj dokumentoj en la retejo de UEA en la fako Kongresoj, rilate la programon de la proksimiĝanta kongreso, kiujn kutime ĝis nun eblis konsulti nur post la fizika transpreno de la Kongresa Libro – https://uea.org/kongresoj . Sekve ni memorigas fragmenton de nia lasta interparolo kun KKS, Clay Magalhães pri la trajna konekto inter Helsinki kaj Lahti. En la hodiaŭa Leterkesto ni  i.a. rilatigas nin al la UK informante pri nia partopreno en la Movada Foiro kaj nunjara renkontiĝo kun aŭskultantoj. Ni prezentas nian kongressignalon. La programinformon akompanas interreta foto de unu el la eksponaĵoj de la ekspozicio en la Reĝa Kastelo en Varsovio „Regi kaj ravi”. La kulturkronikaj informoj estas paralele legeblaj kaj aŭdeblaj en la koncerna rubriko de nia paĝo. La elsendo troviĝas ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# Dolĉa akvo grandkvante sub la fundo de Atlantiko

**Published:** 2019-07-16

**URL:** https://pola-retradio.org/2019/07/dolca-akvo-grandkvante-sub-la-fundo-de-atlantiko/

**Categories:** Sciencaj informoj

**Audio:** /wp-content/uploads/2019/07/sc_tm_Dolca-akvo-sub-la-fundo-de-Atlantiko_0155.mp3, /wp-content/uploads/2019/07/sc_tm_Dolca-akvo-sub-la-fundo-de-Atlantiko_0155.mp3?_=70

Grupo de esploristoj sukcesis konfirmi la ekziston de granda akvotavolo etendiĝanta ĉe la nordorienta marbordo de Usono. La provizoj de relative dolĉa akvo troviĝas en poreca sedimento sub la fundo de la oceano etendiĝanta de ĉirkaŭ 80 kilometroj for de la marbordo ĝis la rando de la kontinenta breto. Sciencistoj asertas, ke tio estas la plej granda ĉi speca malkovro en la mondo. Similaj akvoprovizoj sur la tersurfaco formus lagon kun preskaŭ 40 mil kvadrataj kilometroj. Jam en la 70-aj jaroj firmaoj dum la komercaj serĉboradoj de petrolo estis trovantaj dolĉan akvon kaj ne ĝin. Nur novaj serĉteknikoj kun la uzo de elektromagneta radiado ebligis lokalizi ankaŭ dolĉakvajn provizojn.  Laŭ esploristoj la dolĉa akvo sub la fundon de oceano povis traiĝi sekve de glaĉera degelado kaj estis haltigita en sedimento sur la surfaco de la nuna kontinenta breto, kiun tiam ankoraŭ ne kovris la oceano. La plej novaj esploroj elmontras tamen, ke la dolĉakva tavolo estas daŭre provizata per akvo el la kontinento.  Tiun teorion konfirmas la fakto, ke akvo en la akvotaolo proksime al la bordo estas plej dolĉa. Ju pli for des pli ĝi fariĝas saleca, sed multe malpli ol la mara akvo. La esploristoj sugestas, ke  similaj akvotavoloj povas troviĝi laŭe de aliaj marbordoj, kiel Kalifornio, Aŭstralio, la Proksima Oriento aŭ la Sahara Afriko. Tio povus helpi en iuj regionoj solvi problemojn kun  la manko de trinkakvo. La akirado de dolĉa akvo el ĉi tiuj tavoloj eĉ iom salecaj estus multe malplikosta ol kaze de sensaligado de la mara akvo.

El la elsendo 16.07.2019. Legas Tomek – 1’55”

Dolca akvo sub la fundo de Atlantiko_01’55”


---

# Polaj jaktoj ĉiam pli popularaj

**Published:** 2019-07-16

**URL:** https://pola-retradio.org/2019/07/polaj-jaktoj-ciam-pli-popularaj/

**Categories:** Novaĵoj

**Audio:** /wp-content/uploads/2019/07/w_mj_Pollando-avanas-en-la-produktado-de-jaktoj_0134.mp3, /wp-content/uploads/2019/07/w_mj_Pollando-avanas-en-la-produktado-de-jaktoj_0134.mp3?_=71

Laŭ Eusrostat en 2018 la pola eksporto de jaktoj en la Eŭropa Unio konsistigis 60 procentojn de la ĝenerala valoro de la unia jaktoeksporto. En la daŭro de 4 jaroj (2014-2018) ĝia valoro en Pollando duobliĝis de 184,8 milionoj ĝis 395,8 milionoj da eŭroj. Longe post Pollando lokiĝas Finnlando (60 milionoj da eŭroj, kio egalas al 9,1 procentoj de la unia eksporto) kaj Italio (36,7 milionoj da eŭroj, kio egalas al 5,6 procentoj de la unia eksporto). La polaj jaktofarejoj apartenas al la plej modernaj en Eŭropo kaj produktas ĉirkaŭ 22 mil ekzemplerojn de navigunuoj. Pro ilia alta prezo egala de kelkcent mil ĝis kelkaj milionoj da eŭroj ilia aĉetateco en la lando estas malgranda. Tiel do 95 procentoj de la polaj jaktoj estas eksportataj. Iliaj ĉefaj klientoj estas Usono, Norvegio, Francio, Germanio, Rusio kaj la Proksima Oriento. Oni aĉetas ilin ankaŭ en Aŭstralio, Japanio kaj Ĉinio.  La pola specializo estas motorjaktoj kaj ĉi rilate Pollando estas la dua post Usono produktanto de tiaj jaktoj kun la longeco ĝis 9 metroj. La atuto de la pola jaktoproduktado estas ne sole sperto kaj ofte unikaj kvalifikoj de polaj jaktofaristoj, sed ankaŭ teknologiaj ebloj de niaj jaktofarejoj, la polaj dezajno kaj konstrufinaj elementoj.

El la elsendo 16.07.2019. Legas Maciek – 1’34”


---

# Polaj altlernejaj institutcioj inter laŭreatoj de Eŭropaj Universitatoj

**Published:** 2019-07-16

**URL:** https://pola-retradio.org/2019/07/polaj-altlernejaj-institutcioj-inter-laureatoj-de-europaj-universitatoj/

**Categories:** Novaĵoj

**Audio:** /wp-content/uploads/2019/07/w_msz_Kvin-polaj-altlernejoj-j-en-la-projekto-Europaj-Universitatoj_0218.mp3, /wp-content/uploads/2019/07/w_msz_Kvin-polaj-altlernejoj-j-en-la-projekto-Europaj-Universitatoj_0218.mp3?_=72

Kvin polaj universitatoj estis kvalifikitaj en junio kiel laŭreatoj de la konkurso de la Eŭropa Komisiono „Eŭropaj Universitatoj”. Entute estis elektitaj 17 konsorcioj de la altlernejaj institucioj, kiuj ricevis rimedojn por evoluigi kunlaboron i.a. koncerne klerigon, esplorojn kaj peradon de teknologioj, intersanĝon de sciencistoj, studentoj kaj administraciaj laborantoj. El Pollando temas pri Adam Mickiewicz-universitato en Poznano, la universitatoj en Opole kaj Gdańsk, Jagelona Universitato en Krakovo kaj la Varsovia Universitato. En la daŭro de tri jaroj la altlernejaj konsorcioj ricevos sume 85 milionojn da eŭroj, maksimume 5 milionojn por ĉiu. Ekzemple la Varsovia Universitato apartenas al la konsorcio 4EU+, en kiu troviĝas ankaŭ la Sorbona Universitato, la universitatoj en Heidelbergo kaj en Prago kaj universitatoj en Kopenhago kaj en Milano. La Jagelona Universitato el Krakovo estas parto de la konsorcio UNA Europa, kiun formas sep altlernejoj – la Katolika Lovena Universitato, la franca Universitato Paris 1, Universitato Complutense en Madrido, Libera Berlina Universitato, Universitatoj en Edinburgo kaj Bolonjo.La elektitaj altlernejaj konsorcioj reprezentas vastan gamon de altlernejaj institucioj el la tuta unio komencante de universitatoj okupiĝantaj pri aplikataj sciencoj tra teknikaj altlernejoj kaj belartaj akademioj ĝis esplorcentroj.

El la elsendo 16.07.2019. Legas Milada – 2’18”


---

# E_elsendo el la 16.07.2019

**Published:** 2019-07-16

**URL:** https://pola-retradio.org/2019/07/e_elsendo-el-la-16-07-2019/

**Categories:** Elsendoj

**Audio:** /wp-content/uploads/2019/07/RetRadio_16.07.2019_mardo_871.mp3

Podkasto: Ludu en nova fenestro | Elŝutu

La 871-a E_elsendo el la 16.07.2019 ĉe www.pola-retradio.org

En la hodiaŭa redakcia interparolo Maciek kaj Barbara reference al la 60-jariĝo de la Jubilea UK en Varsovio 1959 kaj la 60-jariĝo de la E-Redakcio de Pola Radio jen retrorigardas al historio, jen glite trakuras la samlongan tradicion de la priservado kaj raportado pri la Universalaj Kongresoj en Pola Radio kaj Pola retRadio. Niaj aktualaĵoj traktas polan jaktoproduktadon, kiu laŭ Eŭrostat en 2018 kovris 60-procentojn de la luksaj jaktoj faritaj en la Unio kaj informas pri kvin polaj altlernejoj en la unia projekto „Eŭropaj Universitatoj”. La ĉi-semajnan sciencbultenan temon ni dediĉis al la malkovro de grandaj provizoj de la dolĉa akvo sub la fundo de Atlantiko. La programinformon akompanas interreta foto de la luksa jakto Viatoris produktita en Pollando. La aktualaĵoj kaj la sciencbultena temo estas paralele legeblaj kaj aŭdeblaj en la koncerna rubriko de nia paĝo. La elsendo troviĝas ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# Koninda polo: Katarzyna Jagiellonka

**Published:** 2019-07-17

**URL:** https://pola-retradio.org/2019/07/koninda-polo-katarzyna-jagiellonka/

**Categories:** Felietonoj

**Audio:** /wp-content/uploads/2019/07/bp_fel_Koninda-Polo_Katarzyna-Jagiellonka_1015.mp3, /wp-content/uploads/2019/07/bp_fel_Koninda-Polo_Katarzyna-Jagiellonka_1015.mp3?_=73

Hodiaŭ mi deziras rakonti pri iu epizodo el la pola historio, kiu ligiĝas kun la nunjara kongreslando, sed ne nur kun ĝi. En tiu epizodo la ĉefa figuro estas Katarzyna Jagiellonka (Jagelonidino) la plej juna filino de la reĝo Sigismundo la Maljuna kaj Bona Sforza. En 1562 ŝi edziniĝis al Johano Vasa, princo de Finnlando, frato de la sveda reĝo Erik la 14-a. Verdire Katarzyna komence iom hezitis edziniĝi al la 11 jarojn pli juna Johano, tamen ne la amo, sed politikaj konsideroj influis ŝian pozitivan reagon. Post la kvartaga geedziĝa festo en Vilno la geprinca paro direktiĝis al Åbo, la nuntempa Turku. La princino venigis kun si luksan kaj tre valoran ekipaĵaron kun juvelaro, arĝentaĵoj, vestoj kaj vestoakcesoraĵoj, subvestoj, tabloteksaĵoj, liturgiaj vestoj, manĝilaro kaj kuirejaj ujoj, valoraj teksaĵoj, vestaĵoj por koretagantoj kaj servistaro. Tio ja konformis al la vivstilo, kiun ŝi praktikis en Pollando. Ne mirige do, se ni aldonos, ke  al Katarzyna al kortego de Åbo akompanis 59 personoj. La tiea kastelo sur unu el la insuloj ĉe Turku kompare al la krakova Kastelo Wawel kaj aliaj palacoj en Pollando havis prefere severan karakteron kaj rolis kiel defenda konstruaĵo. Nur dank’ al la doto de Katarzyna la tieaj ĉambregoj akiris iom da lukso kaj belo. Aperis en ili tapiŝoj, arasoj, t.e. fajne teksitaj flandraj murtapiŝoj, mebloj kaj arĝenta manĝilaro. Katarzyna heredis de sia itala patrino, reĝino Bona Sforza bonan  guston kaj ŝaton al objektoj belaj. Cetere ankaŭ ŝia patro, Sigismundo la Maljuna estis edukita en la etoso de la itala renesanco. La krakova Wawel kastelo dank’ al liaj akitekturaj projektoj ricevis imponan aspekton, la kortegon priservadis   ĉirkaŭ 2 mil personoj, do kompare kun ĝia pompo la kortego de la finna princo aspektis rekte mizere. Sed dank’ al Katarzyna  la mezepoka fortresa kastelo estis transformita en renesancan rezidejon, egalan al la reĝa. I.a. estis instalitaj en ĝi tiaj novaĵoj en la Nordo,  kiel kahelaj fornoj kaj kamenoj. La enveturpordo akiris renesancan stilon kaj ĉambregojn riĉigis artverkoj venigitaj de la reĝino aŭ aĉetitaj en la komenco de la geesiĝo. Post neplena jaro de trankvila koretga vivo, riĉa tamen je ĉasadoj kaj bankedoj ŝia edzo Johano, la princo de Finnlando, estis en 1563 akuzita pri ŝtatperfido kaj malliberigita. La mortoverdikto estis ŝanĝita je ĝismorta mallibereco. Lia frato, la reĝo de Svedio Eriko la 14-a, timis ke Johano dank’ al la geedziĝo kun la filino de la pola reĝo klopodos – kun la subteno de Pollando – sendependiĝi de Svedio akironte tiel influojn ĉe Baltiko. Erik proponis tiam al Katarzyna revenon al Pollando aŭ setliĝon en la bienaj posedaĵoj sur la Alandaj Insuloj. Ŝi rifuzis ambaŭ ofertojn preferante dividi la sorton de la edzo. Eblas diri, ke tiel finiĝas la finna epizodo en la vivo de Katarzyna Jagiellonka, finne Katariina Jagellonica. Sed ni sekvu ŝian sorton. Pro sia decido Katarzyna ektroviĝis kun Johano en malliberejo la  fortresa kastelo Gripsholm apud Stokholmo. Tie, en la malliberejaj kondiĉoj Katarzyna naskis filinon, Izabela kiu mortis infanaĝe kaj filon Sigismundon, la postan reĝon de Svedio kaj Pollando. La situacio estis tiom drameca, ke por havi vindaĵojn por la beboj ŝi devis aĉetadi de la gardantaj ilin soldatoj malnovajn ĉemizojn. Turmentis ŝin ne sole zorgo pri la infanoj, sed ankaŭ timo pri la vivo de la edzo kaj pri sia propra estonteco. Komence de 1567 Erik planis mortigon de Johano kaj edzinigon de Katarzyna al Ivan la Terura. Iliajn pliajn sortojn influis la mensa malsano de Erik. En oktobro Katarzyna kaj ŝiaj proksimimuloj akiris liberecon. La sveda aristokrataro du jarojn poste transdonis la povon al Johano,  kaj li kaj Katarzyna estis kronitaj en Upsalo kiel reĝo kaj reĝino de Svedio. Talenta kaj ŝaĝa Katarzyna en signifa grado influis la artajn gustojn de sia edzo, kiu imitante polajn renesancajn arkitekturajn solvojn projektis kaj realigis plurajn konstruaĵojn en Svedio unuavice alikonstrante kaj ekipante la reĝajn rezidejojn kaj ĉefajn preĝejojn. Kun la helpo de Katarzyna li komencis venigadi eksterlandajn majstrojn, plurfoje uzante la helpon de la krakova Wawel-kortego. Dum sia 16-a regado kiel reĝino de Svedio Katarzyna multe zorgis pri la polaj-svedaj rilatoj. Ŝi mortis en 1583 havante 57 jarojn. Ŝia sepulto fariĝinte la nacia evento en Svedio organizita kun enorma pompo reliefigis la reĝan genealogion de Katarzyna.  Rigardante ŝian grandan kaj pompan tomboŝtonon en la katedralo de Upsala ne eblas dubi pri ŝia signifo kaj prestiĝo.  Ŝian tomboŝtonon – situantan en la apudeco de tiu de  Gustavo la 1-a Vasa, la fondinto de la dinastio – kadras du dorikaj kolonoj kun arko kronita per granda reĝa krono. Granda orumita tabulo latine priskribas la vivon de Katarzyna, i.a. ŝian malliberigon, la 4-jaran ekzilon kaj  glorigas ŝian pravan karakteron kaj piecon. La tabulon ornamas Jagelondinastiaj blazonoj kaj kronas blazonoj de Svedio kaj Pollando subtenataj de du leonoj. La robon de la reĝino ornamas tri svedaj kronoj. Ankoraŭ dum sia vivo la vivosortoj de la reĝa geedza paro famiĝis dank’ al kronikisto Marcin Kramer, kiu en 1570 eldonis anonime „Historion veran pri la aventuro de la beaŭrinda aventuro de la finna princo Johano kaj la pola reĝidino Katarzyna”. Ilia geedziĝo fariĝis unu el la dramvefotoj de la sveda verkisto August Strindberg en la verko „Eryk XIV” el 1899. En la 1919 la finna poeto Eino Leino dediĉis al la reĝa paro sian poemon „Kantoj de princo Johano kaj Katarzyna Jagelonidino”. Kvankam Katarzyna Jagellonka la plej multajn meritojn – aparte koncerne kulturon kaj religion – portis por Svedio, kiel ĝia reĝino tamen per firma memoro, sincera estimo kaj simpatio ŝi estas ĉirkauprenita en Finnlando. Ekzemple unu el la valoj en la proksimeco de Turku  la loka loĝantaro ĝis hodiaŭ nomas, difinas kiel „Valon de Katarina”. Katarzyna Jagiellonka, la princino de Finnlando ĝis hodiaŭ estas perceptata kiel esenco de Pollando kaj poloj kaj tra jarcentoj tra ŝia prismo en Finnlando oni rigardis kaj rigardas la polan kulturon. Plurfoje la finnaj aŭtoritatoj – kune kun la polaj – organizas porokazajn kulturajn eventojn ligitajn kun polaj kreantoj de la nacia kulturo sub la devizo „Jagellonica”. Kion aldoni ? Nepre tion, ke  la filo de Katarzyna  fariĝinte la reĝo de Pollando kiel Sigismundo la 3-a Vasa translokis en 1609 la ĉefurbon de Pollando el Krakovo al Varsovio. Lia figuro ne estas forgesita. Sigismundo la 3-a Vasa ĉepinte de la kolono sur la varsovia Kastela Placo daŭre rigardas la panoramon de la ĉefurba Varsovio.

El la elsendo 18.07.2019. Legas  Barbara – 10’15”


---

# E_elsendo el la 18.07.2019

**Published:** 2019-07-18

**URL:** https://pola-retradio.org/2019/07/e_elsendo-el-la-18-07-2019/

**Categories:** Elsendoj

**Audio:** /wp-content/uploads/2019/07/RetRadio_18.07.2019_872_jaudo.mp3

Podkasto: Ludu en nova fenestro | Elŝutu

La 872-a E_elsendo el la 18.07.2019 ĉe www.pola-retradio.org

En nia hodiaŭa elsendo, la lasta el Varsovio antaŭ la 104-a Universala Kongreso en Lahtio, Finnlando ni prezentas du apartajn programerojn, kiuj rilatas al la kongreslando. En la felietono pri Koninda Polo ni proksimigas la polan reĝidinon, Katarzyna Jagiellonka, kiu edziniĝinte en 1562 al Johano Vasa fariĝis i.a. princino de Finnlando. Krome el nia arkivo ni prezentas historian intervjuon de Andrzej Pettyn kun Jorma Ahomäki el 1991, la prezidanto de la Turkua E-Societo lige kun ĝia 30-jariĝo. Kongresante nunjare en Finnlando gravas tiu historia retrorigardo al la tiama E-movado, el kiu ni ekscias i.a. pri la sprona efiko de la varsovia UK 1959 por la Universala Kongreso en Helsinki antaŭ 50 jaroj. La komencaj kulturkronikaj informoj rilatas al la porjunularaj legospronaj projektoj ĵus premiitaj kaj al muzika projekto de la ensemblo ALTA baldaŭ prezentonta la muzikajn rebusojn de Leonardo da Vinci. La programinformon akompanas interreta foto kun la pentraĵo de Józef Simmler dediĉita al la Geprincoj de Finnlando, Johano kaj Katarzyna Jagellonka kun la filo Sigismundo en la fortresa prizono en la sveda Gripsholm. La kulturkronikaj informoj kaj la felietono estas paralele legeblaj kaj aŭdeblaj en la koncernaj rubrikoj de nia paĝo. La elsendo troviĝas ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# La legopopularigaj projektoj

**Published:** 2019-07-18

**URL:** https://pola-retradio.org/2019/07/la-legopopularigaj-projektoj/

**Categories:** Kulturkroniko

**Audio:** /wp-content/uploads/2019/07/kk_gk_La-legospronaj-projektoj-por-junuloj-premitaj_0144.mp3, /wp-content/uploads/2019/07/kk_gk_La-legospronaj-projektoj-por-junuloj-premitaj_0144.mp3?_=74

La projektoj „Centra Legooficejo” kaj „Libro je recepto” venkis en la unua finalo de la konkurso populariganta legadon inter la infanoj „Zwyrtała”. La konkurspatrono Zwyrtała estas figuro el la libro de Kazimierz Przerwa-Tetmajer „Ĉe la roka Podhale-regiono”, muzikisto kiu tiom bele ludis, ke en la ĉielo li kapablis logi al danco anĝelojn, same kiel konkursfinalanoj logas por la legado. La unua projekto aktivigas infanojn kaj junulojn pasigi tempon kun libro. Ili rolas kiel agentoj, kies tasko esti legi laŭeble multajn librojn kaj plenumi ligitajn kun tio specialajn taskojn. La alia aktivigis la medicinistan medion, por ke tiu persvadu al la geaptroj la gravecon de la legado por la evoluo de iliaj infanoj. Al la finalo estis kvalifikitaj 9 aliaj projektoj kreitaj en la periodo marto 2018 – marto 2019. La premioj estis enmanigitaj dum la Internacia Festivalo de la Infana Literaturo 2019 en Rabka. Ariginte verkistojn, aktorojn, librodesgnistojn, muzikistojn kaj legantojn ĝi okazis meze de julio sub la devizo „De la montoj ĝis la maro”. En la centro de la atento estis  libroj rakontantaj pri arboj, birdoj, bestoj kaj pri tio, kiel protekti la naturon. En la 62 festivalaj eventoj partoprenis 53 kreantoj el sep landoj.

El la elsendo 18.07.2019. Legas  Gabi – 1’44”


---

# ALTA plenumos muzikajn rebusojn de Leonardo da Vinci

**Published:** 2019-07-18

**URL:** https://pola-retradio.org/2019/07/alta-plenumos-muzikajn-rebusojn-de-leonardo-da-vinci/

**Categories:** Kulturkroniko

**Audio:** /wp-content/uploads/2019/07/kk_mj_La-muzikensemblo-ALTA-plenumos-muzikajn-rebusojn-de-da-Vinci_0112.mp3, /wp-content/uploads/2019/07/kk_mj_La-muzikensemblo-ALTA-plenumos-muzikajn-rebusojn-de-da-Vinci_0112.mp3?_=75

En decembro muzikajn rebusojn de Leonardo da Vinci eblos aŭdi en la plenumo de la ensemblo de la malnova muziko ALTA. La unuan fojon en historio la plenumo de la rekonstruitaj muzikaj enigmoj de da Vinci okazos laŭ tiom granda skalo. Temas ofte pri kelknotaj motivoj, kiujn la itala geniulo i.a. notis en spegula reflekto. La rekonstruon de la muziko de Leonardo faris muzikistoj el Pollando, Argentino kaj Italio baze de teoriaj traktatoj pri la plenumo de la renesanca muziko. La komponaĵoj estos luditaj per kopioj de historiaj instrumentoj uzataj en la epoko de Leonoardo kiel lira da braccio, piŝtokornetoj, prahobojoj, liutoj kaj flutoj. Estos uzita krome instrumento inventita de Leonarda da Vinci – viola organista, kiu baze de la notoj estis rekonstruita de pola pianisto Sławomir Zubrzycki nur en 2012. La koncerton partoprenos krom ALTA sub la gvido de Agnieszka Szwajger invititaj gastoj – Gustavo Gargiulo, Marco Vitale, Alessio Tosi, Daniel Morais, Agnieszka Obst-Chwała, Sławomir Zubrzycki.

El la elsendo 18.07.2019. Legas  Maciek – 1’12”


---

# E_elsendo el la 20.07.2019

**Published:** 2019-07-20

**URL:** https://pola-retradio.org/2019/07/e_elsendo-el-la-20-07-2019/

**Categories:** Elsendoj

**Audio:** /wp-content/uploads/2019/07/RetRadio_20.07.2019_873_sabato.mp3

Podkasto: Ludu en nova fenestro | Elŝutu

La 873-a E_elsendo el la 20.07.2019 ĉe www.pola-retradio.org

Nia sabata programo enhavas la 1-an raporton pri la 104-a Universala Kongreso de Esperanto en Lahtio. En ĝi ni prezentas i.a. etajn interparolojn kun kelkaj el niaj antaŭmikrofonaj gastoj. Inter la matene venintaj kongresanoj ni renkontis kaj faris mallongan interparolon i.a. kun Ankie kaj Nanne, do Kajto. Ni havis la okazon alparoli la redaktoron de la kongresa kuriero „La Saltejo”, Jukka Pietiläinen pri lia redaktista laboro kaj pri la porekstera informado pri la kongreso kaj Esperanto al la finna publiko. La heroo de unu el la artikoloj fariĝis Jouko Lindstedt kaj lia filino kiel ekzemplo de la E-familio. Dum la kongresa mateno li donis gravajn konsilojn al la kongresanoj en la informa giĉeto kaj volonte respondis niajn demandojn. Kelkajn horojn mi pasigis en la Komitata Kunsido dum kiu estis elektitaj novaj komitatanoj C, la estraro kaj la prezidanto de UEA, kiun dum la plej proksima mandato gvidos Duncan Charters el Usono. La sabatan programon fermis la Movada Foiro, la 14-a en Lahtio. Pri ĝia nunjara eldono ni interparolas kun Anna Löwenstein. La programinformon akompanas foto prezentanta E-flagojn antaŭ la kongresejo en Lahtio, Isku Areena, prenita de ĝia tria etaĝo. La raporto  aperas ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# E_elsendo el la 21.07.2019

**Published:** 2019-07-22

**URL:** https://pola-retradio.org/2019/07/e_elsendo-el-la-21-07-2019/

**Categories:** Elsendoj

**Audio:** /wp-content/uploads/2019/07/RetRadio_21.07.2019_dimanco_874.mp3

Podkasto: Ludu en nova fenestro | Elŝutu

La 874-a E_elsendo el la 21.07.2019 ĉe www.pola-retradio.org

Nia elsendo enhavas la 2-an raporton pri la 104-a Universala Kongreso de Esperanto en Lahtio, plene dediĉitan al la matena Inaŭgura Solenaĵo. Pro la neceso koncizigi ĝin kelkaj sondokumentoj aŭdiĝos aparte. La raporto enhavas la bonvenigajn vortojn de la prezidanto de UEA, Mark Fettes kaj prezenton de la podianoj, prezenton de la aparta mesaĝo direktita al la kongreso fare de la ambasadoro de Kanado en Finnlado. Salutmesaĝon de Margareta Zaleski-Zamenhof kaj de la prezidanto de LKK, Tuomo Grundström. Aŭdiĝas salutvortoj de TEJO-prezidantino Ĝoja kaj de ĝia vicprezidanto Francesco Maurelli. Sekve ni prezentas la alparolajn vortojn de la prezidanto de Akademio de Esperanto, Probal Dasgupta. Ni prezentas la mesaĝon de SAT, peritan de José Maria Salguero. Fragmento de la orkestra versio de la Himno – speciale preparita por UK – kaj la lastaj vortoj de la prezidanto deklarintaj la malfermon de la 104-a Universala Kongreso de Esperanto finas nian 2-an raporton el Lahtio. La programinformon akompanas foto de la kolektiĝantaj post la Inaŭguro kongresantoj por la komuna foto. La raporto  aperas ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# E_elsendo el la 22.07.2019

**Published:** 2019-07-23

**URL:** https://pola-retradio.org/2019/07/e_elsendo-el-la-22-07-209/

**Categories:** Elsendoj

**Audio:** /wp-content/uploads/2019/07/RetRadio_22.07.2019_lundo_875.mp3

Podkasto: Ludu en nova fenestro | Elŝutu

La 875-a E_elsendo el la 22.07.2019 ĉe www.pola-retradio.org

En nia hodiaŭa elsendo ni prezentas la sondokumenton kun la festparolado de la forlasanta la postenon de la prezidanto de UEA, Mark Fettes el la Solena Inaŭguro de la 104-a UK en Lahtio. Akompanas ĝin foto prezentanta Mark Fettes kun la novelektita prezidanto la Asocio, Duncan Charters. La elsendo troviĝas ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# E_elsendo el la 23.07.2019

**Published:** 2019-07-24

**URL:** https://pola-retradio.org/2019/07/e_elsendo-el-la-23-07-2019/

**Categories:** Elsendoj

**Audio:** /wp-content/uploads/2019/07/RetRadio_23.07.2019_mardo_876.mp3

Podkasto: Ludu en nova fenestro | Elŝutu

La 876-a E_elsendo el la 23.07.2019 ĉe www.pola-retradio.org

En nia marda elsendo, ni prezentas kelkajn sonscenojn ligitajn kun la kleriga programo de la 104-a Universala Kongreso en Lahti. Reference al la dimanĉaj eventoj ni gastigas antaŭmikrofone Amri Wandel, kiu donis antaŭ la inaŭguro de la nunjara IKU-sesio kelkajn klarigojn pri ĝia dumsemajna evoluo. I.a. temis pri la nunjara eldono de Scienca Kafejo, kiu bonvenigis marde interesiĝantojn por kvar mallongaj sesioj. La ĉefa programero en tiutaga programo ligiĝas kun la Tago de Lernado, kies ĉeforganizanto de ILEI estas Mireille Grosjean. Ni prezentas ŝian alparolon el la Solena Inaŭguro. Marija Belošević parolas aliflanke pri la programo de la nunjara Tago. En ĝi ni aŭdis i.a. prelegon de Duncan Charters, la nuna prezidanto de UEA, pri la historio de la usona NASK. Ni prezentas lian respondon pri tio, kiel li vidas la E-edukadon en la politiko de UEA sub lia prezido. Kun la sciencnivela kleriĝo ligiĝas la temo de la postkongresa kolokvo pri Esperantologio kaj Lingvistiko, pri kio ni krome informas per la redakcia informo. La programinforma foto prezentas Duncan Charters en la programo de Tago de Lernado. La elsendo troviĝas ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# E_elsendo el la 24.07.2019

**Published:** 2019-07-25

**URL:** https://pola-retradio.org/2019/07/e_elsendo-el-la-24-07-2019/

**Categories:** Elsendoj

**Audio:** /wp-content/uploads/2019/07/RetRadio_24.07.2019_merkredo.mp3

Podkasto: Ludu en nova fenestro | Elŝutu

La 877-a E_elsendo el la 24.07.2019 ĉe www.pola-retradio.org

En nia merkreda elsendo, ni dediĉas apartan atenton al la eventoj ligitaj kun la kongresa temo. La belecon de naturo kaj kulturo de Kroatio proksimigas la fotoekspozicio de kroataj esperantistoj. Pri ĝi ni interparolas kun ĝia organizantino Marija Belošević. Ekde la komenco la kongresa temo „Vivanta naturo, floranta kulturo” estas traktata en la kongresa programo sub la gvido de Olga Ŝilajeva, kiu informas nin pri la ĝisnunaj laboroj. Aludojn pri la kongrestemo ni trovis ankaŭ en la mesaĝo de la urbestro de Lahtio, Pekka Timonen, kiun ni citas en nia raporto. La programinforma foto prezentas la belecon de la Lahtia naturo ĉirkaŭ la kongresejo, Isku Areena. La elsendo troviĝas ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# E_elsendo el la 25.07.2019

**Published:** 2019-07-26

**URL:** https://pola-retradio.org/2019/07/e_elsendo-el-la-25-07-2019/

**Categories:** Elsendoj

**Audio:** /wp-content/uploads/2019/07/RetRadio_25.07.2019_jauudo_878_mp3-1.mp3

Podkasto: Ludu en nova fenestro | Elŝutu

La 878-a E_elsendo el la 25.07.2019 ĉe www.pola-retradio.org

En nia ĵaŭda elsendo, ni raportas pri kelkaj el la plej gravaj kongresaj programeroj, tute aparte elektinte kiel  rilatan sondokumenton la inaŭguron de la Esperantologia Konferenco. Ni prezentas – laŭ la kongreslibro – biografietojn de du patronoj de la kongresaj salonegoj – Vilho Suonio Setälä kaj Tyyne Leivo-Larsson. Nian raporton finas unu el la ciganaj kantoj – la komenca – el la koncerto de Saša Pilipović. La programinforma foto prezentas la antaŭkonferencan konsiliĝon inter Orlando Raola kaj Humphrey Tonkin . La elsendo troviĝas ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# E_elsendo el la 27.07.2019

**Published:** 2019-07-27

**URL:** https://pola-retradio.org/2019/07/e_elsendo-el-la-27-07-2019/

**Categories:** Elsendoj

**Audio:** /wp-content/uploads/2019/07/RetRadio_27.07.2019_sabato_879.mp3

Podkasto: Ludu en nova fenestro | Elŝutu

La 879-a E_elsendo el la 27.07.2019 ĉe www.pola-retradio.org

En nia lasta elsendo el la kongresurbo en Lahti ni retrorigardas al la eventoj de la vendreda programo. La ĉefa sondokumento registrita en Lahti estas la intervjuo kun la prezidanto de UEA, Duncan Charters. En la programo aŭdiĝas fragmente „La vojo” de Ludoviko Zamenhof, kiun dum la Internacia Vespero kantis Amira. Ni salute dediĉas ĝin al ĉiuj esperantistoj lige kun la pasinta vendrede Esperanto-Tago. La programinforma foto prezentas unu el la kontribuantoj al la Internacia Arta Vespero el Koreio. La elsendo troviĝas ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# E_elsendo el la 30.07.2019

**Published:** 2019-07-30

**URL:** https://pola-retradio.org/2019/07/e_elsendo-el-la-30-07-2019/

**Categories:** Elsendoj

**Audio:** /wp-content/uploads/2019/07/RetRadio_30.07_2019_mardo_880.mp3

Podkasto: Ludu en nova fenestro | Elŝutu

La 880-a E_elsendo el la 30.07.2019 ĉe www.pola-retradio.org

Nia marda raporto pri la 104-a UK enhavas la sondokumenton pri la Solena Fermo de la kongreso rilatan al ĝia raporta parto. La akompana al la programinformo foto prezentas la E-flagojn ĉe la trafikrondo antaŭ la Lahtia Kongresejo. La elsendo troviĝas ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# E_elsendo el la 02.08.2019

**Published:** 2019-08-02

**URL:** https://pola-retradio.org/2019/08/e_elsendo-el-la-02-08-2019/

**Categories:** Elsendoj

**Audio:** /wp-content/uploads/2019/08/RetRadio_02.08.2019_vendredo_881.mp3

Podkasto: Ludu en nova fenestro | Elŝutu

La 881-a E_elsendo el la 02.08.2019 ĉe www.pola-retradio.org

Nia vendreda raporto pri la 104-a UK enhavas la 2-an sondokumenton pri la Solena Fermo de la kongreso. En ĝi troviĝas anoncoj pri la atribuita nunjare Premio Deguchi al Heidi Goes, pri la distingitoj per la Diplomo pro la Elstara Agado kaj Arta Agado, pri dojenaj esperantistoj distingitaj per Diplomoj pro pli ol 40, 50, 60 kaj 70-jara membriĝo en UEA. Aŭdiĝas speciala saluto en Esperanto de la sveda kulturministro, Amanda Lind. En la fino Thomas Kleemann prezentas la rezultojn de la futbalista matĉo, kiu okazis ankaŭ en Lahtio. La akompana al la programinformo foto prezentas nepalajn esperantistojn post la Internacia Arta Vespero. La elsendo troviĝas ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# E_elsendo el la 06.08.2019

**Published:** 2019-08-06

**URL:** https://pola-retradio.org/2019/08/e_elsendo-el-la-06-08-2019/

**Categories:** Elsendoj

**Audio:** /wp-content/uploads/2019/08/RetRadio_06.08.2019_mardo_882.mp3

Podkasto: Ludu en nova fenestro | Elŝutu

La 882-a E_elsendo el la 06.08.2019 ĉe www.pola-retradio.org

Nia marda raporto pri la 104-a UK enhavas la lastan sondokumenton pri la Solena Fermo de la Lahtia kongreso. En ĝi troviĝas sonscenoj pri dankoj al LKK kaj helpantoj kaj al la administracio kaj laborantoj de la kongresejo. La prezidantino de TEJO informas, ĉu UK estas interesa por junuloj. Eta sonsceno prezentas la infanojn kaj adoleskulojn, kiuj venis por saluti la kongreson per ellernita dum la infana kongreseto kanto. Gravan parton okupas la ferma parolado de la prezidanto, Duncan Charters, kiu inter prioritatoj de la estrara kaj komuna laboro mencias komunikadon kaj kunlaboron. La eksa prezidanto de UEA Mark Fettes dankas pro la rekonaj vortoj pro sia 6-jara gvidado de la Asocio. Pliaj sonscenoj referencas al la transdono de la kongresa flago al la Montreala LKK kaj al la finaj momentoj de la kongreso, t.e. la komune kantita himno kaj la solena deklaro pri la fermo de la 104-a en Lahtio. La akompana al la programinformo interreta foto prezentas transdonon de la kongresa flago. La elsendo troviĝos ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# Sukcesoj de la pola koruso sur Tajvano

**Published:** 2019-08-09

**URL:** https://pola-retradio.org/2019/08/sukcesoj-de-la-pola-koruso-sur-tajvano/

**Categories:** Kulturkroniko

**Audio:** /wp-content/uploads/2019/08/kk_mj_Sukceso-de-la-pola-koruso-sur-Tajvano_0150.mp3, /wp-content/uploads/2019/08/kk_mj_Sukceso-de-la-pola-koruso-sur-Tajvano_0150.mp3?_=1

La knabina katedrala koruso Puellae Orantes el la loko Tarnów (la suda Pollando) akiris du orajn kaj unu argentan premion dum la Internacia Korusa Festivalo en Tajpeo sur Tajvano. La orajn premiojn ĝi ricevis en la kategorio de la junularaj kaj universitataj korusoj, la arĝentan en la kategorio de religia muziko. Plimulton de ĝia konkursa repertuaro kosisitigis komponaĵoj de polaj aŭtoroj. Plej grandan entuziasmon elvokis verkoj inspiritaj de la pola folkloro, kiujn polinoj prezentis en polaj popolaj kostumoj. Puellae Orantes ricevis krome specialan premion pro la plej bone plenumita tajvana komponaĵo. La festivalo okazanta ekde la 1996-a jaro estas la plej granda platformo de la internacia kultura interŝanĝo sur Tajvano, fariĝinte unu el la plej presitiĝaj muzikaj festivaloj en Azio. La nunjaran konkurson partoprenis korusoj el Tajvano, Ĉinio, la Suda Koreio, Makao, Filipinoj, Indonezio kaj Pollando. La internacia ĵurio, en kiu troviĝis komponistoj, direktistoj kaj kantistoj el Filipinoj, Finnlando, Latvio, Tajvano, Venezuelo kaj Hungario la premion Grand Prix atribuis al la koruso Telkom University el Indonezio. En la pola koruso kantas knabinoj 10-19-jaraĝaj el Tarnów kaj ĝiaj ĉirkaŭaĵoj. Puellae Orantes estas laŭreato de pli ol 20 landaj kaj internaciaj konkursoj, ĝi eldonis 9 kompaktajn diskojn kaj unu videodiskon. Ĝi registris siajn kantojn por la Pola Radio kaj la Pola Televido, por France 2 kaj France 3,  por la vatikana, nederlanda kaj franca radiostacioj.

El la elsendo 09.08.2019. Legas  Maciek – 1’50”


---

# Pola ilustristo distingita de la reĝo de Hispanio

**Published:** 2019-08-09

**URL:** https://pola-retradio.org/2019/08/pola-ilustristo-distingita-de-la-rego-de-hispanio/

**Categories:** Kulturkroniko

**Audio:** /wp-content/uploads/2019/08/kk_mj_Pola-ilustrito-distingita-de-la-rego-de-Hispanio_0110.mp3, /wp-content/uploads/2019/08/kk_mj_Pola-ilustrito-distingita-de-la-rego-de-Hispanio_0110.mp3?_=2

Józef Wilkoń apartenanta al la plej elstaraj polaj artistoj okupiĝantaj pri la ilustrado estis distingita de Filipo la 6-a, la reĝo de Hispanio per la Komandora Kruco de la ordeno de Izabela la Katolika. En la rilata  letero de la ambasodoro de Hispanio estas emfazite, ke  ĉi tiu distingo estas la rekonesprimo pro multaj meritoj de la pola artisto, pro lia valora kontribuo al disfloro de la hispana kulturo en Pollando kaj sekve plibonigo de la reciprokaj rilatoj inter ambaŭ landoj. I.a. Wilkoń ilustris la polan version de „Don Kiĥoto” per siaj 100 originalaj desegnaĵoj. Józef Wilkoń ilustris ducenton da libroj same por infanoj kiel ankaŭ por plenkreskuloj. Ilustritaj de li libroj estis tradukitaj en pli ol 20 ligvojn. Krom polaj libroeldonejoj Józef Wilkoń kunlaboris kun Flammarion (Prizo), Middelhauve Verlag (Kolonjo), Loewes Verlag (Bayeruth), Kinderbuchverlag (Berlino), Parabel Verlag (Munkeno), Atlantis Verlag (Zuriko) kaj Greek Peace Publishers (Tokio).

El la elsendo 09.08.2019. Legas  Maciek – 1’10”


---

# Claude Nourmont pri la Kleriga Lundo dum la UK (2019)

**Published:** 2019-08-09

**URL:** https://pola-retradio.org/2019/08/claude-nourmont-pri-la-kleriga-lundo-dum-la-uk-2019/

**Categories:** Antaŭ la mikrofono

**Audio:** /wp-content/uploads/2019/08/bp_kun-Claude-Nourmont-pri-la-Kleriga-Lundo-kaj-omago-al-Ragnarsson_0855.mp3, /wp-content/uploads/2019/08/bp_kun-Claude-Nourmont-pri-la-Kleriga-Lundo-kaj-omago-al-Ragnarsson_0855.mp3?_=3

Reference al la 104-a UK ni prezentas interparolon kun Claude Nourmont pri la nunjara Kleriga Lundo kaj pri aparta omaĝa programero dediĉita al Baldur Ragnarsson. El la elsendo 09.08.2019 – 08’55”


---

# Vesna Staničić-Burchards kaj Omaĝo al Baldur Ragmarsson (UK – 2019)

**Published:** 2019-08-09

**URL:** https://pola-retradio.org/2019/08/vesna-stanicic-burchards-kaj-omago-al-baldur-ragmarsson-uk-2019/

**Categories:** Antaŭ la mikrofono

**Audio:** /wp-content/uploads/2019/08/bp_kun-Vesna-pri-la-omaga-programero-al-Ragnarsson_0312.mp3, /wp-content/uploads/2019/08/bp_kun-Vesna-pri-la-omaga-programero-al-Ragnarsson_0312.mp3?_=4

Rilate al la speciala omaĝa programero, dediĉita al Baldur Ragmarsson ni gastigas  antaŭmikrofone unu el la kontribuintinoj al la programo Vesna Staničić-Burchards . El la elsendo 09.08.2019 – 03’12”


---

# E_elsendo el la 09.08.2019

**Published:** 2019-08-09

**URL:** https://pola-retradio.org/2019/08/e_elsendo-el-la-09-08-2019/

**Categories:** Elsendoj

**Audio:** /wp-content/uploads/2019/08/RetRadio_09.08.2019_883_vendredo.mp3

Podkasto: Ludu en nova fenestro | Elŝutu

La 883-a E_elsendo el la 09.08.2019 ĉe www.pola-retradio.org

En nia vendreda elsendo reference al la 104-a UK ni prezentas interparolon kun Claude Nourmont pri la nunjara Kleriga Lundo kaj pri aparta omaĝa programero dediĉita al Baldur Ragnarsson. Rilate al ĉi-lasta programero ni gastigas krome antaŭmikrofone unu el la kontribuintinoj al la ĉi-lasta programo Vesna Staničić-Burchards. La komencaj aktualaĵoj rilatas al la distingo de la pola ilustristo Józef Wilkoń fare de la reĝo de Hispanio kaj al sukcesoj de la pola knabina koruso Puellae Orantes enkontigitaj dum la Internacia Korusa Festivalo en Tajpeo sur Tajvano. Aŭdiĝas krome leterkesta programero. La akompana al la programinformo interreta foto prezentas unu el la ilustraĵoj de Józef Wilkoń por la pola versio de „Don Kiĥoto”. La elsendo troviĝos ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# Nur en Usono kaj Kanado je 3 miliardoj da birdoj malpli

**Published:** 2019-08-10

**URL:** https://pola-retradio.org/2019/08/nur-en-usono-kaj-kanado-je-3-miliardoj-da-birdoj-malpli/

**Categories:** Sciencaj informoj

**Audio:** /wp-content/uploads/2019/10/sc_gk_Enzorgiga-malkresko-de-birdoj-en-la-Norda-Ameriko_0205.mp3, /wp-content/uploads/2019/10/sc_gk_Enzorgiga-malkresko-de-birdoj-en-la-Norda-Ameriko_0205.mp3?_=5

Laŭ la artikolo en „Science” ekde la 1970-a jaro en Usono kaj Kanado la nombro de birdoj malkreskis je 29 procentoj, tio estas je tri miliardoj. La ĉefaŭtoro de la esploroj Ken Rosenberg el Cornell University gvidis kolektivon de esploristoj el 7 institutoj de ambaŭ landoj. Ili analizis longdaŭrajn kaj ankaŭ satelitajn donitaĵojn pri 529 birdospecioj. Oni notis la malkreskon de la birdonombro en ĉiuspecaj ekosistemoj. La populacio de arbaraj birdoj malkreskis je unu miliardo, la nombro de herbejaj birdoj malkreskis je 50 procentoj, t.e. je 700 milionoj. Laŭ la esploristoj la ĉefa kaŭzo de ĉi tiu situacio estas perdo, malapero de birdovivejoj. La plej signifaj malkreskoj estis notitaj inter la plej popularaj birdospecioj kaj 90 procentoj de la nombromalkresko koncernis apenaŭ 12 birdofamiliojn inkluzive de paseroj, fringoj, ikteredoj aŭ paruliedoj. Samtempe en ĉi tiu 50-jara periodo trioble kreskis nombro de tiaj rabobirdoj kiel agloj aŭ akcipitroj, kio ligiĝis kun la malpermeso uzi la kontraŭinsektan preparaĵon DDT kaj kun la malpermeso ĉasi la rabobirdojn. Je 50 procentoj grandiĝis la nombro de akvobirdoj dank’ al pluraj protektoprogramoj, kiuj al ili rilatis. Laŭ Ken Rosenberg ĉi tiuj sukcese ekzameniĝintaj protektoprogramoj povas servi kiel modelo por protekti herboterenojn kaj iliajn birdojn. Tamen sukceso dependas de la tuja entrepreno de la protektopaŝoj.

El la elsendo 08.10.2019. Legas Gabi – 2’33”


---

# Informo kiel narkotaĵo

**Published:** 2019-08-13

**URL:** https://pola-retradio.org/2019/08/informo-kiel-narkotajo/

**Categories:** Sciencaj informoj

**Audio:** /wp-content/uploads/2019/08/sc_tm_Informo-kiel-narkotajo_0213.mp3, /wp-content/uploads/2019/08/sc_tm_Informo-kiel-narkotajo_0213.mp3?_=6

Informo aktivigas en la cerbo la samajn regionojn kiel manĝo, mono kaj narkotaĵoj. Ĝi rolas kiel premio, kiun malfacilas rifuzi senkonsidere al ĝia efektiva valoro. Sciencistoj el la Kalifornia Universitato en la usona Berkeley ekzamenis la motivon de nia scivolemo. Ili elmontris, ke ĉiu informo sendepende – ĉu ĝi estas grava aŭ ne – stimulas en la cerbo regionojn apartenantajn al la tiel nomata premisistemo respondeca pro la produktado de dopamino, hormono de plezuro. Ĝuste tial konstanta kaj nelimigita aliro al informoj povas kaŭzi dependiĝon. Tio praktike signifas kontroladon de ĉiaj elektronikaj mesaĝoj en komputilo, poŝtelefono aŭ sociaj portaloj. Laŭ profesoro Ming Hsu, la ĉefa aŭtoro de la esploroj, por la cerbo informo rolas kiel premio en si mem, senkonsidere al ĝia utilo. La cerbo ŝatas malplenajn kaloriojn el nutraĵoj kaj same taksas informojn, kiuj kvankam ne utilaj, influas bonfarton. Iuj difinas tion kiel vanan scivolemon. Specialistoj ekzamenis ankaŭ decidojn alprenatajn de volontuloj praktikantaj hazardludojn analizante, kiom ili kapablas pagi pro informoj pri la gajnoŝancoj. Samtempe ili esploris la aktivecon de iliaj cerboj helpe de la funkcieca magneta rezonanco (fMRI). Evidentiĝis, ke la decidoj plej ofte estis alprenataj en maniero racia, t.e. gravis la kriterio de informtaŭgeco. Konforme al ekonomika modelo testitoj traktis informon kiel rimedon por atingi celon. Kelkfoje ili kondutis tamen malracie kaj pagis pro senvaloraj informoj, kiuj ne influis iliajn decidojn. Tiam ili kondutis konforme al psikologia modelo premisanta, ke scivolemo mem kaj atendado de alta premio sufiĉas por sproni la agadon. Tiukaze informo rolis kiel premio. Helpe de aparta komputila programo eblis taksi kiom forte iu deziras ekkoni difinitan informon kaj kiom pretas por ĝi pagi.

El la elsendo 13.08.2019. Legas Tomek – 2’13”

nformo kiel narkotajo_02’13”


---

# Libera komerco inter la Unio kaj Vjetnamio

**Published:** 2019-08-13

**URL:** https://pola-retradio.org/2019/08/libera-komerco-inter-la-unio-kaj-vjetnamio/

**Categories:** Novaĵoj

**Audio:** /wp-content/uploads/2019/08/W_mj_Interkomprenigo-inter-EU-kaj-Vjetnamio_0110.mp3, /wp-content/uploads/2019/08/W_mj_Interkomprenigo-inter-EU-kaj-Vjetnamio_0110.mp3?_=7

Fine de junio la Eŭropa Unio subskribis interkonsenton pri libera komerco kun Vjetnamio. Tio estas la unua ĉi-speca interkonsento kun la disvolviĝanta azia lando. Ĝi postulas ankoraŭ aprobon flanke de la Eŭropa Parlamento. La Unio estas por Vjetnamio la dua post Usono vendomerkato, al kiu ĉi tiu lando eksportas ĉefe vestaĵojn kaj ŝuojn. La interkonsento kondukos al elimino de 99 procentoj de doganoj en la daŭro de  10 jaroj.  Por aliaj varoj, aparte agrikulturaj, estos difinotaj kvotoj. Vjetnamio jam pli frue subskibis dek kelkajn interkonsentojn pri libera komerco kun 11 ŝtatoj el la regiono de Pacifiko. Pasintjare Vjetnamio eksportis al la Unio varojn kaj servojn kun la suma valoro de 42, 5 miliardoj da eŭroj dum la valoro de la importo el la Unio egalis al 13,8 miliardoj. La vjetnama registaro informis, ke la interkonsento grandigos ĝis 2020 la unian eksporton al Vjetnamio je 15, 28 procentoj, de la vjetnama eksporto al la Unio je 20 procentoj.

El la elsendo 13.08.2019. Legas Maciek – 1’10”


---

# E_elsendo el la 13.08.2019

**Published:** 2019-08-13

**URL:** https://pola-retradio.org/2019/08/e_elsendo-el-la-13-08-2019/

**Categories:** Elsendoj

**Audio:** /wp-content/uploads/2019/08/RetRadio_13.08.2019_mardo_884.mp3

Podkasto: Ludu en nova fenestro | Elŝutu

La 884-a E_elsendo el la 13.08.2019 ĉe www.pola-retradio.org

Nia marda elsendo reference al la 104-a UK enhavas sonscenon pri la komenca fragmento de la ĵaŭda dumkongresa programero CO respondas, kiun reprezentis Martin Schäffer – ĝenerala direktoro, Stanka Starčević – kasisto de UEA kaj Clay Magalhães – konstanta kongresa sekretario. La komenca aktualaĵo rilatas al interkonsento pri libera komerco inter EU kaj Vjetnamio. La sciencbultena temo traktas la demandon de informo kiel narkotaĵo. La akompana al la programinformo foto prezentas reprezentantojn de la CO ĉe la podio en la salono Ivo Lapenna komence de la programero CO respondas. La aktualaĵo kaj scienbultena temo estas paralele aŭdeblaj kaj legeblaj ĉe nia paĝo post la alklako de la trabetoj novaĵoj kaj sciencaj informoj. La elsendo troviĝos ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# Sonsceno el la 104-a UK: Centra Oficejo respondas

**Published:** 2019-08-13

**URL:** https://pola-retradio.org/2019/08/sonsceno-el-la-104-a-uk-centra-oficejo-respondas/

**Categories:** Antaŭ la mikrofono

**Audio:** /wp-content/uploads/2019/08/Sonsceno-el-la-104-a-UK-en-Lahtio_CO-respondas_1946.mp3, /wp-content/uploads/2019/08/Sonsceno-el-la-104-a-UK-en-Lahtio_CO-respondas_1946.mp3?_=8

Ĉiuj 7 raportoj de la Pola RetRadio en Esperanto ( www.pola-retradio.org ) elsenditaj rekte el Lahtio pri la 104-a UK en Lahtio (20-an, 21-an, 22-an, 23-an, 24-an, 25-an, 27-an de julio) kaj tri pliaj raportoj pri la Solena Fermo elsenditaj jam el Varsovio (30-an de Julio, la 2-an kaj –an  de aŭgusto) troviĝas ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D . Hodiaŭ en la rubriko „Antaŭ nia mikrofono” aldoniĝas sonsceno kun la komenca fragmento de la kunsido „Centra Oficejo respondas” el la 25-a de aŭgusto. Ĝi troviĝas en nia elsendo el la 13.08.2019 – 19’46”


---

# Regiona memoraĵo de Varmio kaj Mazurio

**Published:** 2019-08-16

**URL:** https://pola-retradio.org/2019/08/regiona-memorajo-de-varmio-kaj-mazurio/

**Categories:** Novaĵoj

**Audio:** /wp-content/uploads/2019/08/kk_mj_Regiona-memorajo-de-Varmio-kaj-Mazurio_058.mp3, /wp-content/uploads/2019/08/kk_mj_Regiona-memorajo-de-Varmio-kaj-Mazurio_058.mp3?_=9

La dota kestego gajnis en la nunjara, deka eldono de la konkurso por la regiona memoraĵo el la regiono Varmio kaj Mazurio (la norda Pollando). Temas pri ĝia miniaturo mane pentrita, dekorita per plantornamaĵoj. Similaj kestegoj estis iam nemalhavebla elemento de la doto de la junedzino, kiu servis kiel ekipaĵo de la vilaĝa ĥato en tiu ĉi regiono. Por la konkurso – kiu laŭ la premiso de la organizantoj veku asociaciojn kun la valoroj de la vojevodio, simbolantaj ĝiajn kulturon, tradicion kaj kutimoj – venis 58 laboraĵoj el la tuta Pollando. Eblos ilin rigardi dum la tuta oktobro en la Vojevodia Publika Biblioteko de la urbo Olsztyn. Ekde nun la minatura dota kestego rolos por turistoj kiel kroma simpatia memoraĵo instigonta la denovan viziton de la regiono.

El la elsendo 16.08.2019. Legas Maciek – 0’58”


---

# La 11-a Somera Akademio de Blovinstrumentoj

**Published:** 2019-08-16

**URL:** https://pola-retradio.org/2019/08/la-11-a-somera-akademio-de-blovinstrumentoj/

**Categories:** Novaĵoj

**Audio:** /wp-content/uploads/2019/08/kk_kg_Akademio-de-Ladaj-Blovinstrumentoj-en-Kielce_0112.mp3, /wp-content/uploads/2019/08/kk_kg_Akademio-de-Ladaj-Blovinstrumentoj-en-Kielce_0112.mp3?_=10

Ekde la plej proksima sabato en la loko Kalisz (la centra Pollando) dum la tuta semajno daŭros la 11-a Somera Akademio de Latunaj Blovinstrumentoj. Temas pri la unusemajna majstriga kurso por ĉiuj klasoj de la latunaj blovinstrumentoj – trumpeto, korno, trombono, eŭfono, tubjo kaj ankaŭ perkuto, saksofono, ĉasistaj kornoj kaj blovorkestroj. Oni ne sole lernos. Same  disĉiploj kiel ankaŭ  iliaj mastroj el Pollando, Argentino, Brazilo, Hispanio, Litovio kaj Usono prezentiĝos antaŭ la publiko dum senpagaj koncertoj. La Akademion organizas la Ŝtata Muziklernejo en Kalisz por ebligi al talenta junularo kontaktojn kun polaj kaj eksterlandaj solartistoj kaj pedagogoj, evoluigon de la praktikaj kapabloj ludi la instrumentojn. La evento kun ĉiu jaro plivastiĝas. En la unuaj eldonoj de la festivalo partoprenis ĉirkaŭ 70 personoj, nunjare jam 350.

El la elsendo 16.08.2019. Legas Krystyna – 1’12”


---

# Osmo Buller pri la 104-a UK kaj ekskurso al Norda Finnlando

**Published:** 2019-08-16

**URL:** https://pola-retradio.org/2019/08/osmo-buller-pri-la-104-a-uk-kaj-ekskurso-al-norda-finnlando/

**Categories:** Antaŭ la mikrofono

**Audio:** /wp-content/uploads/2019/08/bp-kun-Osmo-Buller-kontribuinta-al-la-104-a-en-Lahtio_1255.mp3, /wp-content/uploads/2019/08/bp-kun-Osmo-Buller-kontribuinta-al-la-104-a-en-Lahtio_1255.mp3?_=11

Reference al la 104-a UK ni gastigas antaŭ nia mikrofono en la vendreda programo Osmo Buller , kiu vivece rakontas en nia interparolo pri sia dumkongresa kaj postkongresa programkunlaboro. Inter 5 prelegoj pri Finnlando li prelegis en la ĵaŭda kongresa programo pri „La finna politiko en praktiko”. Postkongrese li gvidis la 4-tagan ekskurson al „Norda Finnlando – kie boacoj vagadas”. El la elsendo 16.08.2019 – 12’55”


---

# E_elsendo el la 16.08.2019

**Published:** 2019-08-16

**URL:** https://pola-retradio.org/2019/08/e_elsendo-el-la-16-08-2019/

**Categories:** Elsendoj

**Audio:** /wp-content/uploads/2019/08/RetRadio_16.08.2019_vendredo_885.mp3

Podkasto: Ludu en nova fenestro | Elŝutu

La 885-a E_elsendo el la 16.08.2019 ĉe www.pola-retradio.org

Reference al la 104-a UK ni gastigas antaŭ nia mikrofono Osmo Buller, kiu vivece rakontas en nia interparolo pri sia dumkongresa kaj postkongresa programkunlaboro. Inter 5 prelegoj pri Finnlando li prelegis en la ĵaŭda kongresa tago pri „La finna politiko en praktiko”. Postkongrese li gvidis la 4-tagan ekskurson al „Norda Finnlando – kie boacoj vagadas”. La komencaj kulturkronikaj informoj koncernas venkinton de la konkurso pri regiona memoraĵo el Varmio kaj Mazurio kaj komenciĝontan sabate Akademion de Ladaj Blovinstrumentoj en Kielce. La akompana al la programinformo foto prezentas miniaturaĵojn de la dotaj kestegoj el Varmio kaj Mazurio. La kulturkronikaj informoj estas paralele aŭdeblaj kaj legeblaj ĉe nia paĝo post la alklako de la trabeto kulturkroniko. La interparolon kun Osmo Buller eblas aŭskulti eksterelsende en la rubriko „Antaŭ la mikrofono”. La elsendo troviĝos ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# Lernolibroj de la pola lingvo por unuaklasanoj en Litovio

**Published:** 2019-08-20

**URL:** https://pola-retradio.org/2019/08/lernolibroj-de-la-pola-lingvo-por-unuaklasanoj-en-litovio/

**Categories:** Novaĵoj

**Audio:** /wp-content/uploads/2019/08/w_kg_polaj-lernolibroj-por-polaj-infanoj-en-Litovio_0126.mp3, /wp-content/uploads/2019/08/w_kg_polaj-lernolibroj-por-polaj-infanoj-en-Litovio_0126.mp3?_=12

La unuaklasanoj de polaj lernejoj en Litovio en la nova lernojaro komencos la lernadon de la gepatra lingvo laŭ lernolibroj el Pollando. Ĝis nun la litovaj aŭtoritatoj kontraŭis tion. Nun la litova registaro destinis por ilia adapto kaj aĉeto 100 mil eŭrojn. Laŭ la prezidanto de la Societo de Polaj Instruistoj en Litovio tio ebligos altigi la instrunivelon de la pola lingvo. La lernolibroj de la pola lingvo kaj literaturo estis prilaboritaj de polaj filologoj instruantaj en Litovio kunlabore kun sciencistoj el Litovio kaj Pollando. En la sekvaj jaroj aperos lernolibroj por lernantoj de la dua kaj tria klasoj. La pola socio atendas tamen la revenigon de deviga abiturienta ekzameno de la pola lingvo, kies rezultoj gravos dum studentigaj ekzamenoj en litovaj altlerejoj. En 1998 ĝi estis sengradigita ĝis la nivelo de nedeviga ekzameno, kio negative influis la instrunivelon de la pola lingvo. En Litovio funkcias 70 lernejoj kun la pola instrulingvo, en kiuj lernas 11, 5 mil lernantoj.

El la elsendo 20.08.2019. Legas Krystyna – 1’26”


---

# Julia sukceso de polaj junaj matematikistoj

**Published:** 2019-08-20

**URL:** https://pola-retradio.org/2019/08/julia-sukceso-de-polaj-junaj-matematikistoj/

**Categories:** Novaĵoj

**Audio:** /wp-content/uploads/2019/08/w_mj_Sukcesoj-de-polaj-junaj-matematikistoj_051.mp3, /wp-content/uploads/2019/08/w_mj_Sukcesoj-de-polaj-junaj-matematikistoj_051.mp3?_=13

Dum la Internacia Matematika Olimpiko en Britio polaj liceaj lernantoj akiris unu oran, tri arĝentajn kaj du bronzajn medalojn, atinginte la 10-an lokon en la teama rivalado. Jan Fornal, abiturientekzamenito el Rzeszów (la sudorienta Pollando) ricevinta la oran mealon solvis senerare ĉiujn olimpikajn taskojn. Tiel li grandigis la kolekton de siaj oraj kaj bronzaj medaloj el la antaŭaj eldonoj de la olimpiko. Krom li en la Olimpiko partoprenis lernantoj el Gdansko,  Potrków Trybunalski, Szczecin kaj Krakovo. Internacia Matematika Olimpiko estas la plej malnova inter prestiĝaj lernoobjektaj konkursoj, en kiu rivalas lernantoj el la tuta mondo. Ĉiujare ĝi okazas en malsama lando.

El la elsendo 20.08.2019. Legas Maciek – 0’51”


---

# E_elsendo el la 20.08.2019

**Published:** 2019-08-20

**URL:** https://pola-retradio.org/2019/08/e_elsendo-el-la-20-08-2019/

**Categories:** Elsendoj

**Audio:** /wp-content/uploads/2019/08/RetRadio_20.08.2019_mardo_886.mp3

Podkasto: Ludu en nova fenestro | Elŝutu

La 886-a E_elsendo el la 20.08.2019 ĉe www.pola-retradio.org

Nia hodiaŭa sonsceno pri la 104-a UK en Lahtio enhavas bukedon da antaŭmikrofonaj renkontiĝoj de la kongresa semajno. Kun prof. Humphrey Tonkin ni levas la defiojn starantajn antaŭ la Libroservo kaj Biblioteko Hodler de UEA, kun Rodrigo Tavares ni i.a. parolas pri lia E-laboro en Brazilo, unutaga kongresano Michał Matuszewicz referencas al sia iama aventuro kiel radioaŭskultanto kaj Juha Metsäkallas informas pri la E-aktivado en Turku kaj sia vojo al movada aktiviĝo. En tiu parto de la elsendo ni prezentas fragmente la koncertan plenumon de Amira en la kanzono „Koloroj de la vento”. La komencaj aktualaĵoj rilatas al la sukcesoj de polaj junaj matematikistoj dum la julia Matematika Olimpiko en Londono kaj pri tio, ke polaj infanoj en Litovio povos lerni ekde la nova lernojaro baze de lernolibroj venigotaj el Pollando. Aparte ni atenigas pri la komenciĝonta post unu monato konata kaj ŝatata kultura evento ARKONES en Poznano – http://www.arkones.org/eo/ . La akompana al la programinformo foto prezentas la nunjaran varbafiŝon pri ARtaj KONfrontoj en Esperanto. La aktualaĵoj estas paralele aŭdeblaj kaj legeblaj ĉe nia paĝo post la alklako de la trabeto novaĵoj. La interparolojn kun Humphrey Tonkin, Rodrigo Tavares kaj Juha Metsäkallas eblas aŭskulti eksterelsende en la rubriko „Antaŭ la mikrofono”. La elsendo troviĝos ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# Prof. Humphrey Tonkin pri la libroservo kaj Biblioteko Hodler

**Published:** 2019-08-20

**URL:** https://pola-retradio.org/2019/08/prof-humphrey-tonkin-pri-la-libroservo-kaj-biblioteko-hodler/

**Categories:** Antaŭ la mikrofono

**Audio:** /wp-content/uploads/2019/08/bp_kun-Humphrey-Tonkin-pri-kelkaj-defioj-kiujn-frontas-UEA.mp3, /wp-content/uploads/2019/08/bp_kun-Humphrey-Tonkin-pri-kelkaj-defioj-kiujn-frontas-UEA.mp3?_=14

En nia antaŭmikrofona renkontiĝo kun prof. Humphrey Tonkin en Lahtio  ni levas la defiojn starantajn antaŭ la libroservo kaj Biblioteko Hodler. El la elsendo 20.08.2019


---

# Interparolo kun Rodrigo Tavares

**Published:** 2019-08-20

**URL:** https://pola-retradio.org/2019/08/interparolo-kun-rodrigo-tavares/

**Categories:** Antaŭ la mikrofono

**Audio:** /wp-content/uploads/2019/08/bp_kun-aktivulo-de-la-brazila-E-movado-Rodrigo-Tavares_0416.mp3, /wp-content/uploads/2019/08/bp_kun-aktivulo-de-la-brazila-E-movado-Rodrigo-Tavares_0416.mp3?_=15

Rodrigo Tavares estas E-aktivulo en Brazilo. Dum nia renkonto en Lahtio ni parolis kaj pri lia E-agado kaj vojo al E-komunumo. El la elsendo 20.08.2019 – 4’16”


---

# Intervjuo kun Juha Metsäkallas

**Published:** 2019-08-20

**URL:** https://pola-retradio.org/2019/08/intervjuo-kun-juha-metsakallas/

**Categories:** Antaŭ la mikrofono

**Audio:** /wp-content/uploads/2019/08/bp_kun-aktivulo-de-la-finna-E-movado-en-Turku-Juha-Metsakallas_0414.mp3, /wp-content/uploads/2019/08/bp_kun-aktivulo-de-la-finna-E-movado-en-Turku-Juha-Metsakallas_0414.mp3?_=16

Juha Metsäkallas estas la E-aktivado en la finna  Turku. En nia antaŭmikorofona renkontiĝo li i.a. informas pri la E-movado tie kaj sia vojo al Esperanto-aktivao. El la elsendo 20.08.2019 – 4’14”


---

# Intervjuo kun Timo Väänänen dum la 104-a UK

**Published:** 2019-08-23

**URL:** https://pola-retradio.org/2019/08/intervjuo-kun-timo-vaananen-dum-la-104-a-uk/

**Categories:** Antaŭ la mikrofono

**Audio:** /wp-content/uploads/2019/09/bp_kun-Timo-Vaananen_0610.mp3, /wp-content/uploads/2019/09/bp_kun-Timo-Vaananen_0610.mp3?_=17

En nia vendreda sonsceno pri la 104-a UK en Lahtio ni i.a. gastigas antaŭ la mikrofono finnan muzikiston, esperantiston Timo Väänänen . Li ne nur prezentiĝis dum la Nacia Vespero, sed ankaŭ donis kantelkoncerton kadre de speciala ekskurso, dum kiu oni vizitis lian hejmon kaj ĝuis lian propramanie pretigitan vespermanĝon. El la elsendo 23.08.2019 – 6’10”


---

# Muroj de totalismoj Pollando 1939-1945

**Published:** 2019-08-23

**URL:** https://pola-retradio.org/2019/08/muroj-de-totalismoj-pollando-1939-1945/

**Categories:** Kulturkroniko

**Audio:** /wp-content/uploads/2019/09/kk_bp_Ekspozicio-instalajo-Muroj-de-totalismoj_0128.mp3, /wp-content/uploads/2019/09/kk_bp_Ekspozicio-instalajo-Muroj-de-totalismoj_0128.mp3?_=18

Antaŭtage de la pasanta hodiaŭ 80-a datreveno de la subskribo de la traktato pri neagreso inter la germana kaj sovetunia totalismoj Ribbentrop-Mołotow ĉe Piłsudzki-placo en Varsovio estis inaŭgurita la subĉiela ekspozicio-instalaĵo „Muroj de totalismoj Pollando 1939-1945”. La muro dediĉita al la germana okupacio prezentas la teroron aplikitan rilate al la civila loĝantaro, Polan Konspiran Ŝtaton, Varsovian Insurekcion, Polajn Armeajn Fortojn en Okcidento. Muro dediĉita al la sovetunia okupacio proksimigas deportadojn de polaj civitanoj al Siberio, elmurdon de polaj oficiroj en Katyń, sovetuniajn deportejojn kaj la epopeon de Anders-armeo fine interkonsentojn el Jalto, kiuj almondukis al instaliĝo de komunista reĝimo en Pollando. La tekstoj de rememoroj el la militperiodo kaj de fotoj aperas en la pola, angla, rusa kaj germanaj lingvoj. La traktato Ribbentrop-Mołotow enhavis sekretan protokolon difinantantan la influsferojn de Germanio kaj Sovetunio en la Centra kaj Orienta Eŭropo.

El la elsendo 23.08.2019. Legas  Barbara – 1’28”


---

# Mirakla forto de la arto

**Published:** 2019-08-23

**URL:** https://pola-retradio.org/2019/08/mirakla-forto-de-la-arto/

**Categories:** Kulturkroniko

**Audio:** /wp-content/uploads/2019/09/kk_gk_Ekspozicio-kadre-de-la-porgramo-Mirakla-forto-de-la-arto_0131.mp3, /wp-content/uploads/2019/09/kk_gk_Ekspozicio-kadre-de-la-porgramo-Mirakla-forto-de-la-arto_0131.mp3?_=19

Ĝis la 13-a de oktobro la frandemuloj de la pentroarto en Krakovo, vizitantoj kaj turistoj povas rigardi en la tiea Centro de la Eŭropa Kulturo „Europeum” la pentraĵon „La Anĝelanonco al Maria” de Majstro Jerzy. Ĝi konsistigis la centran parton de la 16-jarcenta triptiko destinita por la kolegiato de sankta Mikaelo ĉe Wawel-altaĵo. En 1803 en ĝia ruino retrovis ĝin princino Izabela Czartoryska, forveturiginte ĝin al sia rezidejo en Puławy kaj ekspoziciinte en la tiea Gotika Domo. Multe pli poste estis retrovitaj la alaj pentraĵoj de la tuta triptiko. La verko el la jaroj 1517/18 estas prezentata nun kadre de la ciklo „Mirakla forto de la arto”. La ideo de la ciklo ebligas al spektanto proksiman kontakton kun verko, kiu iamaniere ligas botanikajn veftojn kun religiaj kaj artaj. „La Anĝelanonco” estas ekzemplo de malmulte konata, sed altnivela regiona panela pentrado. Krakovo estis tiutempe grava kultura centro kaj ĝiaj 14-jarcentaj gotikaj preĝejoj riĉiĝis per multaj valoraj pentristaj kaj skulptistaj verkoj.

El la elsendo 23.08.2019. Legas  Gabi – 1’31”


---

# E_elsendo el la 23.08.2019

**Published:** 2019-08-23

**URL:** https://pola-retradio.org/2019/08/e_elsendo-el-la-23-08-2019/

**Categories:** Elsendoj

**Audio:** /wp-content/uploads/2019/08/RetRadio_23.08.2019_vendredo_887.mp3

Podkasto: Ludu en nova fenestro | Elŝutu

La 887-a E_elsendo el la 23.08.2019 ĉe www.pola-retradio.org

Nia vendreda sonsceno pri la 104-a UK en Lahtio enhavas fragmenton de IKU-prelego pri „La sveda lingvo en Finnlando”, kiun prezentas Jouko Lindstedt kaj Melina Bister. Ĝia resumo estas legebla rete ĉe: https://uea.org/teko/iku/2019 . Sekve ni gastigas antaŭ la mikrofono finnan muzikiston, esperantiston Timo Väänänen. Li ne nur prezentiĝis dum la Nacia Vespero, sed ankaŭ donis kantelkoncerton kadre de speciala ekskurso, dum kiu oni vizitis lian hejmon kaj ĝuis aldone lian propramane pretigitan vespermanĝon. La komencaj kulturkronikaj aktualaĵoj koncernas la varsovian ekspozicion-instalaĵon „Muroj de totalismoj” en la 80-a datreveno de la subskribo de la pakto Ribbentrop-Mołotow kaj ekspozicion en Krakovo kadre de la programo „Mirakla forto de la arto”. Ni invitas krome por la leterkesta renkontiĝo.La kulturkronikaj informoj estas paralele aŭdeblaj kaj legeblaj ĉe nia paĝo post la alklako de la trabeto „Kulturkroniko”. La interparolo kun Timo Väänänen estas krome aŭskultebla eksterelsende en la rubriko „Antaŭ la mikrofono”. La programinformon akompanas la foto de la 16-jarcenta pola pentraĵo prezentata kadre de la programo „Mirakla forto de la arto”. La elsendo troviĝos ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# Ĉiam malpli da poloj fumas

**Published:** 2019-08-27

**URL:** https://pola-retradio.org/2019/08/ciam-malpli-da-poloj-fumas/

**Categories:** Novaĵoj

**Audio:** /wp-content/uploads/2019/09/w_msz_Poloj-fumas-malpli_0205.mp3, /wp-content/uploads/2019/09/w_msz_Poloj-fumas-malpli_0205.mp3?_=20

Laŭ la opinisonda CBOS-centro la elcento de poloj fumantaj estas la plej malalta en la historio de la esploroj. Aktuale temas pri 26 procentoj de plenkreskuloj, ĉiu kvina fumas regule, ĉiu dudeka porokaze. Fumas pli da viroj ol virinoj. Laŭ CBOS la nombro de tradiciaj fumantoj  samas, sed estas rimarkebla malkreska tendenco. Plej ofte fumas enketitoj 45-64-jaraĝaj. Estas rimarkebla la influo de edukiteco je fumado. Inter altlernejaj diplomitoj regule fumas sole 17 procentoj de respondintoj. Plej ofte fumas personoj kun la baza aŭ gimnazia edukiteco, senlaboruloj. Plej malmulte la estra personalo kaj specialistoj, lernantoj kaj studentoj. Oni notis ankaŭ dependecon inter la religiemo de la respondintoj kaj ilia fumado. Personoj nereligiemaj fumas multe pli ofte ol personoj praktikantaj. Laŭ la nunjaraj esploroj 42 procentoj de la socio ne toleras personojn fumantajn. Eĉ 90 procentoj de la enketitoj subtenas la malpermeson de la fumado en publikaj lokoj, 84 procentoj subtenas tiun malpermeson koncerne elektronikajn cigaredojn. Eĉ 92 procentoj de la respondintoj asertas, ke devus validi malpermeso vendi elektronikajn cigardedojn kaj iliajn akcesoraĵojn al personoj malpli ol 18-jaraĝaj.

El la elsendo 27.08.2019. Legas Milada – 2’05”


---

# Seka/pulvorigita mielo produktita de polaj sciencistoj

**Published:** 2019-08-27

**URL:** https://pola-retradio.org/2019/08/seka-pulvorigita-mielo-produktita-de-polaj-sciencistoj/

**Categories:** Sciencaj informoj

**Audio:** /wp-content/uploads/2019/09/sc_gk_Fajnaj-proprecoj-de-pola-seka-mielo_0124.mp3, /wp-content/uploads/2019/09/sc_gk_Fajnaj-proprecoj-de-pola-seka-mielo_0124.mp3?_=21

Sciencistoj el la varsovia Ĉeflernejo de la Agrikultura Mastrumado produktis sekan/pulvorigitan mielon, kiu enhavas eĉ 80 procentojn de la natura mielo. La novuma produkto povas servi kiel fajna konsistero de multaj nutaĵproduktoj kaj kiel suplemento de dieto. Sur la merkato troviĝas jam pulvorigita mielo, sed ĝi entenas nur 50 procentojn de la natura produkto. La ceteron konsisitigas helpa substanco >maltodekstrino< kun alta glikemia indekso. En la pola seka mielo ĝi estis anstatŭigita per alia substanco kun sanfavora karaktero por la digestosistemo >nutriozo<.  La pulvorigita mielo taŭgas por  dolĉaj produktoj. En viandaj ĝi rolas kiel konsistero longiganta la konsumperiodon. Mielo estas utiligata por la produktado de medikamentoj, kosmetikaĵoj kaj nutraĵproduktoj. Tamen la natura mielo industriskale estas utiligata malgrandkvante pro sia gluecaj proprecoj, kio malfaciligas purigadon de industriaj maŝinoj. Ne sensignifa estas ankaŭ ĝia rapida kristaliĝo. Tiun situacion povas ŝanĝi la pulvorigita mielo.

El la elsendo 27.08.2019. Legas Gabi – 1’24”

Fajnaj proprecoj de pola seka mielo_01’24”


---

# G7 por kontraubatali incendiojn en Amazonio

**Published:** 2019-08-27

**URL:** https://pola-retradio.org/2019/08/g7-por-kontraubatali-incendiojn-en-amazonio/

**Categories:** Novaĵoj

**Audio:** /wp-content/uploads/2019/09/w_msz_G7-favoris-helpon-por-estingi-incendiojn-en-Brazilo_0140.mp3, /wp-content/uploads/2019/09/w_msz_G7-favoris-helpon-por-estingi-incendiojn-en-Brazilo_0140.mp3?_=22

La gvidantoj de G7 renkontiĝintaj en Francio favoras destinon de 20 milionoj da dolaroj por kontraŭbatali incendiojn de la amazoniaj arbaroj. Financan helpon por Brazilo proponis Eŭropa Komisiono. Laŭ informanto de Reuter-agentejo la rimedoj estus destinitaj por la financado de la savkampanjo kun la uzo de aviadiloj. La brazilaj aŭtoritatoj informis, ke ili rifuzos helpooferton de la landoj el G7. Pli frue la brazila ministro por la medioprotektado deklaris, ke la helporimedoj estas bonvenaj. La brazila prezidento Jair Bolsonaro decidis direkti 44 mil soldatojn por la kontraŭbatalo de la incendioj kaj de kelkaj aviadiloj-cisternuloj Hercukes por estingi la incendiojn el la aero. Laŭ oficialaj donitaĵoj la incendioj en Amazonio estas nunjare je 83 procentoj pli grandaj kompare al la analoga periodo de la pasinta jaro. Ili estas fenomeno normala en ĉi tiu jarsezono. Ĉi-foje tamen ekologoj asertas, ke signifa kvanto de ĉi tiuj incendioj estas provokita de farmistoj, kiuj volas grandigi paŝtejojn kaj kultiveblajn grundojn.

El la elsendo 27.08.2019. Legas Milada – 1’40”


---

# Interparolo kun prof. Jouko Lindstedt

**Published:** 2019-08-27

**URL:** https://pola-retradio.org/2019/08/interparolo-kun-prof-jouko-lindstedt/

**Categories:** Antaŭ la mikrofono

**Audio:** /wp-content/uploads/2019/09/bp_kun-prof.Jouko-Lindsted_IKU-Eo-kaj-lia-pofesia-kaj-privata-vivo-Akademio_1629.mp3, /wp-content/uploads/2019/09/bp_kun-prof.Jouko-Lindsted_IKU-Eo-kaj-lia-pofesia-kaj-privata-vivo-Akademio_1629.mp3?_=23

Nia antaŭmikrofona gasto estas profesoro Jouko Lindstedt , konata finna esperantisto, lingvisto kaj akademiano. Ni interparolas pri lia rolo kiel la rektoro de la nunjara IKU, pri lia propra kontribuo al ĝia programo, pri la grava rolo de la finnaj UK-oj en Helsinko kaj Tampereo en lia vivo profesia kaj privata. Fine ni levas ankaŭ demandojn rilate Akademion de Esperanto, kies membro li estas de pli ol dudek jaroj. El la elsendo 27.08.2019 – 16’29”


---

# E_elsendo el la 27.08.2019

**Published:** 2019-08-27

**URL:** https://pola-retradio.org/2019/08/e_elsendo-el-la-27-08-2019/

**Categories:** Elsendoj

**Audio:** /wp-content/uploads/2019/08/RetRadio_27.08.2019_mardo_888.mp3

Podkasto: Ludu en nova fenestro | Elŝutu

La 888-a E_elsendo el la 27.08.2019 ĉe www.pola-retradio.org

Nia marda sonmaterialo el la 104-a UK en Lahtio enhavas interparolon kun profesoro Jouko Lindstedt, konata finna esperantisto, lingvisto kaj akademiano. Ni interparolas pri lia rolo kiel la rektoro de la nunjara IKU, pri lia propra kontribuo al ĝia programo, pri la grava rolo de la finnaj UK-oj en Helsinko kaj Tampereo en lia vivo profesia kaj privata. Fine ni levas ankaŭ demandojn rilate Akademion de Esperanto, kies membro li estas de pli ol dudek jaroj. La komencaj aktualaĵoj koncernas favoran starpunkton de G7 por helpi al Brazilo kontraŭbatali incendiojn en Amazonio, pri ioma malkresko de fumantoj en Pollando. La sciencbultena temo traktas apartajn proprecojn de la pola sekigita mielo. La aktualaĵoj kaj la sciencbultena temo estas paralele aŭdeblaj kaj legeblaj ĉe nia paĝo post la alklako de la trabetoj „novaĵoj” kaj „sciencaj informoj”. La interparolo kun prof. Jouko Lindstedt estas krome aŭskultebla eksterelsende en la rubriko „Antaŭ la mikrofono”. La programinformon akompanas interreta foto rilata al la sciencbultena temo pri sekigita mielo produktita de polaj sciencistoj. La elsendo troviĝos ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# Intervjuo kun Osmo Buller dum la 104-a UK

**Published:** 2019-08-30

**URL:** https://pola-retradio.org/2019/08/intervjuo-kun-osmo-buller-dum-la-104-a-uk/

**Categories:** Antaŭ la mikrofono

**Audio:** /wp-content/uploads/2019/09/bp-kun-Osmo-Buller_la-Lahtia-Komitatano-B_1404.mp3, /wp-content/uploads/2019/09/bp-kun-Osmo-Buller_la-Lahtia-Komitatano-B_1404.mp3?_=24

En la vendreda sonmaterialo el la 104-a UK en Lahtio ni prezentas intervjuon kun Osmo Buller , kiu kiel komitatano B dividis fine de la kongrestagoj siajn rimarkojn pri la nunjaraj laboroj de la Komitato kaj la situacio de UEA fone de ili. El la elsendo 30.08.2019 – 14’04”

/wp-content/uploads/2019/09/bp-kun-Osmo-Buller_la-Lahtia-Komitatano-B_1404.mp3


---

# Paŝado en la ĉielon

**Published:** 2019-08-30

**URL:** https://pola-retradio.org/2019/08/pasado-en-la-cielon/

**Categories:** Kulturkroniko

**Audio:** /wp-content/uploads/2019/09/kk_pw_Omaga-instalajo-Pasado-en-la-cielon_0128.mp3, /wp-content/uploads/2019/09/kk_pw_Omaga-instalajo-Pasado-en-la-cielon_0128.mp3?_=25

Ekde la lasta merkredo ĝis la 28-a de septembro en la varsovia artgalerio Kortegarda eblas rigardi la instalaĵon de renoma pola artisto Jerzy Kalina „Paŝado en la ĉielon”.  Formas ĝin 14 figuroj tenantaj en la manoj diversajn religiajn simbolojn bakitajn el pano. Ili personigas brutale mortigitajn viktimojn de la 2-a mondmilito – infanojn, virinojn, grandaĝulojn. Kiel trudfantomoj ili vagas tra la spaco de reala vivo kalkulante je savo, je justeco, je memoro. La sorto de la murditoj estas komuna senkonsidere al la konfesata religio. Grava elemento de la instalaĵo estas pano, la baza kaj universala nutraĵo kaj ankaŭ religia simblo. Kalina traktas ĝin krome kiel artmaterialon por simboli solidarecon, komunecon kaj proksimecon. Aparte en la spaco aperas la 15-a figuro de knabo, ĉirkaŭita de terpomoj. Temas pri la metaforo de la milita geheno de infano portanta subĉemize terpomojn kaj haltigita dum la hejmirado. La ekspozicio-instalaĵo estas pretigita okaze de la gravaj septembraj datrevenoj en la historio de Pollando. 80-jariĝo de la eksplodo de la 2-a mondmilito, heroa defendo de la promontoro Westerplatte kaj de Varsovio, kaj memore al la armita agreso de Sovetunio kontraŭ Pollandon.

El la elsendo 30.08.2019. Legas  Przemek – 1’28”

/wp-content/uploads/2019/09/kk_pw_Omaga-instalajo-Pasado-en-la-cielon_0128.mp3


---

# Polaj noveloj por la Tago de la Nacia Legado

**Published:** 2019-08-30

**URL:** https://pola-retradio.org/2019/08/polaj-noveloj-por-la-tago-de-la-nacia-legado/

**Categories:** Kulturkroniko

**Audio:** /wp-content/uploads/2019/09/kk_pw_Esperantista-kontribuo-al-la-Tago-de-la-Nacia-Legado_0145.mp3, /wp-content/uploads/2019/09/kk_pw_Esperantista-kontribuo-al-la-Tago-de-la-Nacia-Legado_0145.mp3?_=26

Dum la nunjara eldono de la Tago de la Nacia Legado oni legos elektitajn novelojn de polaj verkistoj. La kampanjo populariganta la legadon okazos la 7-an de septembro. La pola prezidenta paro Andrzej kaj Agata Duda el la proponitaj al la prezidenta kancelario 100 elektis 8 tekstojn. Aŭtoras ilin Eliza Orzeszkowa, Maria Konopnicka, Bolesław Prus, Bruno Szulc, Władysław Reymont, Stefan Żeromski, Henryk Sienkiewicz kaj Henryk Rzewuski. Temas pri tekstobukedo, kies komuna denominatoro estas poleco kunlige kun la universalaj enhavoj, enpensiĝo pri homo kaj socio. Kelkaj el la proponitaj tekstoj aperis en la literaturaj elsendoj de la E-Redakcio de Pola Radio. I.a. temas pri la novelo „Dym” (La Fumo) de Maria Konopnicka. Tiu ĉi novelo estis eĉ du fojojn esperantigita. En 1956 aperis la traduko de S. Guterman. En 1964 la traduko de redaktoro Jerzy Grum. Ambaŭ tradukojn eldonis Pola E-Asocio. De multaj jaroj Bjalistoka Esperanto-Societo eldonas la legaĵojn de la Nacia Legado, kaj same okazos nunjare. La 7-an de septembro en la Centro Ludoviko Zamenhof BES, Bjalistoka Kulturcentro kaj E-libraro/ Podlaĥia Libraro Łukasz Górnicki estos prezentitaj libroforme ok polaj noveloj proponitaj por la Tago de la Nacia Legado en Esperanto-traduko. Ekde la komenco la Tagon de la Nacia Legado partoprenas esperantistoj el diversaj landoj. Ĉi-rilate multajn mertiojn havas Maria Majerczak el Krakovo.

El la elsendo 30.08.2019. Legas  Przemek – 1’45”

/wp-content/uploads/2019/09/kk_pw_Esperantista-kontribuo-al-la-Tago-de-la-Nacia-Legado_0145.mp3


---

# E_elsendo el la 30.08.2019

**Published:** 2019-08-30

**URL:** https://pola-retradio.org/2019/08/e_elsendo-el-la-30-08-2019/

**Categories:** Elsendoj

**Audio:** /wp-content/uploads/2019/08/RetRadio_30.08.2019_vendredo_889.mp3

Podkasto: Ludu en nova fenestro | Elŝutu

La 889-a E_elsendo el la 30.08.2019 ĉe www.pola-retradio.org

Nia komenca kulturoniko enhavas informon pri interesa ekspozicio-instalaĵo en la varsovia artgalerio Kordegarda „Paŝado en la ĉielon”, referencanta al la gravaj septembraj datrevenoj en Pollando, i.a. la 80-a datreveno de la eksplodo de la 2-a mondmilito, la germana kaj sovetunia agresoj. La alia informo rilatas al esperantista kontribuo al la Tago de la Nacia Legado, okazonta la 7-an de septembro. Nia marda sonmaterialo el la 104-a UK en Lahtio enhavas intervjuon kun  Osmo Buller, kiu kiel komitatano B dividis fine de la kongrestagoj siajn rimarkojn pri la nunjaraj laboroj de la Komitato kaj situacio de UEA fone de ili. En la fino ni proponas Leterkeston. La kulturkronikaj informoj estas paralele aŭdeblaj kaj legeblaj ĉe nia paĝo post la alklako de la trabeto „kulturkroniko”. La interparolo kun Osmo Buller estas aŭskultebla eksterelsende en la rubriko „Antaŭ la mikrofono”. La programinformon akompanas interreta foto rilata al la ekspozicio-instalaĵo en la varsovia artgalerio Kordegarda. „Paŝado en la ĉielon”. La elsendo estos aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# La 80-a datreveno de la eksplodo de la 2-a mondmilito

**Published:** 2019-09-03

**URL:** https://pola-retradio.org/2019/09/la-80-a-datreveno-de-la-eksplodo-de-la-2-a-mondmilito/

**Categories:** Novaĵoj

**Audio:** /wp-content/uploads/2019/09/w_bp_La-80-a-datreveno-de-la-eksplodo-de-la-2-a-mondmilito-en-Varsovio_0156.mp3, /wp-content/uploads/2019/09/w_bp_La-80-a-datreveno-de-la-eksplodo-de-la-2-a-mondmilito-en-Varsovio_0156.mp3?_=27

La lasta semajnfino en Pollando pasis sub la omaĝsigno pri la 80-a datreveno de la eksplodo de la 2-a mondmilito kaj ĝiaj viktimoj. I.a. ili okazis en la lokoj kiel unuaj atakitaj de germanoj frumatene de la 1-a de septembro 1939 – la Promontoro Westerplatte kaj la urbo Wieluń. La ĉefaj solenaĵoj okazis la 1-an de septembro en Varsovio. La ĉefparoladojn sur Piłsudzki-placo, kie troviĝis reprezentantoj de pli ol 40 ŝtatoj, inter kiuj estis la germana kanceliero Angela Merkel,  faris la prezidentoj de Pollando kaj Germanio – Andrzj Duda kaj Franz-Walter Steinmeier kaj la vicprezidento de Usono Mike Pens. Iliaj elpaŝoj reliefigis la historian veron pri la viktimoj – 6 milionoj da polaj civitanoj murditaj de germanoj kaj sovetunianoj. Kiel enorme gravaj estis akceptitaj la vortoj de la germana prezidento deklarinta plenan respondecon de la germana nacio pro la eksplodo de la 2-a mondmilito. La la gvidmotivo de la solenaĵoj estis la vortoj „Memoro kaj Averto”, kiuj aperis sur la rubando de la florkrono, kiu en la nomo de ĉiuj delegacioj estis metita ĉe la Tombo de Nekonata Soldato. Ili estas gravuritaj sur la sonorilego la unuan fojon eksoninta fine de la solenaĵo post 21 kanonaj salutpafoj, kiam per ĝia koro memore kaj averte frapis la pola, germana prezidentoj, la usona vicprezidento kaj reprezentantoj de ĉiuj ŝtataj delegacioj.

El la elsendo 03.09.2019. Legas Barbara – 1’56”

/wp-content/uploads/2019/09/w_bp_La-80-a-datreveno-de-la-eksplodo-de-la-2-a-mondmilito-en-Varsovio_0156.mp3


---

# Pli ol 300 mil sciencaj artikoloj libere legeblaj

**Published:** 2019-09-03

**URL:** https://pola-retradio.org/2019/09/pli-ol-300-mil-sciencaj-artikoloj-libere-legeblaj/

**Categories:** Sciencaj informoj

**Audio:** /wp-content/uploads/2019/09/sc_gk_300-mil-sciencaj-artikoloj-publike-konsulteblaj_0114.mp3, /wp-content/uploads/2019/09/sc_gk_300-mil-sciencaj-artikoloj-publike-konsulteblaj_0114.mp3?_=29

Jam pli ol 300 mil artikolojn el mil sciencaj periodaĵoj liveras senpage la pola Scienca Biblioteko, la plej granda reta platformo kolektanta la sciencajn revuojn. La funkcianta ekde la 2014-a jaro Biblioteko daŭre vastigas siajn provizojn dank’ al publikaĵoj de altlernejaj eldonejoj kaj specializaj institucioj, aperigantaj unuopajn periodaĵojn. Nur en 2019 la platformon riĉigis 100 novaj titoloj. La bibliotekaj provizoj estas ne nur senpage legeblaj, sed ankaŭ konsulteblaj en ajna loko kaj periodo sen la bezono registriĝi. Ĝi servas same al sciencistoj kiel ankaŭ al ĵurnalistoj, klerigantoj, entreprenistoj, specialistoj kaj ĉiuj personoj interesiĝantaj pri konkreta temo. La Sciencan Bibliotekon gvidas Platformo de Malferma Scienco funkcianta kadre de la Interbranĉa Centro de Matematika kaj Komputila Modelado de la Varsovia Universitato.

El la elsendo 03.09.2019. Legas Gabi – 1’14”

/wp-content/uploads/2019/09/sc_gk_300-mil-sciencaj-artikoloj-publike-konsulteblaj_0114.mp3


---

# Pola-usona deklaracio lige kun teknologio 5G

**Published:** 2019-09-03

**URL:** https://pola-retradio.org/2019/09/pola-usona-deklaracio-lige-kun-teknologio-5g/

**Categories:** Novaĵoj

**Audio:** /wp-content/uploads/2019/09/w_kg_Pola-usona-deklaracio-pri-teknologio-5G_0125.mp3, /wp-content/uploads/2019/09/w_kg_Pola-usona-deklaracio-pri-teknologio-5G_0125.mp3?_=28

Lunde finiĝis la oficiala vizito de la usona vicprezidento Mike Pence, kiu venis al Pollando por la solenaĵoj de la 80-a datreveno de la eksplodo de la 2-a mondmilito. Antaŭ la forflugo la usona gasto renkontiĝis kun la ĉefministro Mateusz Morawiecki. Ambaŭ politikistoj subskribis en la ĉefministra kancelario deklaracion pri sekureco de la konstruata reto 5G. La telekomunika reto de la kvina generacio estas nova, intense disvolviĝanta telekomunika normo, kies celo estas grandigi la rapidecon de la transmisiado de donitaĵoj kompare kun nunaj retoj 4G. La nova teknologio akcelos i.a. evoluigon de la interneto IoT, de la telemedicinaj servoj, aŭtomataj veturiloj kaj inteligentaj urboj. Post la subskribo la sekva paŝo estas sciencaj esploroj por krei sekureckadron por la nova reto de la poŝtelefona telefonio. Tio ligiĝos kun elekto de konkreta telefonia liveranto. Pasintĵaŭde la ĉefministro Morawiecki gastis en Svedio. Dum sia vizito li esprimis la konvinkon, ke la sveda Ericsson  decidis jam pri sia investaĵo  en Pollando lige kun la teknologio 5G.

El la elsendo 03.09.2019. Legas Krystyna – 1’25”

/wp-content/uploads/2019/09/w_kg_Pola-usona-deklaracio-pri-teknologio-5G_0125.mp3


---

# Interparolo kun prof-ino Ilona Koutny

**Published:** 2019-09-03

**URL:** https://pola-retradio.org/2019/09/interparolo-kun-prof-ino-ilona-koutny-2/

**Categories:** Antaŭ la mikrofono

**Audio:** /wp-content/uploads/2019/09/bp_kun-Ilona-Koutny_-la-autuna-sesio-de-la-IS-2019_1351.mp3, /wp-content/uploads/2019/09/bp_kun-Ilona-Koutny_-la-autuna-sesio-de-la-IS-2019_1351.mp3?_=30

La antaŭmikrofona gasto de nia marda elsendo estas prof-ino Ilona Koutny , kun kiu ni interparolas pri la komenciĝonta post kelkaj tagoj aŭtuna sesio de la Interlingvistikaj Studoj ĉe Adam Mickiewicz-Universitato kaj pri la kunlabora kontrakto subskribita fine de julio inter la rektoroj de la pola universitato kaj la ĉina universitato Zaouzhuang. El la elsendo 03.09.2019 – 13’51”

/wp-content/uploads/2019/09/bp_kun-Ilona-Koutny_-la-autuna-sesio-de-la-IS-2019_1351.mp3


---

# E_elsendo el la 03.09.2019

**Published:** 2019-09-03

**URL:** https://pola-retradio.org/2019/09/e_elsendo-el-la-03-09-2019/

**Categories:** Elsendoj

**Audio:** /wp-content/uploads/2019/09/RetRadio_03.09.2019_mardo_890.mp3

Podkasto: Ludu en nova fenestro | Elŝutu

La 890-a E_elsendo el la 03.09.2019 ĉe www.pola-retradio.org

La antaŭmikrofona gasto de nia marda elsendo estas prof-ino Ilona Koutny, kun kiu ni interparolas pri la komenciĝonta post kelkaj tagoj aŭtuna sesio de la Interlingvistikaj Studoj ĉe Adam Mickiewicz-universitato kaj pri la kunlabora kontrakto subskribita fine de julio inter la rektoroj de la pola universitato kaj la ĉina universitato Zaozhuang. En la komencaj aktualaĵoj ni informas pri la polaj solenaĵoj de la 80-a datreveno de la 2-a mondmilito okazintaj semajnfine kaj pri deklaracio subskribita inter Pollando kaj Usono koncerne teknologion 5G. En la scienca bulteno ni informas pri pli ol 300 mil artikoloj el mil sciencaj periodaĵoj liverataj senpage rete de la pola Scienca Biblioteko. Krome ni peras E-komunuman informon pri la tradukkonkurso Lucija Borčić, por kiu konkursaĵojn eblas sendi ĝis la 14.09.2019 ( https://www.hes-keu.hr/ ). La aktualaĵoj kaj la sciencrubrika informo estas paralele aŭdeblaj kaj legeblaj ĉe nia paĝo post la alklako de la trabetoj „novaĵoj” kaj „sciencaj informoj”. La interparolo kun Ilona Koutny estas aŭskultebla eksterelsende en la rubriko „Antaŭ la mikrofono”. La programinformon akompanas interreta foto rilatanta al la teknologio 5G. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# Fremda akĉento en la parolo de enmigrantoj

**Published:** 2019-09-04

**URL:** https://pola-retradio.org/2019/09/fremda-akcento-en-la-parolo-de-enmigrantoj/

**Categories:** Sciencaj informoj

**Audio:** /wp-content/uploads/2019/04/sc_tm_Polaj-esploroj-pri-fremda-akcento-de-enmigrantoj_0146.mp3, /wp-content/uploads/2019/04/sc_tm_Polaj-esploroj-pri-fremda-akcento-de-enmigrantoj_0146.mp3?_=31

Doktorino Karolina Hansen el la Varsovia Universitato gvidas de kelkaj jaroj esplorojn pri tio, kiel estas perceptataj personoj parolantaj kun fremda akĉento. Siajn eksperimentojn ŝi faris en Germanio, Britio, Usono kaj Pollando. Evidentiĝis, ke ne ĉie ili estas traktataj same. Ekzemple enmigrantoj el Turkio en Germanio, el Meksiko en Usono aŭ el Ĉinio en Britio estas taksataj de germanoj, usonanoj, aŭ britoj pli negative ol enmigrantoj parolantaj la polan en Pollando. Estas konate, ke se oni ne alproprigas fremdan lingvon infanaĝe plej ofte dum la tuta vivo sentiĝas en la parolo fremda akĉento, tio signifas ke la parolo de koncerna persono sonas alie ol de la ĉirkaŭaj denaskuloj. La pola esploristino koncentriĝas nun pri la motivoj de la negativa sinteno al aliakĉentuloj. Ŝiaopinie tio povas ligiĝi kun tre multaj enmigrantoj en koncernaj landoj. Nun oni postulas de ili senakĉentan paroladon, similan al tiu, kiun praktikas la plimulto de la socio. Tio tradukiĝas al ilia vivŝanco. Alie situacio prezentiĝas en Pollando, kie eĉ forta fremda akĉento en la parolata pola estas perceptata pli pozitive, cetere sendepende de la devenlando de eksterlandano. Tio povas ligiĝi kun la fakto, ke la pola ne estas tre facila lingvo kaj ne uzas ĝin multaj personoj. El tio sekvas komprenemo por engaĝiĝo de koncernato lernanta la polan lingvon.

El la elsendo 09.04.2019. Legas Tomek – 1’46”

sc_tm_Polaj esploroj pri fremda akcento de enmigrantoj_01’46”

/wp-content/uploads/2019/04/sc_tm_Polaj-esploroj-pri-fremda-akcento-de-enmigrantoj_0146.mp3


---

# Tago de la Nacia Legado

**Published:** 2019-09-06

**URL:** https://pola-retradio.org/2019/09/tago-de-la-nacia-legado-3/

**Categories:** Novaĵoj

**Audio:** https://pola-retradio.org/wp-content/uploads/2019/09/w_bp_Esperantistoj-en-la-Tago-de-la-Nacia-Legado_0253.mp3, https://pola-retradio.org/wp-content/uploads/2019/09/w_bp_Esperantistoj-en-la-Tago-de-la-Nacia-Legado_0253.mp3?_=32

Kiel ni jam informis, morgaŭ la 7-an de septembro 2019 en Pollando okazos laŭvica, la jam 8-a Tago de la Nacia Legado. Ekde la komenco patronecas al ĝi la polaj prezidentoj, ekde 2015 la prezidenta paro Andrzej kaj Agata Duda. La inaŭgurita en 2012 socia kampanjo popularigas la konon de la nacia literaturo en la vastaj sociaj rondoj, dum kiu ampleksaj fragmentoj de la elektitaj verkoj estas legataj publike,  ankaŭ en la amaskomunikiloj. Por la nuna tago estis elektitaj 8 polaj noveloj aŭtoritaj de Eliza Orzeskowa, Maria Konopnicka, Bolesław Prus, Bruno Schulz, Władysław Reymont, Stefan Żeromski, Henryk Sienkiewicz kaj Henryk Rzewuski. Ankaŭ nunjare al la evento kontribuos landaj kaj eksterlandaj esperantistoj.  Bjalistoka E-Societo tiuokaze lanĉas sabate la E-version de la proponitaj por la nuna jaro noveloj. En Krakovo estos lanĉita E-traduko de la novelo de Henryk Sienkiewicz „Sachem”. En la porokaza renkontiĝo partoprenos tradukintino Maria Majerczak kaj la aŭtorino de la kovrilpaĝo Barbara Jeziorek. La eventon riĉigos profesia muzika kadro en kiu Izabela Jeziorek kantos en Esperanto. Al la popularigo de la Tago inter eksterlandaj esperantistoj aparte kontribuis/as Maria Majerczak. Ĵus aperis ŝia broŝuro „Esperantistoj en la pola NACIA LEGADO 2016 – 2018 Invito por 2019”. Ĝi bildigas tiujn aktivadojn entreprenitajn tra la mondo en la jaroj 2016, 2017 kaj 2018 listigante la rilatajn aranĝojn en pluraj landoj, fotojn, spertojn, ligojn al filemtoj, informojn pri ilia eĥo en memovadaj amaskomunikiloj, oficialajn konfirmojn kaj reagojn en la formo de dankleteroj kaj porokazaj librodonacoj. Estas cititaj tradukitaj vortoj de la pola prezidenta paro pri la esperantista kontribuo dum la solenaĵo sumiginta la Nacian Legadon en 2018. La rete legebla kaj elŝutebla broŝuro de Maria Majerczak povas servi al esperantistoj kiel inspiro por ilia priliteratura aktiviĝo lige kun la pola Tago de la Nacia Legado.

El la elsendo 06.09.2019. Legas Barbara – 2’53”

https://pola-retradio.org/wp-content/uploads/2019/09/w_bp_Esperantistoj-en-la-Tago-de-la-Nacia-Legado_0253.mp3


---

# Prof. Humphrey Tonkin pri la Centro de Esploro kaj Dokumentado pri la Mondaj Lingvaj Problemoj

**Published:** 2019-09-06

**URL:** https://pola-retradio.org/2019/09/prof-humphrey-tonkin-pri-la-centro-de-esploro-kaj-dokumentado-pri-la-mondaj-lingvaj-problemoj/

**Categories:** Antaŭ la mikrofono

**Audio:** /wp-content/uploads/2019/09/bp-kun-Humphrey-Tonkin_104-UK_i.a.-pri-CED_0709.mp3, /wp-content/uploads/2019/09/bp-kun-Humphrey-Tonkin_104-UK_i.a.-pri-CED_0709.mp3?_=33

Reference al la 104-a UK en  Lahtio antaŭ nia mikrofono gastas profesoro Humphrey Tonkin , kun kiu ni interparolas i.a. pri kongresaj laboroj ligitaj kun la funkciado de la Centro de Esploro kaj Dokumentado pri la Mondaj Lingvaj Problemoj. El la elsendo 06.09.2019 – 7’09”

/wp-content/uploads/2019/09/bp-kun-Humphrey-Tonkin_104-UK_i.a.-pri-CED_0709.mp3


---

# Batalo kaj sufero

**Published:** 2019-09-06

**URL:** https://pola-retradio.org/2019/09/batalo-kaj-sufero/

**Categories:** Kulturkroniko

**Audio:** /wp-content/uploads/2019/09/kk_kg_Batalo-kaj-sufero_0112.mp3, /wp-content/uploads/2019/09/kk_kg_Batalo-kaj-sufero_0112.mp3?_=34

En la 80-a datreveno de la eksplodo de la 2-a mondmilito estis inaŭgurita ekspozicio „Batalo kaj sufero. Polaj civitanoj dum la 2-a mondmilito”. Ĝi estas parto de internacia projekto realigata de la pola Muzeo de la 2-a Mondmilito kune kun la ministerio por la eksterlandaj aferoj. Temas pri la interbranĉa projekto konsistanta el diversaj formoj, aplikitaj komunikiloj  kaj scenografioj formantaj koheran rakonton pri la pola sperto de la 2-a mondmilito kun aparta reliefigo de la hororeco kaj drameco en la tiama periodo. Ĝi proksimigas la sintenojn de la polaj soldatoj kaj civitanoj batalantaj por reakiro de la sendependa patrujo spite la preman forton de la agresintoj kaj sekve la okupaciintoj. Ekde la 1-a de septembro ĝi estas prezentata en kelkdek polaj eksterlandaj centroj sur ĉiuj kontinentoj en tiaj urboj kiel Vaŝingtono, Braziljo, Meksikurbo, Edinburgo, Vieno, Beogrado, Ĝakarto kaj Kanbero.

El la elsendo 06.09.2019. Legas  Krystyna – 1’12”

/wp-content/uploads/2019/09/kk_kg_Batalo-kaj-sufero_0112.mp3


---

# Muziko de la Polaj Reĝoj

**Published:** 2019-09-06

**URL:** https://pola-retradio.org/2019/09/muziko-de-la-polaj-regoj/

**Categories:** Kulturkroniko

**Audio:** /wp-content/uploads/2019/09/kk_gk_La-unua-festivalo-Muziko-de-polaj-regoj_0143.mp3, /wp-content/uploads/2019/09/kk_gk_La-unua-festivalo-Muziko-de-polaj-regoj_0143.mp3?_=35

La 1-a festivalo de la Pola Reĝa Operejo „Muziko de la Polaj Reĝoj” komenciĝos la 15-an de septembro per koncerto en la varsovia Reĝa Kastelo. Artistoj plenumos komponaĵojn de barokaj komponistoj, Adam Jarzęcki, Marcin Mielczeski kaj Bartłomiej Pękiel. Dum kvin festivalaj koncertoj inter la 15-a de septembro kaj la 6-a de oktobro la publiko aŭdos muzikon, kiu akompanis al la reĝoj Kasimiro la Granda, Sigismundo Aŭgusto, Vladislavo la 4-a Vasa kaj Stanisław August Poniatowski. La celo estas revenigi la memoron pri la historiaj verkoj de la pola muziko (kies varieco kaj nepasebla belo ravas ĝis hodiaŭ) kaj pri iliaj komponistoj. Dum la festivalaj spektakloj oni prezentos ciklon de la 16-jarcentaj religiaj kantoj pri la kreo de la mondo „Hebdomas” de Sebastian Klonowic, la unuan operon „Mizero feliĉigita” de Maciej Kamieński. Dum spektaklo ĉe la Hela Monto en Ĉenstoĥovo aŭdiĝos la muziko komponata por la Helmonta Monaka Orkestro de la 18-jarcentaj komponistoj Marcin Józef Żebrowski kaj Eryk Brikner. La festivalon finos koncerto „Muziko el la epoko de Kazimiro la Granda (la 14-a jarcento)”. En ĝia programo troviĝos mezepokaj verkoj, i.a. komponaĵoj de  Guillaume de Machaut. Krom kantistoj kaj instrumentistoj de la pola Reĝa Operejo prezentiĝos inivititaj artistoj specialistiĝantaj pri la malnova muziko, ludantaj per kopioj de historiaj instrumentoj.

El la elsendo 06.09.2019. Legas  Gabi – 1’43”

/wp-content/uploads/2019/09/kk_gk_La-unua-festivalo-Muziko-de-polaj-regoj_0143.mp3


---

# E_elsendo el la 06.09.2019

**Published:** 2019-09-06

**URL:** https://pola-retradio.org/2019/09/e_elsendo-el-la-06-09-2019/

**Categories:** Elsendoj

**Audio:** /wp-content/uploads/2019/09/RetRadio_06.09.2019_vendredo_891.mp3

Podkasto: Ludu en nova fenestro | Elŝutu

La 891-a E_elsendo el la 06.09.2019 ĉe www.pola-retradio.org

La ĉefa informo en la vendreda programo ligiĝas kun la sabata Tago de la Nacia Legado, al kiu multnombre aliĝas polaj kaj eksterlandaj esperantistoj. Informas pri ĝi broŝuro de Maria Majerczak legebla/elŝutebla ĉe la adreso https://drive.google.com/file/d/0B2Lyo2buioHARVJCRXRVcDZzbmJ5NXVoM0FseHJTcnpZTVRz/view . La komencaj kulturkronikaj informoj rilatas al ekspozicio „Batalo kaj sufero. Polaj civitanoj dum la 2-a mondmilito”, kiu estos rigardebla en kelkdek polaj kulturcentroj en la tuta mondo. Alia informo rilatas al la komenciĝonta meze de septembro unua Festivalo „Muziko de Polaj Reĝoj”. Reference al la 104-a UK en Lahtio antaŭ nia mikrofono gastas profesoro Humphrey Tonkin, kun kiu ni interparolas i.a. pri kongresaj laboroj ligitaj kun la funkciado de la Centro de Esploro kaj Dokumentado pri la Mondaj Lingvaj Problemoj. Kiel la lasta aŭdiĝos leterkesta programero. La kulturkronikaj informoj estas paralele aŭdeblaj kaj legeblaj ĉe nia paĝo post la alklako de la trabeto „kulturkroniko”. La interparolo kun prof. Humphrey Tonkin estas aŭskultebla eksterelsende en la rubriko „Antaŭ la mikrofono”. La programinformon akompanas interreta foto rilatanta al la Tago de la Nacia Legado. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# Pollando efike malgrandigas perdojn pro la aldonvalora imposto

**Published:** 2019-09-10

**URL:** https://pola-retradio.org/2019/09/pollando-efike-malgrandigas-perdojn-pro-la-aldonvalora-imposto/

**Categories:** Novaĵoj

**Audio:** /wp-content/uploads/2019/09/W_msz_Pollando-efike-ekzekvas-aldonvaloran-imposton_0153.mp3, /wp-content/uploads/2019/09/W_msz_Pollando-efike-ekzekvas-aldonvaloran-imposton_0153.mp3?_=36

Laŭ la donitaĵoj de la Eŭropa Komisiono pri la 2017-a jaro Pollando, Malto kaj Kipro inter ĉiuj uniaj landoj plej efike batalis kontraŭ perdoj ligitaj kun trompoj pri  la aldonvalora imposto. Por Pollando la agadoj entreprenitaj de la registaro konkretiĝis en rekonstruo de la mastrumado. En la tuta Unio la manko – inter la atendataj kaj faktaj enspezoj lige kun perdoj pro la aldonvalora imposto egalis al 137 miliardoj da eŭroj. Plej grandajn perdojn notis la rumana registaro. Manko pro la aldonvalora imposto egalis al 36 procentoj de ĉiuj impostoenspezoj en ĉi tiu lando. Simile estis en Greklando (34 procentoj) kaj Litovio (25 procentoj). Konsiderante absolutan valoron plej grandan mankon en la aldonvalora imposto notis Italio. Ĝi egalis al ĉirkaŭ 33,5 miliardoj da eŭroj. Manko rilate aldonvaloran imposton malgrandiĝis en 25 uniaj ŝtatoj, en tri ĝi kreskis. La ŝtatoj, kiuj atingis tre bonajn rezultojn kaj signifan malkreskon de la perdoj estis Malta, kie ĝi malkreskis je 7 procentoj, Pollando, kie ĝi malkreskis je 6 procentoj kaj Kipro, en kiu malkresko egalis al 4 procentoj.

El la elsendo 10.09.2019. Legas Milada – 1’53”

/wp-content/uploads/2019/09/W_msz_Pollando-efike-ekzekvas-aldonvaloran-imposton_0153.mp3


---

# Artefarita lango distingas viskiospecojn

**Published:** 2019-09-10

**URL:** https://pola-retradio.org/2019/09/artefarita-lango-distingas-viskiospecojn/

**Categories:** Sciencaj informoj

**Audio:** /wp-content/uploads/2019/09/sc_bp_Skota-artefarita-lango-efike-testanta-viskion_0135.mp3, /wp-content/uploads/2019/09/sc_bp_Skota-artefarita-lango-efike-testanta-viskion_0135.mp3?_=37

En la glasgova universitato kreiĝis artefarita lango, kiu kun preskaŭ 100-procenta trafeco kapablas distingi viskiospecojn. Scencistoj havas la esperon, ke eblos apliki ĝin i.a. por kontraŭbatali la falsadon de alkoholaĵoj. Aranĝitaj kvazaŭ sur la ŝakluda plato submikroskpaj strioj de oro kaj aluminio rolas kiel gustoreceptoroj. Dum testoj oni mezuras kiel post la priverŝo de ili per alkoholprovaĵo ili absorbas lumon. La statistika analizo de tre subtilaj diferencoj en la lumoabsorbado ebligis al skotoj identigi diversajn viskiospecojn. Interalie ili aplikis sian artefaritan langon en la viskodistilejoj Glenfiddich kaj Glen Marnoch. Evidentiĝis, ke la lango kapablis konstati diferencojn inter drinkaĵoj kun pli ol 99-procenta trafeco. Ĝi krome kapablis indiki subtilajn diferencojn inter la sama viskio maturiĝanta en bareloj dum 12, 15 kaj 18-jaroj. Laŭ la skotaj sciencistoj la artefarita lango povas esti facile aplikita por gustumado de ĉiuspecaj likvaĵoj. Tio signifas, ke ĝi povas esti utiligita diversmaniere – por malkovri falsitan alkoholaĵon, por ekzameni nutraĵkvaliton. El la elsendo 10.09.2019. Legas Barbara – 1’35”

/wp-content/uploads/2019/09/sc_bp_Skota-artefarita-lango-efike-testanta-viskion_0135.mp3


---

# Komerca interŝanĝo inter Kanado kaj la Unio, inkluzive Pollandon

**Published:** 2019-09-10

**URL:** https://pola-retradio.org/2019/09/komerca-intersango-inter-kanado-kaj-la-unio-inkluzive-pollandon/

**Categories:** Novaĵoj

**Audio:** /wp-content/uploads/2019/09/W_msz_Komerca-intersango-inter-Kanado-kaj-la-Unio-inkluzive-Pollandon_0154.mp3, /wp-content/uploads/2019/09/W_msz_Komerca-intersango-inter-Kanado-kaj-la-Unio-inkluzive-Pollandon_0154.mp3?_=38

Laŭ la disponeblaj donitaĵoj de la Ĉefa Statistika Ofiejo pri la spezoj en la eksterlanda komerco la kanada importo al Pollando en 2018 kompare kun 2016 kreskis je 28 procentoj atinginte la valoron de ĉirkaŭ 1,8 miliardoj da zlotoj dum la pola eksporto kreskis je 8 procentoj kaj atinigis la valoron de ĉirkaŭ 5 miliardoj da zlotoj. La kanada importo konsisitigis du dekonojn de procento de la tuta valoro de la pola importo, la pola eksporto egalis al duona procento de la tuta valoro de nia eksporto. Pasintsemajne en la periodaĵo CanadaExport aperis mallonga prolaboraĵo rilatanta al la komerca interŝanĝo inter la Eŭropa Unio kaj Kanado dum preskaŭ du jaroj de la portempa funkciado de la komerca interkonsento CETA. Ĝi enviviĝis la 17-an de septembro 2017 forigante 98 procentojn de doganpagoj en la reciproka komerco.  Eksporto de varoj el Kanado al la Unio dum 21 monatoj kreskis je 9,1 procentoj, importo el la Unio grandiĝis je 18, 1 procentoj. Laŭ la kanadaj donitaĵoj unu el la plej grandaj eksportokreskoj koncernis komercon kun Pollando, kiu kreskis je 22 procentoj ĉefe lige kun tiaj krudaĵoj kiel petrolo, tergaso kaj karbo.

El la elsendo 10.09.2019. Legas Milada – 1’54”

/wp-content/uploads/2019/09/W_msz_Komerca-intersango-inter-Kanado-kaj-la-Unio-inkluzive-Pollandon_0154.mp3


---

# D-ro Ulrich Lins pri Rudolf Carnap

**Published:** 2019-09-10

**URL:** https://pola-retradio.org/2019/09/d-ro-ulrich-lins-pri-rudolf-carnap/

**Categories:** Antaŭ la mikrofono

**Audio:** /wp-content/uploads/2019/09/bp-kun-Ulrich-Lins_104-UK_1016.mp3, /wp-content/uploads/2019/09/bp-kun-Ulrich-Lins_104-UK_1016.mp3?_=39

Nia antaŭmikrofona gasto estas hodiaŭ d-ro Ulrich Lins , kiu sian IKU-prelegon dediĉis al la figuro de germana filozofo, junaĝe lerninta Esperanton, Rudolf Carnap. Li partoprenis 4 UK-ojn –  en Dresdeno en 1908 kaj en Helsinko en 1922, krome en Vieno (1924) kaj Ĝenevo (1925). El la elsendo 10.09.2019 – 10’16”

/wp-content/uploads/2019/09/bp-kun-Ulrich-Lins_104-UK_1016.mp3


---

# E_elsendo el la 10.09.2019

**Published:** 2019-09-10

**URL:** https://pola-retradio.org/2019/09/e_elsendo-el-la-10-09-2019/

**Categories:** Elsendoj

**Audio:** /wp-content/uploads/2019/09/RetRadio_10.09.2019_mardo_892.mp3

Podkasto: Ludu en nova fenestro | Elŝutu

La 892-a E_elsendo el la 10.09.2019 ĉe www.pola-retradio.org

Kadre de la sonmaterialaj rikoltoj de la 104-a UK en Lahtio nia antaŭmikrofona gasto estas hodiaŭ d-ro Ulrich Lins, kiu sian IKU-prelegon dediĉis al la figuro de germana filozofo, junaĝe lerninta Esperanton, Rudolf Carnap. Li partoprenis 4 UK-ojn –  en Dresdeno (1908), en Helsinko (1922), en Vieno (1924) kaj en Ĝenevo (1925).  Niaj aktualaĵoj kun ekonomia karaktero referencas al informoj de la Eŭropa Komisiono, laŭ kiuj Pollando estas la dua en la Unio lando efike foriganta perdojn pro la nepagado de aldonvalora imposto; al la stato de la komercaj rilatoj de la Unio (inkluzive Pollandon) kun Kanado post preskaŭ dujara funkciado de portempa interkonsento CETA. La sciencbultenaj temoj havas komunan denominatoron, kiu estas alkoholaĵoj. Ni informas pri skota artefarita lango kun granda precizeco distinganta inter viskiospecoj. La alia informo klarigas, kio estas kaj ĉu estas forigebla alkohola demenco. Jam post 10 tagoj komenciĝos en la pola Poznano la kultura festivalo ARKONES – http://www.arkones.org/ . Inter planitaj koncertoj estas tiu de ĴeLe. Koncerton kun ciganaj kantoj – kiun multaj ĝuis en Lahtio – prezentos Saŝa Pilipović. Ni prezentas mallongan specimenon el lia Lahtia koncerto.  Aktualaĵoj kaj sciencbultenaj temoj estas samtempe legeblaj kaj aŭskulteblaj post la alklako de trabetoj en nia paĝo „novaĵoj” kaj „sciencaj informoj”. En la rubriko „Antaŭ la mikrofono” troviĝas eksterelsende interparolo kun d-ro Ulrich Lins. La programinformon akompanas interreta foto rilatanta al la traktita temo „alkohola demenco”. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# En Lahtio ĉe la giĉeto de la 105-a UK en Montrealo

**Published:** 2019-09-13

**URL:** https://pola-retradio.org/2019/09/en-lahtio-ce-la-giceto-de-la-105-a-uk-en-montrealo/

**Categories:** Antaŭ la mikrofono

**Audio:** /wp-content/uploads/2019/09/104-UK_-En-la-vestiblo-ce-Montreala-giceto-kaj-kun-S.-Myntinnen_1254.mp3, /wp-content/uploads/2019/09/104-UK_-En-la-vestiblo-ce-Montreala-giceto-kaj-kun-S.-Myntinnen_1254.mp3?_=40

En nia vendreda sonsceno (13.09.2019) pri la 104-a UK en Lahtio ni prezentas renkontiĝon ĉe la giĉeto de la 105-a UK en Montrealo, en kiu partoprenis la deĵorantaj tie Normand Floury, Ĵenja Zviereva kaj Joe Amis el Kanado. Ilia giĉeto havis strategian lokon en la kongreseja vestiblo, kie kruciĝis vojoj horizontale kaj vertikale. Tie ni renkontis ankaŭ multajn amikojn de niaj elsendoj. Inter ili estis LKK-anino, nia aŭskultantino Synnöve Myntinnen el Finnlando, kiun ni gastigas antaŭ nia mikrofono. El la elsendo 13.09.2019 – 12’54”

/wp-content/uploads/2019/09/104-UK_-En-la-vestiblo-ce-Montreala-giceto-kaj-kun-S.-Myntinnen_1254.mp3


---

# Famaj saksaj porcelanaĵoj en Krakovo

**Published:** 2019-09-13

**URL:** https://pola-retradio.org/2019/09/famaj-saksaj-porcelanajoj-en-krakovo/

**Categories:** Kulturkroniko

**Audio:** /wp-content/uploads/2019/09/kk_gk_Saksaj-porcelanajoj-el-la-kolekto-de-Wawel-kastelo_0247.mp3, /wp-content/uploads/2019/09/kk_gk_Saksaj-porcelanajoj-el-la-kolekto-de-Wawel-kastelo_0247.mp3?_=41

En la kolektoj de la Reĝa Kastelo sur Wawel-altaĵo en Krakovo troviĝas pli ol 400 pladoj kaj figuretoj el la fama fabriko de porcelanaĵoj en la germana Meissen. Ekde la 3-a de septembro kaj la 1-a de decembro 2019 eblas rigardi ilin en la tiea porokaza ekspozicio. Ĉiuj eksponaĵoj estis aranĝitaj laŭteme aŭ laŭ la tekniko de la ornamado, kio ebligas sekvi la ĉefajn produktodirektojn de la saksa manufakturo, establita en 1710 fare de Aŭgusto la 2-a Forta, la reĝo de Pollando kaj elektito de Saksio.  Al la plej valoraj eksponaĵoj apartenas barokaj pladaroj ornamitaj per la blazonoj de la unuaj ministroj de Aŭgusto la 3-a, Józef Sułkowski kaj Henryk Brühl. La polrilatajn interesaĵojn konsistigas blazonornamitaj pladoj el la pladaro donacita de ĉi tiu reĝo al la reĝino de Francio Maria Leszczyńska kaj flormotiva pladaro por la episkopo de Varmio Adam Stanisław Götzendorf-Grabowski. Al la plej valoraj objektoj troviĝantaj en la krakova kolekto apartenas la plurfigura komponaĵo de fama skulptisto Johann Joachim Kaendler el 1744 „La Krucumo de Jesuo”. La dua ĉi-speca komponaĵo troviĝas en Dresdeno. La saksaj porcelanaĵoj en 18-a egalrangis al la malproksimorientaj originaloj fascinante kolektantojn de la tiel nomata „blanka oro”. Ĝis la komenco de la 18-a jarcento porcelanaĵoj estis konataj en Eŭropo sole kiel produkto importata el la Fora Oriento.

El la elsendo 13.09.2019. Legas  Gabi – 2’47”

/wp-content/uploads/2019/09/kk_gk_Saksaj-porcelanajoj-el-la-kolekto-de-Wawel-kastelo_0247.mp3


---

# Historiaj pipoj en ekspozicio en Rzeszów

**Published:** 2019-09-13

**URL:** https://pola-retradio.org/2019/09/historiaj-pipoj-en-ekspozicio-en-rzeszow/

**Categories:** Kulturkroniko

**Audio:** /wp-content/uploads/2019/09/kk_gk_Ekspozicio-de-pipoj-el-Kosice-en-Rzeszow_0138.mp3, /wp-content/uploads/2019/09/kk_gk_Ekspozicio-de-pipoj-el-Kosice-en-Rzeszow_0138.mp3?_=42

Ĝis la 11-a de oktobro la loĝantoj de la sudorienta urbo Rzeszów kaj ĝia regiono, ankaŭ vizitantoj kaj turistoj povas rigardi en la Regiona Muzeo pli ol 250-ekzempleran kolekton de pipoj el la Orientslovaka Muzeo en Košice. La plej malnovaj devenas el la 17-a jarcento kaj estis retrovitaj sur la tereno de la aktuala prizono, iam plej verŝajne kazerno. En la 19-a kaj 20-a jarcento, kiam oni malmulton sciis pri la negativa efikado de la fumado, pipo atestis la socian pozicion de la uzanto, indikis ĝian profesion kaj interesiĝojn. Inter la historiaj pipoj troviĝas tiuj faritaj el ligno, porcelano, sepiolito, argilo. Ĉi-lastaj komence estis kovritaj de  flavaj, verdaj kaj brunaj glazuroj. Multaj pipoj estas riĉe ornamitaj, kadritaj per arĝento. Iliaj fumetoj havas diversajn formojn, i.a. de hundokapoj, cervoj kun vasta kornaro, birdoj, fantaziaj kreaĵoj kiel fluganta drako. En la 19-a jarcento, kiam pipoj fariĝis objekto de kolektado, memoraĵo pri gravaj familiaj eventoj, ekspedicioj, finita militservo aperas kiel fumetoj historiaj figuroj kiel Napoleono, Francisko Jozefo. Krom pipoj la ekspozicio prezentas kolekton de akcesoraĵoj por la fumado de cigaredoj kaj cigaroj, meblojn servantajn por la tenado kaj eksponado de pipoj.

El la elsendo 13.09.2019. Legas  Gabi – 2’47”

/wp-content/uploads/2019/09/kk_gk_Ekspozicio-de-pipoj-el-Kosice-en-Rzeszow_0138.mp3


---

# E_elsendo el la 13.09.2019

**Published:** 2019-09-13

**URL:** https://pola-retradio.org/2019/09/e_elsendo-el-la-13-09-2019/

**Categories:** Elsendoj

**Audio:** https://pola-retradio.org/wp-content/uploads/2019/09/ReRadio_13.09.2019_vendredo_893.mp3

Podkasto: Ludu en nova fenestro | Elŝutu

La 893-a E_elsendo el la 13.09.2019 ĉe www.pola-retradio.org

En la vendreda sonsceno pri la 104-a UK en Lahtio ni prezentas renkontiĝon ĉe la giĉeto de la 105-a UK en Montrealo, en kiu partoprenis la deĵorantaj tie Normand Floury, Ĵenja Zvereva kaj Joe Amis el Kanado. Ilia giĉeto havis strategian lokon en la kongreseja vestiblo, kie kruciĝis vojoj horizontale kaj vertikale. Tie ni renkontis ankaŭ multajn amikojn de niaj elsendoj. Inter ili estis LKK-anino, nia aŭskultantino Synnöve Myntinnen el Finnlando. La komencaj kulturkronikaj informoj rilatas al la saksaj porcelanaĵoj en la kolektoj de Wawel-kastelo en Krakovo, nun aparte ekspoziciataj; ankaŭ al interesa ekspozicio de pipoj el la ĉeĥa Košice en la muzeo de Rzeszów en la sudorienta Pollando. E-komunumaj informoj koncernas la rete legeblajn kaj elŝuteblajn fabelojn de Eroŝenko ĵus tradukitajn el la japana kaj disponigitajn pdf-dosiere [ https://sites.google.com/site/erosxenko125/files/fabeloj-de-erosxenko ] kaj la Omaĝrenkontiĝon al Lucija Borčic en Zagrebo, Kroatio, dum kiu estos i.a. anoncitaj rezultoj de tradukkonkurso de la Kroata Esperantista Unuiĝo [ https://www.hes-keu.hr/ ]. Ni memorigas, ke jam post unu semajno en la pola Poznano komenciĝos la kultura festivalo ARKONES – http://www.arkones.org/ . Inter planitaj koncertoj estas i.a. tiu de ĴeLe. Ni prezentas mallongan specimenon el ĝia Lahtia koncerto. La programinformon akompanas foto de aparta eksponaĵo de la saksaj porcelanaĵoj el Wawel-kolekto, plurfigura sceno „Krucumo de Kristo”. Kulturkronikaj informoj estas samtempe legeblaj kaj aŭskulteblaj post la alklako de trabeto „kulturkroniko”. En la rubriko „Antaŭ la mikrofono” troviĝas eksterelsende la hodiaŭa sonsceno pri 104-a UK en Lahtio. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# Germana propono rilate migroproblemojn

**Published:** 2019-09-17

**URL:** https://pola-retradio.org/2019/09/germana-propono-rilate-migroproblemojn/

**Categories:** Kulturkroniko

**Audio:** /wp-content/uploads/2019/09/w_kg_Germanio-akceptos-25-mil-novajn-enmigrantojn_0108.mp3, /wp-content/uploads/2019/09/w_kg_Germanio-akceptos-25-mil-novajn-enmigrantojn_0108.mp3?_=43

La problemo de enmigrantoj sur Meditereaneo estis la ĉefa motivo de disputo inter Italio, Germanio kaj Francio. La eksa itala ministro por la internaj aferoj, Matteo Salvini estis akuzanta germanajn humanecajn organizojn pri la kontrabandado de la enmigranoj kaj instigado al la migrado. Pro lia decido germanaj ŝipoj kun enmigrantoj ne rajtis ennavigi italajn havenojn. Nun, kiel informis la germana ministro por la internaj aferoj Horst Seehofer,  unu kvarono de la savataj enmigrantoj el Italio estos direktita al Germanio. Pro sekurecmotivoj ili estos kontrolataj ankoraŭ sur la tereno de Italio. Venontmonate la Eŭropa Konsilio ricevos projekton pri disvidivo de enmigrantoj je aliaj ŝtatoj. Al la iniciato aliĝas Francio, kiu ankaŭ akceptos 25 procentojn de la enmigrantoj atingantaj Italion.

El la elsendo 17.09.2019. Legas  Krystyna – 1’08”

/wp-content/uploads/2019/09/w_kg_Germanio-akceptos-25-mil-novajn-enmigrantojn_0108.mp3


---

# Polaj-ĉinaj esplorprojektoj

**Published:** 2019-09-17

**URL:** https://pola-retradio.org/2019/09/polaj-cinaj-esplorprojektoj/

**Categories:** Kulturkroniko

**Audio:** /wp-content/uploads/2019/09/w_kg_Pola-cina-kunlaborprojekto_0123.mp3, /wp-content/uploads/2019/09/w_kg_Pola-cina-kunlaborprojekto_0123.mp3?_=44

En la Universitato de Olsztyn (la norda Pollando) estos realigataj du polaj-ĉinaj esplorprojektoj. Sciencistoj el ambaŭ landoj laboros pri novumaj laktoproduktoj kaj monitoros jonosferon helpe de sistemoj de la satelita navigado. Tio estas du el sep projektoj elektitaj en la pola-ĉina ambaŭflanka konkurso organizita de la Nacia Esplor- kaj Evolucentro de la ĉina Ministerio pri la Scienco kaj Teknologio. Koncerne la unuan projekton en Olsztyn la esploroj koncentriĝos pri la dependeco inter la konsumado kaj atendoj de la konsumantoj rilate sanfavorajn laktoproduktojn, pri la evoluigo de ilia produktoteknologio kaj esplorado de ilia kvalito, ankaŭ pri la pritakso de la bioaktivaj laktokonsisteroj.   La esploroj estas planitaj por tri jaroj. Trijara estas ankaŭ la alia projekto Artemis. Ĝi koncernas la realtempan monitoradon de la supra tavolo de la tera atmosfero, do jonosfero  helpe de tri sistemoj de la satelita navigado la eŭropa Galileo, la ĉina BeiDou kaj la usona GPS.

El la elsendo 17.09.2019. Legas  Krystyna – 1’23”

/wp-content/uploads/2019/09/w_kg_Pola-cina-kunlaborprojekto_0123.mp3


---

# E_elsendo el la 17.09.2019

**Published:** 2019-09-17

**URL:** https://pola-retradio.org/2019/09/e_elsendo-el-la-17-09-2019/

**Categories:** Elsendoj

**Audio:** https://pola-retradio.org/wp-content/uploads/2019/09/RetRadio_17.09.2019_-mardo-894.mp3

Podkasto: Ludu en nova fenestro | Elŝutu

La 894-a E_elsendo el la 17.09.2019 ĉe www.pola-retradio.org

En la marda sonsceno pri la 104-a UK en Lahtio ni prezentas la unuan parton de la programero, en kiu al la kongresa publiko prezentis sin novaj estraranoj. En ĝi aŭdiĝas sinprezentoj de la prezidanto de UEA, Duncan Charters; de la vicprezidantoj Fernando Maia kaj Huang Yinbao – Trezoro kaj de la ĝenerala sekretario – Aleks Kadar. Duncan Charters prezentas krome la sinprezenton de la estrarano Amri Wandel, kiu pli frue devis forlasi Lahtion. La komencaj aktualaĵoj rilatas al la germana propono akcepti 25 mil enmigrantojn, kiuj celis Italion; ni informas krome pri nova kunlabora pola-ĉina projekto nun realigata en la urbo Olsztyn. La scienca temo traktas la beban balbutetadon kaj gravecon de la gepatra reago je ĝi por akceli la parolevoluon de siaj infanoj. La komencaj aktualaĵoj kaj la sciencbultena temo estas samtempe legeblaj kaj aŭskulteblaj post la alklako de la trabetoj „novaĵoj” kaj „sciencaj informoj”. La programinformon akompanas foto de novaj estraranoj de UEA dum la kongresa programero „Nova estraro sin prezentas”. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# La beba balbutetado kaj la gepatra parolmaniero

**Published:** 2019-09-19

**URL:** https://pola-retradio.org/2019/09/la-beba-balbutetado-kaj-la-gepatra-parolmaniero/

**Categories:** Sciencaj informoj

**Audio:** /wp-content/uploads/2019/09/sc_bp_La-beba-balbutetado-kaj-la-geaptra-parolmaniero_0224.mp3, /wp-content/uploads/2019/09/sc_bp_La-beba-balbutetado-kaj-la-geaptra-parolmaniero_0224.mp3?_=45

Esploristoj el la laboratorio pri Behaviora Analizo de la Komencaj Jaroj ĉe Cornell Universty rimarkis, ke la gepatroj subkonscie ŝanĝas sian parolmanieron kiam ili reagas je la beba balbutetado tiel, ke en ĝi troviĝu malpli da nekutimaj vortoj, malpli longaj frazoj kaj pli da unuvortaj respondoj. Tio ne okazas tiam,  kiam ili alparolas infanon. Laŭ sciencistoj beboj mem formas sian lingvomedion por faciligi al si la lernadon. Unuflanke la parolo de la gepatroj influas tion, kiel infanoj lernas paroli, kio  estas evidenta afero. Aliflanke beboj havas propran motivon por influi la manieron, en kiu ili mem lernas. Oni tamen ne esploris ĝis nun la ligon inter tio, kiamaniere la infanoj ŝanĝas la parolon de la gepatroj aŭ la tuta ĉirkauaĵo, en kiu ili lernas paroli. Kadre de la esplorado 30 patrinoj kun siaj beboj dum du tagoj vizitis laboratorion por 30-minutaj ludsesioj. 9- kaj 10-monataj infanetoj povis moviĝi tra ĉambro, en kiu troviĝis ludiloj, skatoloj kaj afiŝoj kun bestoj. Ili estis registrataj kaj kameraitaj de kaŝitaj mikrofonoj kaj tri videokameraoj.  Sciencistoj analizis leksikon kaj sintakson en la parolo de la patrinoj kaj kontrolis ŝanĝojn en la parolmatureco de la beboj. Tiuj, kies patrinoj certigis al ili pli da okazoj por lernado – aplikante simpligitan parolmanieron kun malpli da vortoj kaj malpli longaj frazoj – la sekvan tagon lernis novajn sonojn pli rapide. Laŭ sciencistoj tio estas pruvo pri la esenca rolo de la beboj mem en la formado de sia lernomedio. Konklude ili konstatis, ke gravas instigi la gepatrojn reagi je la beba balbutetado. Ĝi rolas kiel la socia akcelilo, pere de kiu beboj ĉerpas informojn de la ĉirkaŭantaj ilin plenkreskuloj.

El la elsendo 17.09.2019. Legas Barbara – 2’24”

La beba balbutetado kaj la geaptra parolmaniero_02’24”

/wp-content/uploads/2019/09/sc_bp_La-beba-balbutetado-kaj-la-geaptra-parolmaniero_0224.mp3


---

# E_elsendo el la 20.09.2019

**Published:** 2019-09-20

**URL:** https://pola-retradio.org/2019/09/e_elsendo-el-la-20-09-2019/

**Categories:** Elsendoj

**Audio:** https://pola-retradio.org/wp-content/uploads/2019/09/RetRadio_20.09.2019_vendredo_895.mp3

Podkasto: Ludu en nova fenestro | Elŝutu

La 895-a E_elsendo el la 20.09.2019 ĉe www.pola-retradio.org

La vendreda sonsceno pri la 104-a UK en Lahtio enhavas la duan parton de la programero, en kiu al la kongresa publiko prezentis sin novaj estraranoj. En ĝi aŭdiĝas la sinprezentoj de la estraranoj SO Jinsu el Koreio, Jérémie SABIYUMVA el Burundo kaj Orlando E. RAOLA el Usono. Ni informas en la fino pri la disdivido de la estraranaj taksoj laŭ la 812-a Gazetara Komuniko de UEA. Niaj kulturkronikaj informoj havas sociemfazan fonon. Ni informas pri la muzikalo „Ĉesigita silento”, kiu rakontas historion de personoj reakirintaj postoperacie la aŭdokapablon kaj samtempe malkovrintaj sian muzikan talenton. La alia informo rilatas al la kampanjo, kiu celas intimigi infanojn kun la legado ekde la plej fruaj vivmomentoj. La kulturkronikaj informoj estas samtempe legeblaj kaj aŭskulteblaj post la alklako de la trabeto „kulturkroniko” ĉe nia paĝo. La programinformon akompanas interreta foto de novaj estraranoj de UEA. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# Ĉesigita silento

**Published:** 2019-09-20

**URL:** https://pola-retradio.org/2019/09/cesigita-silento/

**Categories:** Kulturkroniko

**Audio:** /wp-content/uploads/2019/09/kk_gk_La-muzikalo-Silento-cesigita_0155.mp3, /wp-content/uploads/2019/09/kk_gk_La-muzikalo-Silento-cesigita_0155.mp3?_=46

En septembro kaj en novembro sur la scenejo Arta Baseno de la Varsovia Ĉambra Operejo eblas spekti kelkajn enscenigojn de eksterordinara muzikalo „Ĉesigita silento”. Ĝi rakontas historion de personoj surdaj lernantaj la vivon post la operacio reveniginta al ili  la aŭdokapablon. La herooj estas pacientoj de profesoro Henryk Skarżyński, otolaringologo, kiu kiel la unua en la Centra-Orienta Eŭropo aplikis koklean implantaĵon, reveniginte al siaj pacienctoj la aŭdokapablon. Kelkaj el ili post la reakiro de aŭdokapablo malkovris siajn muzikajn pasiojn. Henryk Skarżyński verkis kantojn, kiujn liaj pacientoj prezentis dum la organizita de li Internacia Muzika Festivalo por personoj kun aŭdoperturboj „La helikaj ritmoj”. En la pola lingvo la vortoj kokleo kaj heliko sonas same – „ślimak”. Nun por liaj tekstoj  muzikon komponis Krzesimir Dębski kaj tiel kreiĝis la muzikalo „Ĉesigita silento”. Ĝi traktas la problemojn de homoj ekskluditaj, aliaj, la problemon de toleremo, kiu tamen ne sufiĉas por kompreni alian homon. Baze de aŭtentaj travivaĵoj estis kreita plurgeneracia bildo pri evoluo de herooj, ekde la 5-a vivojaro, tra la junaĝo kaj matureco – ĝis eniro en la novan nesonomankan  mondon, kiu montriĝas ne esti ideala. En muzikalo rolas aktoroj, kantistoj kaj personoj reakirintaj la aŭdokapablon kaj nun evoluigntaj siajn muzikajn talentojn.

El la elsendo 20.09.2019. Legas  Gabi – 1’55”

/wp-content/uploads/2019/09/kk_gk_La-muzikalo-Silento-cesigita_0155.mp3


---

# Kun libro de la plej frua aĝo

**Published:** 2019-09-20

**URL:** https://pola-retradio.org/2019/09/kun-libro-de-la-plej-frua-ago/

**Categories:** Kulturkroniko

**Audio:** /wp-content/uploads/2019/09/kk_gk_Kun-libro-de-la-plej-frua-a9o_0140.mp3, /wp-content/uploads/2019/09/kk_gk_Kun-libro-de-la-plej-frua-a9o_0140.mp3?_=47

Ĉiu antaŭlernejano, kiu kun gepatroj ekde septembro vizitos bibliotekon ricevos donace la eksterordinaran libron „La unuaj legaĵoj por…”,  pretigitan de la pola Libroinstituto. En 5200 bibliotekoj en la tuta Pollando atendas ilin entute 300  mil libroj. Temas pri laŭvica etapo de la projekto „Malgranda libro – granda homo” inaŭgurita en 2017. En la unua eldono de la kampanjo la libron „La unuaj versaĵoj” ricevis junaj gepatroj en 360 hospitalaj akuŝigaj fakoj, entute 600 mil ekzemplerojn. La dua eldono disvastigata ekde septembro 2018 estis adresita al trijaraĝuloj kaj iliaj gepatroj.  Ĉiu infano ricevis krome Karton de Juna Leganto por glumarkoj ricevataj  okaze de sia vizito en biblioteko. La gepatroj estis samtempe provizitaj per broŝuro pri la rolo de legado en la vivo de infano. Nun estis lanĉita la tria eldono de „La unuaj legaĵoj…” laŭforme kaj laŭenhave destinita por infanoj 6-jaraĝaj. La projekto „Malgranda libro – granda homo” celas kunordigi agadojn por altigi la legonivelon en Pollando, por eduki al la legado kaj formi la kutimon intimi kun libro ekde la plej fruaj vivojaroj.

El la elsendo 20.09.2019. Legas  Gabi – 1’40”

/wp-content/uploads/2019/09/kk_gk_Kun-libro-de-la-plej-frua-a9o_0140.mp3


---

# Klimata pintrenkonto en Novjorko

**Published:** 2019-09-24

**URL:** https://pola-retradio.org/2019/09/klimata-pintrenkonto-en-novjorko/

**Categories:** Novaĵoj

**Audio:** /wp-content/uploads/2019/09/w_bp_Klimata-Pintrenkonto-en-Novjorko_0114.mp3, /wp-content/uploads/2019/09/w_bp_Klimata-Pintrenkonto-en-Novjorko_0114.mp3?_=48

Lastlunde en Novjorko komenciĝis klimata pintrenkonto antaŭtage de la debato de la Ĝenerala Asembleo de UNo. Partoprenas ĝin estroj de la registaroj kaj ŝtatoj el 60 landoj. Ili prezentas siajn ideojn pri limigo de la emisiado de la forcejaj gasoj kaj plibonigo de porekologia politiko. Pasintjare en la mondo la unuan fojon oni fermis pli da karboelektrejoj ol kreiĝis novaj. Laŭ Boomberg dum la lastaj 10 jaroj la produktado de karboenergio malkreskis en Eŭropo je ĉirkaŭ 25 procentoj, en la Norda Ameriko je 40 procentoj. Samtempe en Azio energio akirata el karbo kreskis je 63 procentoj. Kaze de Pollando la uzo de karbo en la energiproduktado malkreskas, sed daŭre ĝi estas la plej grava fuelo. Merkrede estos publikigita la plej nova raporto de la Internacia Kolektivo pri Klimatŝanĝo pri oceano kaj kriosfero en la ŝanĝiĝanta klimato.

El la elsendo 24.09.2019. Legas Barbara – 1’14”

/wp-content/uploads/2019/09/w_bp_Klimata-Pintrenkonto-en-Novjorko_0114.mp3


---

# Laŭvica rekorde varma somero 2019

**Published:** 2019-09-24

**URL:** https://pola-retradio.org/2019/09/lauvica-rekorde-varma-somero-2019/

**Categories:** Sciencaj informoj

**Audio:** /wp-content/uploads/2019/09/sc_bp_Klimata-varmigo-baze-de-donitajoj-2019_0205.mp3, /wp-content/uploads/2019/09/sc_bp_Klimata-varmigo-baze-de-donitajoj-2019_0205.mp3?_=49

Lunde en nia hemisfero komenciĝis astronomia aŭtuno. En Pollando sunplene kaj varmete. Kia estis la ĵus pasinta somero?  Laŭ klimatologo Szymon Walczakiewicz la temperaturoj de la meteologia somero en Pollando dum la lastaj dek kelkaj jaroj superas la mezajn indikojn. La esplorcentro IMGW – Instituto pri Meteologio kaj Akva Mastrumado informis, ke la nunjara somero estis en nia lando varma kaj seka. La temperaturoj de junio superis la normojn. La plej alta temperaturo 38,2 gradoj estis notita en Radzyń (la okcidenta Pollando). Varmega estis ankaŭ julio, dum kiu temperaturoj superantaj la normon koncernis la tutan landon. Plej varme estis en Włodawa (la orienta Pollando), kie oni oni notis 37,3 gradojn. Entute la nunjara somero estis je du kaj duona grado pli varma ol en la tuta periodo 1981-2010. Someran varmegon spertis en 2019 ne sole poloj. Ekzemple fine de julio en Parizo oni notis 42,5 gradojn, kio estis rekordo en la skalo de pli ol 70 jaroj. En Germanio oni notis 42 gradojn la unuan fojon ekde 138 jaroj, t.e. ekde la komenco de la mezurado. Historiaj varmrekordoj estis notitaj en Nederlando (40,4 gradoj) kaj en Belgio (40,6 gradoj). Kreskantajn temperaturojn sciencistoj agnoskas kiel rezulton de la terglobskalaj klimatŝanĝoj.

El la elsendo 24.09.2019. Legas Barbara – 2’05’

Klimata varmigo baze de donitajoj 2019_02’05”

/wp-content/uploads/2019/09/sc_bp_Klimata-varmigo-baze-de-donitajoj-2019_0205.mp3


---

# Poloj pri sia membreco en la Unio

**Published:** 2019-09-24

**URL:** https://pola-retradio.org/2019/09/poloj-pri-sia-membreco-en-la-unio/

**Categories:** Novaĵoj

Eĉ 69 procentoj de poloj asertas, ke ilia voĉo gravas en la Unio. La nombro de personoj konvinkitaj pri la reala influo je la funkciado de la Unio kreskis je 13 procentoj dum tri monatoj antaŭintaj la parlamentajn balotojn. La postbalota opinisondado de la unia esplorcentro Eurobarometr analizis ankaŭ problemojn, kiuj motivis la uniajn civitanojn partopreni la balotojn. La polaj respondintoj elmontris ekonomion kaj ekonomian kreskon (41 procentoj), la manieron en kiu la Unio devintus labori estonte (38 procentoj),  homajn rajtojn kaj demokration (32 procentoj). Inter pliaj motivoj poloj menciis sekurecon kaj defendon, kontraŭbataladon de klimataj ŝanĝoj kaj medioprotektadon kaj enmigradon. La balotojn al la Eŭropa Parlamento en 2019 partoprenis 50,6 procentoj de la balotrajtaj civitanoj, je 8 procentoj pli kompare al la lastaj balotoj. Plej granda kresko estis notita en Pollando, en kiu voĉdonis 46 procentoj de la balotrajtaj civitanoj. Temas pri la 22-procenta kresko kaj samtempe la plej alta balotfrekventeco en la historio de la eŭropaj balotoj en Pollando.

El la elsendo 24.09.2019. Legas Krystyna – 1’40”


---

# Interparolo kun Tobiasz Kaźmierski pri ARKONES

**Published:** 2019-09-24

**URL:** https://pola-retradio.org/2019/09/interparolo-kun-tobiasz-kazmierski-pri-arkones/

**Categories:** Antaŭ la mikrofono

**Audio:** /wp-content/uploads/2019/09/bp-kun-Tobiasz-Kazmierski_post-Arkones-2019_0430.mp3, /wp-content/uploads/2019/09/bp-kun-Tobiasz-Kazmierski_post-Arkones-2019_0430.mp3?_=51

Multaj eventoj okazis pasintsemajne en Poznano (la okcidenta Pollando). Pri la  semajnfinaj Artaj Konfrontoj en Esperanto, ARKONES ni interparolas kun unu el la ĉeforganizantoj Tobiasz Kaźmierski . El la elsendo 24.09.2019 – 4’30”

/wp-content/uploads/2019/09/bp-kun-Tobiasz-Kazmierski_post-Arkones-2019_0430.mp3


---

# prof.-ino Ilona Koutny pri Interlingvistikaj Studoj ĉe A. Mickiewicz-Universitato

**Published:** 2019-09-24

**URL:** https://pola-retradio.org/2019/09/prof-ino-ilona-koutny-pri-interlingvistikaj-studoj-ce-a-mickiewicz-universitato/

**Categories:** Antaŭ la mikrofono

**Audio:** /wp-content/uploads/2019/09/bp-kun-I.-Koutny_post-la-autuna-sesio-2019_0957.mp3, /wp-content/uploads/2019/09/bp-kun-I.-Koutny_post-la-autuna-sesio-2019_0957.mp3?_=52

Multaj eventoj okazis pasintsemajne en Poznano (la okcidenta Pollando). Antaŭ nia mikrofono gastas prof.-ino Ilona Koutny informante pri la ĵus okazinta aŭtuna sesio de la Interlingvistikaj Studoj ĉe A. Mickiewicz-Universitato. El la elsendo 24.09.2019 – 9’57”

/wp-content/uploads/2019/09/bp-kun-I.-Koutny_post-la-autuna-sesio-2019_0957.mp3


---

# E_elsendo el la 24.09.2019

**Published:** 2019-09-25

**URL:** https://pola-retradio.org/2019/09/e_elsendo-el-la-24-09-2019/

**Categories:** Elsendoj

**Audio:** https://pola-retradio.org/wp-content/uploads/2019/09/RetRadio_24.09.2019_mardo_896.mp3

Podkasto: Ludu en nova fenestro | Elŝutu

La 896-a E_elsendo el la 24.09.2019 ĉe www.pola-retradio.org

Multaj eventoj okazis pasintsemajne en Poznano (la okcidenta Pollando). Antaŭ nia mikrofono gastas prof-ino Ilona Koutny informante pri la ĵus okazinta aŭtuna sesio de la Interlingvistikaj Studoj ĉe A. Mickiewicz-universitato. Pri la sekvinta semajnfine Artaj Konfrontoj en Esperanto, ARKONES ni interparolas kun unu el la ĉeforganizantoj Tobiasz Kaźmierski. La komencaj aktualaĵoj koncernas la daŭrantan en Novjorko klimatan pintrenkonton kaj enketon de Eurostat pri la nunjaraj parlamentaj balotoj en la Eŭropa Unio. La sciencbultena temo sojle de aŭtuno 2019 en nia hemisfero jam pritaksas la nunjaran someron, laŭvican someron kun kreskantaj temperaturoj laŭ mezuroj de klimatologoj. Muzike akompanas nin Anjo Amika. Temas pri fragmento de ŝia koncerto dum Arkones, en kiu la konata itala kanzono „O, Sole mio” ekhavis E-komunumrilatan emfazon. La programinformon akompanas interreta foto pri bela pola aŭtuno. La aktualaĵoj kaj la sciencbultena temo estas samtempe legeblaj kaj aŭskulteblaj post la alklako de la trabetoj „novaĵoj” kaj „sciencaj informoj” ĉe nia paĝo. Interparoloj kun niaj antaŭmikrofonaj gastoj estas aŭskulteblaj eksterelsende en la rubriko „Antaŭ la mikrofono”. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# Koninda Pollando:  Tczew (12.10.2009)

**Published:** 2019-09-27

**URL:** https://pola-retradio.org/2019/09/koninda-pollando-tczew-12-10-2009/

**Categories:** Felietonoj

**Audio:** /wp-content/uploads/2019/09/bp_Koninda-Pollando_Tczew_0917.mp3, /wp-content/uploads/2019/09/bp_Koninda-Pollando_Tczew_0917.mp3?_=53

Rekomencante niajn vizitojn tra Pollando ni direktiĝu al Tczew, la urbo situanta ĉe Vistulo en la regiono Kociewie, la dua apud Kaŝubio regiono de la Gdanska Pomerio, kaj do norde de Pollando. Ĝi estas unu el la plej malnovaj urboj de la regiono, nun ankaŭ grava trafiknodo de la norda Pollando ĉe la vojkruciĝo el Silezio al Baltiko, el Berlino al Kaliningrado. La arkeologiaj esploroj elmontras, ke la regiono de Tczew estis enloĝata jam en la periodo ekde la 3-mila ĝis la 1700-a jaro antaŭ Kristo. Pri la daŭra enloĝateco atestas la retrovitaj tie ornamoj kaj laboriloj el posta periodo, tombejoj el la romia epoko kaj spuroj de la frumezepoka setlado. La unua dokumenta mencio pri Tczew devenas el la 1198-a jaro, kiam princo Grzymisław oferis pomeriajn grundojn al la monaka ordeno de la maltaj kavaliroj. En la menciita dokumento Tczew aperas kiel la setlejo Trsow. La etimologio de la urbonomo ne estas ĝisfine klarigita, sed laŭ esploristoj ĝi estas malpli nova ol la citita ĵus formo. Iuj sciencistoj argumentas pri ĝia etruska deveno, laŭ aliaj ĝi origine sonis Tkaczewko kaj rilatis al la setlejo de teksistoj. Ankoraŭ aliaj ligas ĝin kun la persona nomo de iu feŭdo Dersław. La kreskanta ekonomia signifo de la rivero Vistulo kaj kelkaj setlejoj sur la tereno de la nuna Tczew en la 12-a/13-a jarcentoj kaŭzis, ke kreiĝis tie kastelo.  Ĉirkaŭ la 1252-a jaro princo Sambor la 2-a translokis tien el Lubiszewo sian ĉefurbon. Jam 6 jarojn poste li aprobis la kreiĝon de la Urbokonsilio, kio anticipis la lokalizon de la urbo. Tio estis la unusola kazo sur la tereno de la nuntempa Pollando. Ĝi estas do samtempe la plej malnova kaj la unua urbokonsilio  sur la tereno de Pollando. En la 1260-a jaro Sambor la 2-a atribuis al Tczew la urborajtojn. En la urbo floris metiartoj kaj komerco, al la bonstato de la loĝantoj kontribuis la funkcianta  doganejo ĉe Vistulo. Ekzistis tie haveno, ĉe kies bordoj estis ankrantaj ŝipoj de la okcidentaj komercistoj kaj la propra monemisiejo produktis arĝentajn denarojn. La lasta reganto de la Gdanska Pomerio Mestwin la 2-a en la 1289-a jaro venigis al Tczew  dominikanojn, kiuj elkonstruis tie sian preĝejon kaj klostrokomplekson. En la 1308-a jaro Tczew estis konkerita de la teŭtonaj kavaliroj, kiuj rabis i.a.  la lokalizan dokumenton kaj la urbosigelon. La funkciado de la urboorganizo estis haltigita por jarcentduono.  Nur 60 jarojn poste teŭtonoj atribuis al la urbo kvar privilegiojn, kiuj reguligis la rajtojn kaj devojn de la burĝoj. En la 1410-a jaro Tczew denove, kvankam por mallonge revenis al Pollando post la venka batalo kontraŭ teŭtonoj ĉe Grunwald. Nur baze de la 2-a Toruna Pactraktato en la 1466 ĝi liberiĝis el  sub la teŭtona regado. Tczew reakiris sian apudvistulan karakteron, fariĝante grava komerca  kaj metiista centro kaj esenca ĉenero en la pola grenkomerco. Tio daŭris ĝis la 1577 jaro, kiam la urbon preskaŭ tutece detruis incendio, kvankam saviĝis ĝiaj religiaj konstruaĵoj. Tczew rekonstruiĝis kaj ĝian rolon konfirmis la reĝo Sigismundo la 3-a Vasa per sia vizito komence de la 17-a jarcento.  Tamen la sekvaj jaroj denove – pro la svedaj invadoj kaj trapasado de milittrupoj dum la Norda Milito, la regado de reĝoj el la saksa dinastio – ne favoris la urbon. Post la 1-a dispartigo de Pollando Tczew falis en la prusajn manojn, kvankam daŭre pulsanta centro de poleco estis en ĝi dominikanoj, ĝis malfondo de la ordeno sur tiu tereno en 1818. La esperoj de poloj pri forigo de la prusa regado revigliĝis dum Kościuszko-insurekcio, lige kun napoleonaj venkoj kaj alveno de la polaj legioj.  En la jaroj 1807-12 en Tczew estadis kelkfoje Napoleono mem. Post la falo de la novembra insurekcio 1831 en la urbo ektroviĝis internigitaj de prusoj polaj insurgentoj. Sub la prusa regado Tczew estis senigita je la defendomuroj kun bastionoj kaj enveturpordegoj, la kastelo estis malkonstruita. Tamen meze de la 19-a jarcento la urbo komencis disvolviĝi kiel grava fervoja centro. Ĝi  ricevis  du pontojn, kreiĝis multaj fabrikoj, denove ekfloris la grenkomerco kaj navigado laŭ Vistulo. Samtempe ne ĉesis aktivi poloj establante i.a. Volontulan Fajrobrigadon, Popolan Bankon, civitanajn organizojn. En la 1918 pola Popola Konsilio transprenis la regadon el la germanaj manoj kaj pretigis la loĝantojn por la oficiala reveno al Pollando.  Jam en la 1920-a jaro kreiĝis tie la 1-a Ŝtata Mara Lernejo edukanta polajn maristajn navigantojn kaj oficirojn. 6 jarojn poste kreiĝis en la urbo river-mara haveno, kiu tamen post kelkjara disfloro ligita kun konjunkturo je pola karbo, perdis la signifon favore al la novkonstruata haveno en Gdynia. Laŭvicaj gravaj perdoj en Tczew okazis dum kaj  sekve de la 2-a mondmilito. Ekzemple en la urbo saviĝis preskaŭ neniu produktokapabla fabriko. Post la milito okazis en la urbo multaj ŝanĝoj. Multaj novaj planoj kreiĝis lige kun la solenita en la 2010 750-jariĝo de la urbo. Kvankam en  tiu ĉi pli ol 60-mila urbo turisto ne trovas tre multajn originalajn historiajn objektojn Tczew valoras viziton. Turiston povas logi la plej malnova konstruaĵo en la urbo el la 13-a jarcento konstruita en la stilo de la apudvistula gotiko. Alia vizitinda objektto havas religian karakteron. Temas pri  la postdominikana gotika preĝejo el la 14-a jarcento karakteriziĝanta per tre bona akustiko kaj ekstere per okflanka sonorilturo. El pli novaj objektoj viziton meritas la Muzo de Vistulo, la filio de la Centra Mara Muzeo en Gdansko, funkcianta de 35 jaroj. Eblas konatiĝi en ĝi kun la historio de la vistulrivera navigado. Tczew estas la plej granda urbo de la etno-kultura regiono Kociewie, kiun aparte distingas ĝia lingvaĵo. Laŭ la panorama vidpunkto ĝi estas kohera regiono. La baza elemento estas ebenaltaĵoj kaj morenaj altaĵoj, lagoj kaj riveroj. Precipe la tieaj lagoj kiel rezervejo de pura akvo, estas loga atrakciaĵo por libertempantoj kaj turistoj. Regas tie favora klimato, sed ĉiuj jarsezonoj venas tien  iom prokraste rilate al la ceteraj regionoj de la lando. Someroj, kvankam varmetaj kaj sekaj, senpluvoj  apartenas al la plej mallongaj en Pollando. Karakteriza elemento de  Kociewie-regiono estas la apudvojaj krucoj kun kiuj ligiĝas multaj legendoj kaj popolaj rakontoj.  Legendoj ligiĝas ankaŭ kun la blazono de Tczew, prezentanta ruĝan grifon sur la arĝenta fono. Ne estas loko prezenti ilin ĉi tie. Ni sole aldonu, ke grifon kiel sian signon uzis princo Sambor la 2-a, kiu konstruis la burgon en Tczew.

El la elsendo 27.09.2019. Legas  Barbara – 9’17”

/wp-content/uploads/2019/09/bp_Koninda-Pollando_Tczew_0917.mp3


---

# Aleksander Korĵenkov — interalie pri la „Baza Literatura Krestomatio”

**Published:** 2019-09-27

**URL:** https://pola-retradio.org/2019/09/aleksander-korjenkov-interalie-pri-la-baza-literatura-krestomatio/

**Categories:** Antaŭ la mikrofono

**Audio:** /wp-content/uploads/2019/09/bp-kun-A.Korjenkov_Baza-Literatura-Krestomatio_1055.mp3, /wp-content/uploads/2019/09/bp-kun-A.Korjenkov_Baza-Literatura-Krestomatio_1055.mp3?_=54

Hodiaŭ nia antaŭmikrofona gasto estas la renkontita  dum ARKONES en Poznano, Aleksander Korĵenkov kun kiu ni interparolas i.a. pri la nunjare eldonita „Baza Literatura Krestomatio”. Interesiĝantoj povas aĉeti ĝin en la Libroervo de UEA ( https://katalogo.uea.org/ ) El la elsendo 27.09.2019 – 10’55”

/wp-content/uploads/2019/09/bp-kun-A.Korjenkov_Baza-Literatura-Krestomatio_1055.mp3


---

# Renovigita Muzeo de Muzikaj Instrumentoj

**Published:** 2019-09-27

**URL:** https://pola-retradio.org/2019/09/renovigita-muzeo-de-muzikaj-instrumentoj/

**Categories:** Kulturkroniko

**Audio:** /wp-content/uploads/2019/09/kk_mj_La-poznana-Muzeo-de-Muzikinstrumentoj-refunkciis_0145.mp3, /wp-content/uploads/2019/09/kk_mj_La-poznana-Muzeo-de-Muzikinstrumentoj-refunkciis_0145.mp3?_=55

Post kelkjara renovigado meze de septembro 2019 en Poznano (la okcidenta Pollando) estis remalfermita Muzeo de Muzikaj Instrumentoj. Temas pri unusola ĉi speca centro en la lando kaj unu el malmultaj en Eŭropo. Fundamentis ĝin 80 instrumenoj destinitaj meze de la 40-aj jaroj de la pasinta jarcento al la regiona muzeo fare de Zdzisław Szulc. La muzeaj kolektoj estis nun rearanĝitaj kaj vizitantoj povos pruntepreni tabletojn kun vizititinero, laŭe de kiu eblas konatiĝi kun la sonado de unuopaj instrumentoj. La vizito kondukas tra tri etaĝoj. La teretaĝo ĉirkaŭprenas eksponaĵojn ekde la malfrua mezepoko ĝis la 18-a jarcento. Baze de elektitaj problemoj el la muzikhistorio same tuteŭropa, kiel ankaŭ pola aŭ regiona oni proksimigas la mondon de la kreiĝanta laika instrumenta muziko kaj dominantan en baroko voĉ-instrumentan religian muzikon. La ekspozicio ĉe la 1-a etaĝo kondukas tra la pasanta en la 18-a jarcento periodo de la kortega muziko ĝis koncertaj salonegoj, famaj virtuozoj, ĉambra muziko, muziko de salonegoj ĝis la avangarda muziko 20-jarcenta. Ĉe la dua etaĝo eblas konatiĝi kun muzikaj tradicioj el diversaj mondopartoj – kun la riĉo de iliaj instrumentaj formoj kaj ilia funkciado en unuopaj kulturoj. En la poznana Muzeo de Muzikinstrumentoj funkcias ankaŭ la unusola en Pollando Konservista Laborejo. Estas en ĝi kreataj ankaŭ kopioj kaj rekonstruoj de instrumentoj arkeologiaj aŭ historiaj.

El la elsendo 27.09.2019. Legas  Maciek – 1’45”

/wp-content/uploads/2019/09/kk_mj_La-poznana-Muzeo-de-Muzikinstrumentoj-refunkciis_0145.mp3


---

# E_elsendo el la 27.09.2019

**Published:** 2019-09-27

**URL:** https://pola-retradio.org/2019/09/e_elsendo-el-la-27-09-2019/

**Categories:** Elsendoj

**Audio:** https://pola-retradio.org/wp-content/uploads/2019/09/RetRadio_27.09.2019_vendredo_897.mp3

Podkasto: Ludu en nova fenestro | Elŝutu

La 897-a E_elsendo el la 27.09.2019 ĉe www.pola-retradio.org

Hodiaŭ nia antaŭmikrofona gasto estas la renkontita dum ARKONES en Poznano, Aleksandr Korĵenkov kun kiu ni interparolas i.a. pri la nunjare eldonita „Baza Literatura Krestomatio”. Interesiĝantoj povas aĉeti ĝin en la Libroervo de UEA ( https://katalogo.uea.org/ ). Niaj komencaj kulturkronikaj informoj rilatas al laŭvica Konfucea Instituto antaŭnelonge funkciigita en Pollando kaj pri renovigita kaj rearanĝita Muzeo de Muzikaj Instrumentoj en Poznano. Hodiaŭ ni proponas konatiĝi kun la koninda urbo Tczew en la norda Pollando. La E-komunuma informo rilatas al oktobra kongreso de ĉeĥaj esperantistoj ( http://www.esperanto.cz/eo/akce/kongreso-de-ea-1104.html ). Ĉeokaze eblas viziti la E-Muzeon en Svitavy ( http://muzeum.esperanto.cz/eo/ligiloj ). Unu kulturkronika informo kaj felietono estas samtempe legeblaj kaj aŭskulteblaj post la alklako ĉe nia paĝo de la trabetoj „kulturkroniko” kaj „felietonoj”. La interparolo kun nia antaŭmikrofona gasto troviĝas eksterelsende en la rubriko „Antaŭ la mikrofono”. La programinformon akompanas interreta foto pri la urbo Tczew, al kiu estas dediĉita nia felietono. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# Memorlerteco grizaĝe

**Published:** 2019-10-01

**URL:** https://pola-retradio.org/2019/10/memorlerteco-grizage/

**Categories:** Sciencaj informoj

**Audio:** /wp-content/uploads/2019/10/sc_mj_Sanigaj-efikoj-de-acidceriza-suko-por-grizaguloj_0233.mp3, /wp-content/uploads/2019/10/sc_mj_Sanigaj-efikoj-de-acidceriza-suko-por-grizaguloj_0233.mp3?_=56

Iam la suko el acidaj ĉerizoj, alivorte grioto estis rekomendata kaze de problemoj kun endormiĝo, por malgrandigi dolorojn de artikoj kaj muskoloj ĉe kancermalsanuloj aŭ kaze de la postfortostreĉa peno. La antaŭnelogaj esploroj elmontris, ke acidĉeriza suko grizaĝe lertigas la memorkapablon kaj kognajn funkciojn. Sciencistoj el la universitato Delaware esploris 34 plenkreskulojn 65- ĝis 73- jaraĝajn, kiuj en du grupoj dum 12 semajnoj trinkis 480 mililitrojn da acideĉeriza suko   de la specio Montmorency du fojojn tage aŭ ricevis placeban trinkaĵon. Ĉiuj volontuloj estis sanaj – sen diagnozitaj kormalsanoj, diabeto, kancero aŭ psikiatriaj problmeoj – ili ne uzis medikamentojn, kiuj povus influi la cerbofunkciadon. Ili ne ŝanĝis por la daŭro de la eksperimento sian dieton nek fizikan aktivecon. Antaŭ kaj post la eksperimento oni mezuris iliajn kognofunkciojn kaj subjektivan memoron, por kio estis uzitaj diverspecaj testoj kaj  enketoj. Evidentiĝis, ke post la eksperimento personoj trinkantaj la ĉerizacidan sukon havis pli bonajn rezultojn, se temas kognofunkiado kaj subjektiva memoro. Je 5 procentoj kompare al la placeba grupo kreskis ilia satisfakcio pri la parkerokapablo, je 4 procentoj mallongiĝis iliaj movoj en provo je vidsignalo kaj je 23 procentoj malkreskis nombro de eraroj dum vidtesto pri epizoda memoro. Krome kompare kun la antaŭeksperimentaj donitaĵoj je 3 procentoj pliboniĝis ilia longdaŭra koncentriĝo kaj je 18 procentoj malkreskis eraroj dum testo pri labora spaca memoro. Kvankam estas necesaj pliaj ekzamenadoj laŭ profesoro Sheau Ching Chai salubran influon de acidĉeriza suko eblas ligi kun ĝiaj bioaktivaj konsisteroj kiel polifenoloj kaj antocianoj. Povas esti, ke tio ligiĝas ankaŭ kun la efikado de acidĉerizoj, konstatita en pli frua ekzamenado inter la samaj volontuloj, je malaltigo de sangopremo. Nome sangopremio influas la sangoalfluon al la cerbo.

El la elsendo 01.10.2019. Legas Maciek – 2’33”

/wp-content/uploads/2019/10/sc_mj_Sanigaj-efikoj-de-acidceriza-suko-por-grizaguloj_0233.mp3


---

# La 70-a datreveno de la komunista Ĉina Popola Respubliko

**Published:** 2019-10-01

**URL:** https://pola-retradio.org/2019/10/la-70-a-datreveno-de-la-komunista-cina-popola-respubliko/

**Categories:** Novaĵoj

**Audio:** /wp-content/uploads/2019/10/w_msz_70-jarigo-de-Cina-Popola-Respubliko_0140.mp3, /wp-content/uploads/2019/10/w_msz_70-jarigo-de-Cina-Popola-Respubliko_0140.mp3?_=57

Hodiaŭ, la 1-an de oktobro pasas la 70-a datreveno de la proklamo de la komunista Ĉina Popola Respubliko. Tiuokaze en Pekino estis planitaj oficialaj solenaĵoj kaj granda militista parado. Ne ĉie regas festa etoso. La ĉinajn aŭtoritatojn enzorgigas la situacio en Hongkongo, kie la daŭrantaj de junio kontraŭregistaraj protestoj elvokis en ĝi  la plej grandan politikan krizon ekde kiam ĝi estis kunigita kun Ĉinio en 1997. Reuter-agentejo reference al diplomatoj laborantoj en Hongkongo informis, ke Ĉinio duobligis en la lastaj monatoj la grandecon de la militista garniozono en Hongkongo ne informante pri tio publike. Lastsabate, en la 5-a datreveno de la tiel nomata ombrelrevolucio, la pordemokrata movado, kiu en 2014 alkondukis al bloko de la urbocentro denove aperis kontraŭregistaraj sloganoj, aŭdiĝis pordemokrataj kantoj, okazis strattumultoj kaj interpuŝiĝoj kun polico. La registaro en Pekino akrigis en la lastaj monatoj retorikon pri protestoj en Hongkongo komprenigante, ke estas ebla militista interveno.

El la elsendo 01.10.2019. Legas Milada – 1’40”

/wp-content/uploads/2019/10/w_msz_70-jarigo-de-Cina-Popola-Respubliko_0140.mp3


---

# E_elsendo el la 01.10.2019

**Published:** 2019-10-01

**URL:** https://pola-retradio.org/2019/10/e_elsendo-el-la-01-10-2019/

**Categories:** Elsendoj

**Audio:** https://pola-retradio.org/wp-content/uploads/2019/10/RetRadio_01.10.2019_wt_898-1.mp3

Podkasto: Ludu en nova fenestro | Elŝutu

La 898-a E_elsendo el la 01.10.2019 ĉe www.pola-retradio.org

Post plursemajna feria kaj kongresa paŭzoj ni proponas hodiaŭ denovan rendevuon kun nia klasika literaturo tradukita. Ni prezentas la 85-an fragmenton de la romano „Quo Vadis” de la pola Nobel-premiito Henryk Sienkiewicz en la E-traduko de Lidia Zamenhof. En la komencaj aktualaĵoj ni informas pri vastigita kunlaboro de la Naturscienca Universitato en Poznano kun ĉinaj altlernejoj. Ni notas 70-jariĝon de Ĉina Popola Respubliko, sed ankaŭ referencas al la politika krizo en Hongkongo. La sciencbultena temo eksplikas sanigajn proprecojn de acidĉeriza suko por personoj grizaĝaj. La 1-an de oktobro pasas Internacia Tago de Muziko, ni mencias ĝin kaj ĝian gravecon en nia vivo komence de la elsendo. La aktualaĵoj kaj la sciencbultena temo estas samtempe legeblaj kaj aŭskulteblaj post la alklako ĉe nia paĝo de la trabetoj „novaĵoj” kaj „sciencaj informoj”. La programinformon akompanas foto de acidĉeriza suko. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# Interparolo kun Thomas Bormann

**Published:** 2019-10-04

**URL:** https://pola-retradio.org/2019/10/interparolo-kun-thomas-bormann/

**Categories:** Antaŭ la mikrofono

**Audio:** /wp-content/uploads/2019/10/bp_kun-Thomas-Bormann_0953.mp3, /wp-content/uploads/2019/10/bp_kun-Thomas-Bormann_0953.mp3?_=58

Fine de septembro la Kongresa Fako de UEA disendis konfirman informon pri la aliĝintoj al la Montreala UK. Ni uzas la okazon por prezenti  germanan E-aktivulon Thomas Bormann , kiu aŭkcie en Lahtio akiris la 1-an lokon por UK-2020. Nia antaŭmikrofona renkontiĝo estas la okazo i.a. rememori liajn gepatrojn, E-aktivulojn Elzbeth kaj Werner Bormann kaj paroli pri ilia e-ista vivo. El la elsendo 04.10.2019 – 9’53”

/wp-content/uploads/2019/10/bp_kun-Thomas-Bormann_0953.mp3


---

# Azia arto en Grotowski-Instituto en Vroclavo

**Published:** 2019-10-04

**URL:** https://pola-retradio.org/2019/10/azia-arto-en-grotowski-instituto-en-vroclavo/

**Categories:** Kulturkroniko

**Audio:** /wp-content/uploads/2019/10/kk_mj_Azia-arto-en-Grotowski-instituto-en-Vroclavo_0110.mp3, /wp-content/uploads/2019/10/kk_mj_Azia-arto-en-Grotowski-instituto-en-Vroclavo_0110.mp3?_=59

Du spektaklojn inspiritajn per la kreado de la reprezentanto de la japana teatra avangardo, Shūji Terayama eblos rigardi en oktobro en la Instituto de Jerzy Grotowski en Vroclavo. La 9-an kaj la 10-an de oktobro la teatra grupo Ikenoshita enscenigos la teatraĵon „Klaso de furiozuloj”. La 12-an kaj la 13-an de oktobro estos prezentita de Teatro Laboratorio Ban’yu Inryoku „Indikoj por regatoj”.  Komence de la nova sezono en la Instituto estos ankaŭ prezentitaj artaj proponoj de haitiaj voduokomunumoj. La azia arto en la Instituto de Jerzy Grotowski estos prezentata ankaŭ en la sekvaj jaroj. En 2020 gastos en ĝi artistoj el Hongkongo. En la sekva artistoj el Ŝanhajo, kio ligiĝas kun la fakto, ke Vroclavo kaj Ŝanhajo en la jaroj 2021-2022 estis proklamiraj kiel la Ĉefa Urbo de Performance-Artoj de Unesko.

El la elsendo 04.10.2019. Legas  Maciek – 1’10”

/wp-content/uploads/2019/10/kk_mj_Azia-arto-en-Grotowski-instituto-en-Vroclavo_0110.mp3


---

# La svisa Culturescapes 2019 kun pola kulturo

**Published:** 2019-10-04

**URL:** https://pola-retradio.org/2019/10/la-svisa-culturescapes-2019-kun-pola-kulturo/

**Categories:** Kulturkroniko

**Audio:** /wp-content/uploads/2019/10/kk_mj_Pollando-en-la-svisa-Cuturspace-2019.mp3, /wp-content/uploads/2019/10/kk_mj_Pollando-en-la-svisa-Cuturspace-2019.mp3?_=60

220 diversspecaj eventoj – teatraj, muzikaj kaj filmaj – prezentantaj la kreadon de polaj artistoj estas planitaj kadre de la 15-a Festivalo Culturspace 2019 en 18 diversaj urboj de Svislando. La gvidideo de plurbranĉa kaj interbranĉa festivalo – dediĉita al la interkultura dialogo, kunlaboro kaj kontaktoj – celas proksimigi al la svisa publiko spertojn de aliaj kulturoj en ilia bunto. Nunjare la ĉefheroo de la festivalo, kies inaŭguro okazis la 5-an de oktobro en Theater Basel kaj daŭros ĝis la 6-a de decembro – estas Pollando. La programpreparoj inter svisaj kaj polaj partneroj daŭris du jarojn. La ĉefa muzika evento de Culturescapes 2019 estos la premiero de la opero „Reĝo Roger” en Konzert Theater Bern. Estos prezentata krome i.a. la kreado de Frederiko Chopin kaj de artistoj iel ligitaj kun Svislando, kiel Witold Lutosławski kaj Bettina Skrzypczak. La polan nuntempan arton proksimigos ekspozicioj kaj artaj retrorigardoj i.a. al la kreado de Tadeusz Kantor. La svisaj filmŝatantoj konatiĝos kun la kreado de Paweł Pawlikowski, ili rigardos ankaŭ elekton de polaj dokumentraj kaj mallongaj filmo de la lastaj du jaroj.

El la elsendo 04.10.2019. Legas  Maciek

/wp-content/uploads/2019/10/kk_mj_Pollando-en-la-svisa-Cuturspace-2019.mp3


---

# E_elsendo el la 04.10.2019

**Published:** 2019-10-04

**URL:** https://pola-retradio.org/2019/10/e_elsendo-el-la-04-10-2019/

**Categories:** Elsendoj

**Audio:** https://pola-retradio.org/wp-content/uploads/2019/10/RetRadio_04.10.2019_pt_899-1.mp3

Podkasto: Ludu en nova fenestro | Elŝutu

La 899-a E_elsendo el la 04.10.2019 ĉe www.pola-retradio.org

Antaŭ kelkaj tagoj la Kongresa Fako de UEA disendis konfirman informon pri la aliĝintoj al la Montreala UK. Ni uzas la okazon por prezenti al vi germanan E-aktivulon Thomas Bormann, kiu aŭkcie en Lahtio akiris la 1-an lokon por UK-2020. Nia antaŭmikrofona renkontiĝo estas la okazo i.a. rememori liajn gepatrojn, E-aktivulojn Elsbeth kaj Werner Bormann kaj paroli pri ilia e-ista vivo. Niaj kulturkronikaj informoj sciigas pri la spektakloj de la azia arto en la Instituto de Jerzy Grotowski en Vroclavo (la suda Pollando) kaj pri la svisa Cuturescapes 2019 en kies nunjara eldono la ĉefheroo estas Pollando. La E-komunuma informo rilatas al la oktobra pedagogia staĝo en la franca Kvinpetalo. En la fino ni proponas Leterkestan renkontiĝon. Muzike ni memorigas fragmente la kanzonon de Ĵomart kaj Nataŝa „Laciĝis tago” dezirante per ĝi al Ĵomart rapidan kaj plenan resaniĝon post grava operacio. La programinformon akompanas interreta foto pri la artafiŝo de Rafał Olbiński por la opero „Reĝo Roger”, rilate al nia kulturkronika informo. Por altigi la aŭdkomprenon kaj parolkapablon aŭskultu kaj legu paralele la kulturkronikajn informojn en niapaĝa rubriko „Kulturkroniko”, post la alklako de samtitolita trabeto. Ĉiu teksto estas provizita per informo pri la longodaŭro. La interparolo kun nia antaŭmikrofona gasto, Thomas Bormann troviĝas eksterelsende en la rubriko „Antaŭ la mikrofono”. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# Katalin Kováts pri instruista trejnado

**Published:** 2019-10-08

**URL:** https://pola-retradio.org/2019/10/katalin-kovats-pri-instruista-trejnado/

**Categories:** Antaŭ la mikrofono

**Audio:** /wp-content/uploads/2019/10/bp_kun-Katalin-Kovats_Instruista-Trejnado-en-Poznano-2019_1458.mp3, /wp-content/uploads/2019/10/bp_kun-Katalin-Kovats_Instruista-Trejnado-en-Poznano-2019_1458.mp3?_=61

La antaŭmikrofona gasto de nia marda elsendo estas Katalin Kováts , sub kies gvido dum la aŭtuna sesio de Interlingvistikaj Studoj ĉe Adam Mickiewicz-universitato komenciĝis unujara Instruista Trejnado por studentoj de la 3-a studojaro kaj 12 aliaj personoj, kiuj krome al ĝi aliĝis. Ni interparolas krome pri la instruista trejnado ĉe edukado.net, RITE. El la elsendo 08.10.2019 – 14’58”

/wp-content/uploads/2019/10/bp_kun-Katalin-Kovats_Instruista-Trejnado-en-Poznano-2019_1458.mp3


---

# E_elsendo el la 08.10.2019

**Published:** 2019-10-08

**URL:** https://pola-retradio.org/2019/10/e_elsendo-el-la-08-10-2019/

**Categories:** Elsendoj

**Audio:** https://pola-retradio.org/wp-content/uploads/2019/10/RetRadio_08.10.2019_mardo_900-1.mp3

Podkasto: Ludu en nova fenestro | Elŝutu

La 900-a E_elsendo el la 08.10.2019 ĉe www.pola-retradio.org

La antaŭmikrofona gasto de nia marda elsendo estas Katalin Kováts, sub kies gvido dum la aŭtuna sesio de Interlingvistikaj Studoj ĉe Adam Mickiewicz-universitato komenciĝis unujara Instruista Trejnado por studentoj de la 3-a studojaro kaj 12 aliaj personoj, kiuj krome al ĝi aliĝis. Ni interparolas krome pri la instruista trejnado ĉe edukado.net, RITE. En aktualaĵoj ni informas pri la komuna starpunkto de Pollando, Francio kaj Germanio rilate la agronomian politikon en la Eŭropa Unio kaj ankaŭ pri bonaj ekonomiaj rezultoj, kiujn de kelka tempo notas Pollando. La sciencbultena temo estas dediĉita al enzorgiga malkresko de birdoj en la Norda Ameriko. Muzike akompanas nin Vojaĝo per  fragmento de la kanzono „La Tero suferas” el la KD „Planedo nia” eldonita de Vinilkosmo. La akompana interreta foto prezentas birdojn de Kanado. La ebleco aŭskulti kaj legi paralele la aktualaĵojn en niapaĝa rubriko „Novaĵoj” kaj la sciencbultenan temon en la rubriko „Sciencaj informoj” praktike kontribuas al altigo de aŭdkompreno kaj parolkapablo. Uzu ĝin, rekomendu al aliaj ! La interparolo kun nia antaŭmikrofona gasto, Katalin Kováts aŭdiĝas ankaŭ eksterelsende en la rubriko „Antaŭ la mikrofono”. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# Postalkohola demenco

**Published:** 2019-10-09

**URL:** https://pola-retradio.org/2019/10/postalkohola-demenco-2/

**Categories:** Sciencaj informoj

**Audio:** /wp-content/uploads/2019/09/sc_bp_Alkohola-demenco_0144.mp3, /wp-content/uploads/2019/09/sc_bp_Alkohola-demenco_0144.mp3?_=62

La trouzado de alkoholaĵoj povas alkonduki al demenco iom simila al Alzheimer-malsano. Laŭ britaj specialistoj la fenomeno estas malmulte konata kaj neglektata. Multaj personoj drinkantaj ne konscias pri ĝi, medicinista medio ĝin subtaksas. Laŭ klarigoj de Andrew Misell el Alcohol Change UK la alkohola demenco manifestiĝas per perturboj en la funkciado de la mallongdaŭra memoro. Per tio ĝi similas al Alzheimer-malsano aŭ al aliaj demencoformoj. Ĝi povas elvoki perturbojn de ekvilibro, malfacilaĵojn alproprigi novan informojn aŭ agreson. Ĝi ligiĝas kun malaperado de cerboĉeloj kaŭzita de la troa konsumado de alkoholaĵoj kaj trafas personojn eĉ mezaĝajn. Alcohol Change UK avertas, ke plej multe minacitaj estas viroj konsumantaj semajne almenaŭ 50 alkoholunuojn,  unu unuo egalas al 10 aŭ 12,5 gramoj de pura etileno. Kaze de virinoj la alkohola demenco povas aperi post regula fordrinkado de pli ol 35 alkoholunuoj semajne.Malsame ol kaze de aliaj demencospecoj la cerboperturboj pro la trouzado de alkoholaĵoj estas bremeblaj kaj eĉ renverseblaj. Necesas tamen ilin frue rekoni kaj entrepreni ĝustan kuracadon.

El la elsendo 10.09.2019. Legas Barbara – 1’44”

Alkohola demenco_01’44”

/wp-content/uploads/2019/09/sc_bp_Alkohola-demenco_0144.mp3


---

# Literatura Nobel-premio 2018 por Olga Tokarczuk

**Published:** 2019-10-11

**URL:** https://pola-retradio.org/2019/10/literatura-nobel-premio-2018-por-olga-tokarczuk/

**Categories:** Kulturkroniko

**Audio:** /wp-content/uploads/2019/10/kk_msz_mj_Literatura-Nobel-premio-por-Olga-Tokarczuk_0338.mp3, /wp-content/uploads/2019/10/kk_msz_mj_Literatura-Nobel-premio-por-Olga-Tokarczuk_0338.mp3?_=63

Lastĵaŭde estis prezentitaj laŭreatoj de la literaturaj  Nobel-premioj. La Nobelpremia Komisiono de Sveda Akademio atribuis la premion pro la 2018-a jaro al verkistino el Pollando, Olga Tokarczuk. Pasintjare la premio ne estis aljuĝita pro la skandalo ĉirkaŭ la komisiono atribuanta la premion. La literaturan Nobel-premion pro la 2019-a jaro ricevis aŭstro, verkisto, dramverkisto Peter Handke pro „laboro, kiu kun lingva genieco esploras ka periferion kaj specifrecon de la homa sperto”. Motivante sian decidon rilate la aŭtorinon el Pollando la Sveda Akademio verdiktis, ke Olga Tokarczuk ricevas ĝin „pro la rakonta imago, kiu kun enciklopedieca pasio prezentas la transpaŝadon de limoj kiel vivoformon”. En junio 2018 en kulturfolio al ŝi dediĉita Maciej Jaskot diris i.a. ni citas Taśma:  Olga Tokarczuk naskiĝis en 1962 jaro en la loko Sulechów kaj aktuale estas unu el la ĉefaj reprezentantoj de la pola nuntempa literaturo. Ŝi estis dufoje distingita per la plej prestiĝa enlande literatura premio Nike. Profesie ŝi estas psikologo. Ŝia debutromano, “La vojaĝo de la homoj de la Libro” (pollingve “Podróż ludzi Księgi”) estis eldonita en la 1993-a jaro. Du jarojn poste ŝi publikigis sian sekvan libron – “E. E.”. La tria romano de Tokarczuk, “Praerao kaj aliaj tempoj” (pollingve “Prawiek i inne czasy”) el la 1996-a jaro, estis unu el ŝiaj plej sukcesaj verkoj, pri kio atestas la fakto, ke unu jaron poste ŝi ricevis pro ĝi du gravajn en la pola kultura medio premiojn, la tiel nomatan Pasporton de Polityka (temas pri distingo aljuĝita de opinikrea semajna revuo “Polityka”) kaj la premion de Kościelscy-Fondaĵo. La laŭvican fojon ŝi ricevis Nike-premion en 2015, pro la pli ol milpaĝa romano “La Libro de Jakobo” (eble la “Jakobaj Libregoj” (“Księgi Jakubowe”), eldonita en Pollando en 2014 kaj tradukita jam en kelkajn lingvojn, interalie en la svedan kaj ukrainan”. La libroj de Olga Tokarczuk, la 5-a literatura Nobel-premiito el Pollando aperis pli ol 100 fojojn kaj estis tradukitaj en 29 lingvojn. La angla, belorusa, bulgara, ĉina, ĉeĥa, dana, estona, finna, franca, germana, hidua, hispana, hungara, itala,  japana, kataluna, kroata, litova, makedona, nederlanda, norvega, rumana, rusa, serba, slovaka, slovena, sveda, turka kaj ukraina.

El la elsendo 11.10.2019. Legas  Milada – 3’38”

/wp-content/uploads/2019/10/kk_msz_mj_Literatura-Nobel-premio-por-Olga-Tokarczuk_0338.mp3


---

# E_elsendo el la 11.10.2019

**Published:** 2019-10-11

**URL:** https://pola-retradio.org/2019/10/e_elsendo-el-la-11-10-2019/

**Categories:** Elsendoj

**Audio:** https://pola-retradio.org/wp-content/uploads/2019/10/RetRadio_11.10.2019_pt_901-1.mp3

Podkasto: Ludu en nova fenestro | Elŝutu

La 901-a E_elsendo el la 11.10.2019 ĉe www.pola-retradio.org

La ĉefparto de nia vendreda E-elsendo estas dediĉita al la memoro de la forpasinta la 9-an de oktobro 2019 nepo de Ludoviko Lazaro Zamenhof – Ludoviko Kristoforo Zaleski-Zamenhof. Ni memorigas el nia raporto el la Lilla UK lian alparolon dum la Solena Inaŭguro (26.07.2015), en kiu kiel la sekvajn familiajn kongressalutantojn li indikis siajn filinojn Margareta Zaleski-Zamenhof kaj Hanna Zaruski-Zamenhof. Nia kulturkronika informo sciigas pri la literaturaj Nobel-premiitoj 2018 kaj 2019. Tiun ĉi por la 2018-a jaro anoncitan nunjare ricevis verkistino el Pollando, Olga Tokarczuk. La E-komunuma informo rilatas al la invito de junaj tajvanaj esperantistoj al la projekto KULTURO. Muzike akompanis nin Ĵomart kaj Nataŝa per sia interpreto de la poemo de Ludoviko Lazaro Zamenhof „Ho’ mia kor’”. Kiel la programinforman foton ni elektis tiun el la Bjalistoka UK (2009), kiam Ludoviko Kristoforo Zaleski-Zamenhof alparolas la publikon ĉe la podia tablo. En niapaĝa rubriko „Kulturkroniko”, post la alklako de la samtitolita trabeto vi povas aŭdi kaj samtempe legi la tekston de nia kulturkronika informo. La omaĝteksto rememore al la forpasinta Ludoviko Kristoforo Zaleski-Zamenhof troviĝas en la rubriko „Felietonoj”. Tie paralelas ĝin la sondokumenta versio. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# Ŝanĝoj en la strukturo kaj funkciado de cerbo sub la influo de Interreto

**Published:** 2019-10-12

**URL:** https://pola-retradio.org/2019/10/sangoj-en-la-strukturo-kaj-funkciado-de-cerbo-sub-la-influo-de-interreto/

**Categories:** Sciencaj informoj

**Audio:** /wp-content/uploads/2019/12/sc_tm_sangoj-en-la-cerbostrukturo-kaj-funkciado-pro-interreto_0240.mp3, /wp-content/uploads/2019/12/sc_tm_sangoj-en-la-cerbostrukturo-kaj-funkciado-pro-interreto_0240.mp3?_=64

Ĉiuj homaj agadoj en la daŭro de la vivo influas la funkciadon de la cerbo kaj la koncernaj ŝanĝoj estas perataj al sekvaj generacioj. La parkera nombrado, lernado de fremdaj lingvoj aŭ lerto orientiĝi en libera spaco influas la cerboevoluon. Nun tamen por sia komforto, sed ankaŭ pro pigreco homoj preferas la uzon de elektroniko. La Interreto preskaŭ ĉiereganta anstataŭigas bibliotekojn kaj paperajn eldonaĵojn,  eĉ la homan komunikadon. Internacia kolektivo de sciencistoj decidis esplori kiel tio povas influi la strukturon kaj funkciadon de la cerbo. Oni analizis multajn esplorojn, en kiuj okazis cerbobildigado de volontuloj. Kvankam la akiritaj analizoj ne povas esti traktitaj kiel definitivaj, ili tamen sugestas, ke la vivo en la interreta medio ŝanĝas tiujn cerbosferojn, kiuj estas ligitaj kun koncentriĝo, memoro kaj sociaj kapabloj. El unu el la ekzamenoj rezultis, ke homoj kiuj kompulse kontrolas sciigojn kaj aliajn mesaĝojn en siaj plurfunkciaj telefonoj havas malgrandigitan kapaciton de griza substanco en kelkaj regionoj de kortekso respondecaj i.a. pro koncentriĝo kaj atentokapablo. Kiam aperis interretaj navigiloj oni spekulativadis, ke homoj troe fidos la Interreton kiel la informfonton, tiel limigante la kapaciton de sia interna memoro. La rilataj ekzamenadoj efektive elmontris, ke homoj malpli facile memoras informojn el la Interreto kompare al tiuj el tradiciaj enciklopedioj. Tio sugestas aliflanke,  ke lernado el la Interneto ne aktivigas kontentige ŝlosilajn cerbosferojn necesajn por la funkciado de longdaŭra memoro. La sociaj portaloj ankaŭ signife influas homajn cerbojn. Iu el la analizitaj ekzamenoj koncernis la nombron de konatoj en fejsbuko. Kiel evidentiĝis, tio influas limige la kapaciton de la griza substanco en regiono respondeca pro kapablo rekoni nomojn kaj vizaĝojn. Antaŭe homoj havis tendencon profundigi rilatojn kun malpli da homoj kaj tio postulis diversajn adaptiĝojn en la sociaj cerboregionoj. Ĉiuj ĉi analizoj kvankam ne respondas unusignife la demandon pri bona aŭ malbona efikado de la Interreto je la homa cerbo, elmontras kiel rekomendindan moderan rilaton al ĝi.

El la elsendo 10.12.2019. Legas Tomek – 2’40”

/wp-content/uploads/2019/12/sc_tm_sangoj-en-la-cerbostrukturo-kaj-funkciado-pro-interreto_0240.mp3


---

# Plasto pli firma ol ŝtalo

**Published:** 2019-10-15

**URL:** https://pola-retradio.org/2019/10/plasto-pli-firma-ol-stalo/

**Categories:** Sciencaj informoj

**Audio:** /wp-content/uploads/2019/10/sc_bp_Plastiko-pli-firma-ol-stalo_0135.mp3, /wp-content/uploads/2019/10/sc_bp_Plastiko-pli-firma-ol-stalo_0135.mp3?_=65

Sciencistoj el la Univeristato en Bufalo imitante perlojn prilaboris leĝeran plaston, kiu estas signife malpli mola ol ŝtalo. Ĝi povas servi en kugloimunaj veŝtoj kaj aliaj kirasoj. Ĝi baziĝas sur polietinelo Dyneema servanta por la produktado de grimpakcesoraĵoj, kugloimunaj veŝtoj kaj  elementoj de endoprotezoj. La novkreiĝinta plasto havas eksterordinare malmolan eksteran kruston kun elasta interna bazo, kiu kapablas deformiĝi kaj absorbi kugloforton. Estis difinte, ke la nova plasto estas 14-oble malpli mola ol ŝtalo. Ĉar la materialo perfektas por haltigi kuglojn, ĝi povos esti aplikebla en la kugloimunaj veŝtoj, kaskoj kaj alispecaj personaj kirasoj, ankaŭ en protektokirasoj de militistaj veturiloj, ŝipoj kaj helikopteroj. Malsame al kirasoj ŝtalaj kaj ceramikaj la inventita plasto estas facile modifebla laŭ dezirinda formo. Dum eksperimentoj estis ankaŭ pruvite, ke post la aldono de nanoelemento de silicia monoksido eblas fajnigi la proprecojn de la materialo kaj krei ankoraŭ pli firman kruston. Tio ebligos krei leĝerajn kirasojn de nova generacio.

El la elsendo 15.10.2019. Legas Barbara – 1’35”

/wp-content/uploads/2019/10/sc_bp_Plastiko-pli-firma-ol-stalo_0135.mp3


---

# E_elsendo el la 15.10.2019

**Published:** 2019-10-15

**URL:** https://pola-retradio.org/2019/10/e_elsendo-el-la-15-10-2019/

**Categories:** Elsendoj

**Audio:** https://pola-retradio.org/wp-content/uploads/2019/10/RetRadio_15.10.2019_wt_902-1.mp3

Podkasto: Ludu en nova fenestro | Elŝutu

La 902-a E_elsendo el la 15.10.2019 ĉe www.pola-retradio.org

Hodiaŭ apartan atenton ni donas al Olga Tokarczuk kiu ricevis la premion en la kategorio literaturo por 2018, fariĝinte tiel la 5-a Nobelpremiito el Pollando. Al ŝi kaj ŝia kreado estas dediĉita felietono de Maciej Jaskot. En la aktualaĵoj ni informas pri la parlamentaj balotoj en Pollando 2019, ni prezentas la alvokojn al Turkio direktitajn de la Eŭropa Unio kaj la usona prezidento. Ni informas krome, ke la polaj futbalistoj elbatalinte avancon al Eŭro 2020 surmetis T-ĉemizojn kun la E-lingva sloganto „Tria avanco”. En la scienca bulteno ni informas pri plasto inventita de usonaj sciencistoj, 14-oble pli firma ol ŝtalo. Muzike akompanas nin „La perdita generacio” per la fragmento de la kanzono „Ne normalas nur kutimas” el la KD „Eksplodigos nian domon” eldonita de Vinilkosmo. La akompana interreta foto prezentas polajn piedpilkistojn post la venka dimanĉa matĉo, dank’ al kiu ili avancis al Euro 2020. Atentinda estas la dorsa flanko de ilia T-ĉemizo kun la E-lingva slogano „Tria avanco”. La ebleco aŭskulti kaj legi paralele la aktualaĵojn en niapaĝa rubriko „Novaĵoj” kaj la sciencbultenan temon en la rubriko „Sciencaj informoj” praktike kontribuas al altigo de aŭdkompreno kaj parolkapablo. Uzu ĝin, rekomendu al aliaj ! La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# Ĉirkaŭ la sortoj de la koro de Frederiko Chopin

**Published:** 2019-10-18

**URL:** https://pola-retradio.org/2019/10/cirkau-la-sortoj-de-la-koro-de-frederiko-chopin/

**Categories:** Felietonoj

**Audio:** /wp-content/uploads/2019/10/bp_fel_Lau-la-spuroj-de-la-koro-de-Chopin_0432.mp3, /wp-content/uploads/2019/10/bp_fel_Lau-la-spuroj-de-la-koro-de-Chopin_0432.mp3?_=66

(en la 170-a mortodatreveno de la komponisto)

Lastĵaŭde, t.e. la 17-an de oktobro en la varsovia Baziliko de la Sankta Kruco tradicie aŭdiĝis la tonoj de la fama Rekviemo de Mozart. Ĝiaj fragmentoj laŭ la peto de la mortinta antaŭ 170 jaroj en Parizo Frederiko Chopin aŭdiĝis dum liaj sepultaj solenaĵoj. Kaj kvankam lia tombo toviĝas en la pariza Père-Lachaise, la koro – same laŭ la peto de la komponisto – revenis al la hejmlando. Ĝi troviĝas en unu de pilastroj en la Preĝejo de S-ta Kruco en Varsovio, al kiu ĉiutage pilgrimas dekoj  da muzikŝatantoj, turistoj kaj vizitantoj de Varsovio.   De 14 jaroj la Nacia Instituto de Frederiko Chopin en la mortodatreveno de la komponisto  prezentas al la publiko la faman verkon laŭ la sonado proksima al tiu, kiun konis Chopin.  Nunjare la Rekviemo aŭdiĝis en la interpreto de internacia kolektivo de solartistoj kaj  la Historia Orkestro kaj koruso Collegium Vocale 1704. La meson direktis unu el la plej famaj ekspertoj de la historia stilo, elstara klavicenisto kaj pianisto Andreas Staier. La deziron de Frderiko Chopin pri revenigo de lia koro plenumis  ĉirkaŭ 1850-a jaro lia fratino, Ludovika. La koro  en kristala ujo plenigita de alkoholo estis metita en ebonan keston. Ondire timante la revizion transpaŝante la limon Ludovika kaŝis ĝin sub sian robon. Sekve ĝi estis deponita en la preĝejo de Sankta Kruco ĉe Krakowskie Przedmiescie-strato, la paroĥa preĝejo de Chopin-familio. Onidire la pastroj ne estis ravitaj pri tiu donaco. Ĝenerale oni sciis pri la maledifa rilato de Frederiko Chopin kun George Sand, franca divorcita verkistino, tiuepoka skandalemulino. Ĉiukaze la kesteto kun la vazo entenanta la koron de Chopin preskaŭ tri jardekojn kuŝis en la preĝejaj keloj. En 1880 oni tamen transmetis ĝin en niĉon de unu el la preĝejaj pilastroj. Troviĝas tie tabulo kun la surskribo „Al Frederiko Chopin – la samnacianoj” kun la ĉitaĵo el la Evangelio de s-ta Mateo „Kie trezoro via, tie la koro via”. La koro de Chopin ankoraŭ du fojojn lasis la lokon de sia ripozo en la Sanktakruca Preĝejo. En 1944 dum la Varsovia Insurekcio ĝi estis evakuita al Milanówek. Pri ĝiaj sortoj en ĉi tiu apudvarsovia urbeto skribis kaj prelegis multfoje la loĝanta tie Andrzej Pettyn. La koro revenis al Varsovio kaj al la preĝejo de la s-ta Kruco la 17-an de oktobro 1945 en asisto de la ŝtataj aŭtoritatoj kaj miloj da varsovianoj. La duan fojon la koro de Chopin forlasis sian lokon inter la 14-a kaj 15-a de aprilo 2014. Tiam ĝi estis subigita al ekzamenoj de specialistoj. Oni konstatis ĝian tre bonan staton samtempe notinte ĝian surprize grandan dimension kaj blankan koloron. La videblaj ŝanĝoj ebligis supozi, ke la rekta mortokaŭzo de la 39-jaraĝa komponisto estis tuberkulozo. La koncerna raporto estis metita en la niĉon apud la skatolo kun la koro de Chopin. Pri li tuj post la morto elstara pola poeto Cyprian Kamil Norwid skribis „Naskiĝinte varsoviano, laŭkore polo, per la talento civitano de la mondo”.

El la elsendo 18.10.2019. Legas  Barbara – 4’32”

/wp-content/uploads/2019/10/bp_fel_Lau-la-spuroj-de-la-koro-de-Chopin_0432.mp3


---

# Pola kontratenorulo kun la prestiĝa Gramophone-premio

**Published:** 2019-10-18

**URL:** https://pola-retradio.org/2019/10/pola-kontratenorulo-kun-la-prestiga-gramophone-premio/

**Categories:** Kulturkroniko

**Audio:** /wp-content/uploads/2019/10/kk_tm_Prestiga-premio-por-pola-kontratenorulo_0117.mp3, /wp-content/uploads/2019/10/kk_tm_Prestiga-premio-por-pola-kontratenorulo_0117.mp3?_=67

Pola kontratenorulo Jakub Józef Orliński fariĝis laŭreato de la prestiĝa Gramophone Classical Music Awards 2019 en la kategorio Juna Artisto. La enmanigo de la premio okazis lastmerkrede en Londono.  Temas pri unu el la plej gravaj distingoj por surbendigoj de klasika muziko kaj la ĉiujara solenaĵo tradicie estis festo liganta artistojn, muzikajn eldonistojn, recenzantojn kaj kritikistojn. La enmanigon de la premioj akompanis la muzika kadro en la plenumo de Arte dei Suonatori, kiu en 2003 fariĝis laŭreato de la premio pro la plej bona plenumo de baroka muziko. La partnero de la solenaĵo estis Adam Mickiewicz-instituto, kiu prezentis siavice laborojn kadre de la programo Pola Muziko. Tiukuntekste la Instituto inaŭguras plurjaran kunlaboron kun Wigmore Hall. Dank’ al tio pola muziko kaj nuntempaj artistoj estos en pli signifa grado proksimigitaj al la brita publiko. La 28-jaraĝa Orliński debutis pasintjare sur la scenejo de Wigmore Hall, unu el la plej gravaj londonaj koncertaj salonegoj. En decembro 2019 okazos tie lia laŭvica koncerto.

El la elsendo 18.10.2019. Legas  Tomek – 1’17”

/wp-content/uploads/2019/10/kk_tm_Prestiga-premio-por-pola-kontratenorulo_0117.mp3


---

# 140-jariĝo de la Nacia Muzeo en Krakovo

**Published:** 2019-10-18

**URL:** https://pola-retradio.org/2019/10/140-jarigo-de-la-nacia-muzeo-en-krakovo/

**Categories:** Kulturkroniko

**Audio:** /wp-content/uploads/2019/10/kk_msz_140-jarigo-de-la-krakova-Nacia-Muzeo_0150.mp3, /wp-content/uploads/2019/10/kk_msz_140-jarigo-de-la-krakova-Nacia-Muzeo_0150.mp3?_=68

La Nacia Muzeo en Krakovo estis la unua sur la polaj teritorioj nacia muzea institucio de poloj, kiuj estis senigitaj je propra ŝtato kaj lando akaparita en la 18-a jarcento de Rusio, Prusio kaj Aŭstrio. Ĝi estas la unua, en kies nomo troviĝas la difino „nacia” kaj ĝi havas plej multajn fakojn kaj kolektojn, pri kiuj ĝi okupiĝas. Ĝia unua sidejo estis la krakovaj Draphaloj kaj la kolektojn inaŭguris la tolaĵo de Henryk Siemiradzki „La flamantaj torĉoj de Nerono”. Ĝis la fino de la 1-a mondmilito (1918) ĝi estis la unusola alirebla al la publiko muzeo sur la polaj teritorioj. En ĝia 140-jara historio laboris en ĝi pli ol 4 mil personoj kaj aktuale ĝiaj kolektoj konsistas el 900 mil objektoj. La krakova Nacia Muzeo havas du biografiajn fakojn dediĉitajn al la pentristoj Jan Matejo kaj Józef Mehoffer; unu en Zakopane estas dediĉita al elstara pola komponisto Karol Szymanowski. La muzeo posedas la nepritakseble valoran kolekton de 100 mil numismtikaĵoj. La intergra parto de la muzeo fine de la 2016-a jaro fariĝis la kolekto de Czartoryski princoj. Ĝi konsistas el 86 mil muzeaj objektoj, 250 mil manuskriptoj, malnovpresaĵoj, libroj kaj dokumentoj.

El la elsendo 18.10.2019. Legas  Milada – 1’50”

/wp-content/uploads/2019/10/kk_msz_140-jarigo-de-la-krakova-Nacia-Muzeo_0150.mp3


---

# Denove en Vroclavo Trezoro de Środa Śląska

**Published:** 2019-10-18

**URL:** https://pola-retradio.org/2019/10/denove-en-vroclavo-trezoro-de-sroda-slaska/

**Categories:** Kulturkroniko

**Audio:** /wp-content/uploads/2019/10/kk_mj_La-mezepoka-Trezoro-el-Sroda-Slaska-denove-en-Vroclavo_0140.mp3, /wp-content/uploads/2019/10/kk_mj_La-mezepoka-Trezoro-el-Sroda-Slaska-denove-en-Vroclavo_0140.mp3?_=69

Ĝis la 29-a de decembro 2019 denove la Nacia Muzeo en Vroclavo – la sudokcidenta Pollando – prezentas la historiajn objektojn de la mezepoka oraĵista ornamarto el la 14-a jarcento  kune kun arĝentaj kaj oraj moneroj retrovitaj en la loko Środa Śląska en 1988. La nunjara ekspozicio koncentriĝas pri la mezepoka orumtekniko kaj pri la konservado kaj restaŭro de la objektoj el ĉi tiu kolekto efektivigitaj en 1996 en Krakovo kaj plej laste en 2018 en Vroclavo. En la ekspozicio troviĝas la plej valora objekto de la Trezoro, ora nupta krono el la 14-a jarcento. Temas pri la unusola ĉi-speca mezepoka krono konserviĝinta ĝis nun. En la ekspozicio troviĝas la 13-jarcenta agrafo kun kameo, oraj pendaĵoj ornamantaj la virinan kapon, agrafo en la formo de birdo, oraj ringoj, ornama zonrubando destinita por enkadrigi valorajn objektojn, fine la  oraj kaj arĝentaj moneroj. La trezoro, en la pola lingvo Skarb Średzki apartenas al la plej valoraj mezepokaj trovaĵoj en Eŭropo. Ĝi troviĝas en la kolektoj de la vroclava muzeo, kie ĝi estis prezentita la unuan fojon en 1996. Nun ĝi estas rigardebla tie dum tri lastaj monatoj de la jaro. En la cetera periodo eblas ĝin rigardi en la Regiona Muzeo de Środa Śląska.

El la elsendo 18.10.2019. Legas  Maciek – 1’40”

/wp-content/uploads/2019/10/kk_mj_La-mezepoka-Trezoro-el-Sroda-Slaska-denove-en-Vroclavo_0140.mp3


---

# E_elsendo el la 18.10.2019

**Published:** 2019-10-18

**URL:** https://pola-retradio.org/2019/10/e_elsendo-el-la-18-10-2019/

**Categories:** Elsendoj

**Audio:** https://pola-retradio.org/wp-content/uploads/2019/10/RetRadio_18.10.2019_pt_903-1.mp3

Podkasto: Ludu en nova fenestro | Elŝutu

La 903-a E_elsendo el la 18.10.2019 ĉe www.pola-retradio.org

Antaŭ 170 jaroj mortis la elstara pola komponisto Frederiko Chopin. Lige kun ĉi tiu datreveno ni dediĉas nian felietonon al la historio de lia koro, kiu troviĝas en unu el la pilastroj de la Baziliko de Sankta Kruco en Varsovio. Ĉiutage pilgrimas tien dekoj da muzikŝatantoj, turistoj kaj vizitantoj. De jaroj en lia mortodatreveno aŭdiĝas fidela al epoko plenumo de Rekviemo de Mozart. Ankaŭ la komenca parto de la elsendo havas kulturan karakteron pro la tradicia en la vendreda programo kroniko. Hodiaŭ ni informas pri Gramophone-premio por la pola juna kontratenorulo Jakub Józef Orliński, pri la 140-jariĝo de la krakova Nacia Muzeo, pri la denova ekspozicio dediĉita al la mezepoka t.n. Średzki-trezoro kun la 14-jarcentaj juveloj. Fine ni proponas leterkestan renkontiĝon. Muzike akompanas nin hodiaŭ Magnus per sia kanzono „Ekstere” el la KD „Elektronika Kompilo” de Vinilkosmo. La akompananta al la programinformo interreta foto prezentas la pilastron kiu kaŝas la koron de Frederiko Chopin en la varsovia Sanktakruca Bazilio. En niapaĝa rubriko „Kulturkroniko”, post la alklako de la samtitolita trabeto eblas aŭdi kaj samtempe legi la tekstojn de niaj kulturkronikaj informoj. La felietono pri la historio de la koro de Frederiko Chopin estas samtempe legebla kaj aŭskultebla en la rubriko „Felietonoj”. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# Artefarita inteligenteco trafe pri balotrezultoj

**Published:** 2019-10-22

**URL:** https://pola-retradio.org/2019/10/artefarita-inteligenteco-trafe-pri-balotrezultoj/

**Categories:** Sciencaj informoj

**Audio:** /wp-content/uploads/2019/10/sc_tm_Artefarita-Inteligenteco-superas-opinisondadojn_0145.mp3, /wp-content/uploads/2019/10/sc_tm_Artefarita-Inteligenteco-superas-opinisondadojn_0145.mp3?_=70

Du polaj esploristoj prilaboris instrumenton, kiu baze de aktiveco de internaŭtoj antaŭvidis la lastajn balotrezultojn pli trafe ol plimulto de la opinisondadoj. Antoni Sobkowicz kaj Marek Kozłowski el Laboratorio de Lingvistika Inĝenierio en la Centro por Alifarado de Informoj PIB de kelkaj jaroj laboras pri prognozmodeloj, kiuj tradukas la emocian diskurson de politika debato en la Interreto al politikaj preferoj. La plej novaj esplorrezultoj  elmontris, ke la artefarita inteligenteco prognozas ne malpli bone ol opinisondadoj baziĝantaj sur klasikaj metodoj. La lastajn parlamentajn balotojn gajnis Juro kaj Justeco akirinte 43,59 procentojn de la voĉoj. Du la plej grandaj opoziciaj grupiĝoj Civitana Koalicio kaj Balotkomitato de Alianco de Demokrata Maldekstrularo akiris 39,96 procentojn de la voĉoj. La lasta antaŭbalota opinisondado antaŭvidis por ili 42 respektive 36,3 procentojn de la voĉoj. Algoritmoj prilaboritaj de Sobkowicz kaj Kozłowski prognozis 43,76 respektive 35,10 procentojn de la voĉoj kaj estis pli trafaj ol la lasta antaŭbalota opinisondado. Centro de Alifarado de Informoj estas unusola pola esplorinstitucio, kiu regule faras sciencajn esplorojn dediĉitajn al analizo de la politikaj preferoj de poloj en vaste komprenataj interretaj portaloj aplikante metodojn de artefarita inteligenteco.

El la elsendo 22.10.2019. Legas Tomek – 1’45”

/wp-content/uploads/2019/10/sc_tm_Artefarita-Inteligenteco-superas-opinisondadojn_0145.mp3


---

# 11-a eldono de Conrad-Festivalo

**Published:** 2019-10-22

**URL:** https://pola-retradio.org/2019/10/11-a-eldono-de-conrad-festivalo/

**Categories:** Felietonoj

**Audio:** /wp-content/uploads/2019/10/fel_mj_Conrad-festivalo-en-Krakovo_0415.mp3, /wp-content/uploads/2019/10/fel_mj_Conrad-festivalo-en-Krakovo_0415.mp3?_=1

Lunde, la 21-an de oktobro komenciĝis en Krakovo la 11-a eldono de Conrad-Fetivalo, cikla aranĝo dediĉita al literaturo, komprenata kiel parto de ĉirkaŭanta nin mondo. La Conrad-Festivalo – organizita de la Urbo Krakovo, la Krakova Festivaloficejo kaj la Fondaĵo Tygodnik Powszechny – estas la plej granda internacia literatura evento en Pollando kaj unu el la plej grandaj en Eŭropo. Ĝia celo estas prezenti mondan literaturon: literaturon aperantan en diversaj partoj de la terglobo, enradikiĝintan en malsamaj kulturoj, rezultantan el diversaj spertoj. La celo estas ankaŭ sproni viglajn artajn kaj sociajn diskutojn. Krakovo – tradicie nomata ĉefurbo de pola kulturo – fariĝas renkontoloko por verkistoj, literaturaj ekspertoj kaj simplaj legantoj. La partoprenantoj de la festivalaj debatoj, atelieroj, filmaj kaj teatraj spektakloj, koncertoj, ekspozicioj, literaturaj promenoj kaj urbaj ludoj kreas dum ĉiuj ĉi aktivecoj specifan komunan lingvaĵon, per kiu eblas paroli pri diversspecaj aspektoj de la moderna mondo (ne nur literaturorilataj) en interesa kaj respondeca maniero. La festivalo ne estas dediĉita al la verkaro de Joseph Conrad mem. Lia nomo rolas nur simbole en tiu ĉi internacia projekto. Oni referencas al li kiel mondokonata, poldevena verkisto pro la fakto, ke li scipovis kombini malsamajn tradiciojn samtempe neniam forviŝante limojn. Li verkis en la angla, sed ĉiam emfazis, ke ĉiu teksto skribita en ĉi tiu lingvo estas traduko el fremda rezonado kaj rezultas el senfina tradukprocezo de unu ideo al alia. Hodiaŭ, Joseph Conrad estas universala simbolo de internacia literatura komunikado. Li forlasis Krakovon por krei rakontojn kiel monda verkisto kaj lia verkaro helpas kompreni homojn loĝantajn aliloke. La Festivalo invitas al Krakovo verkistojn el la tuta mondo por daŭrigi senĉesan, homan laboron pri reciproka tradukado kaj interkompreno. Laŭ la vortoj de la festivalaj organizantoj, ĉi-jare, oni decidis atingi la kernan punkton de ilia fasciniĝo pri literaturo. Nome, ĝis nun oni provis montri kiel paroli pri realo. Dum la nunjara eldono oni klopodos – dank’ al invititaj aŭtoroj kaj ties legantoj – vortumi tion, kio estas literaturo kiel realo, aŭ pli precize: kiel la realo kreiĝas dank’ al literaturo. La 11-a eldono de la Festivalo celas do emfazi kiel la literaturo, dank’ al la rimedoj pri kiuj ĝi disponas, kreas malsamajn realaĵojn kaj kiel ili reciproke dialogas, disputas kaj luktas unu kontraŭ la alia. La ideo malantaŭ la nunjara festivala eldono povas esti ankaŭ klarigita per la uzo de du frazoj ĉe la ekstremaj punktoj de la akso, ĉe kiuj disvolviĝas la oktobraj diskutoj: Ni havas malsamajn vidpunktojn pri realo kaj Estas multaj realaĵoj. Al tiuj ĉi gvidfrazoj referencas la titoloj de la sep festivalaj tagoj: Aĵoj, Vortoj, Bildoj, Ideoj, Rilatoj, Lokoj kaj Herooj, ĉar ili konsistigas la plej gravajn elementojn de la realo. La partoprenantoj de unuopaj diskutoj rilatigos sin al la menciitaj konceptoj, sed certe ne limiĝos al ili. Ekzemple – kiel atentigas la organizantoj – Olga Drenda (35-jaraĝa pola ĵurnalistino kaj aŭtorino de pluraj eseoj pri kulturo) kaj Marcin Napiórkowski (juna profesoro pri kultursemiotiko el la Varsovia Universitato) proksimigos al la partoprenantoj la hejman mitologion. La vorto “mito” havas ja plurajn signifojn. Unu el ĝiaj plej gravaj difinoj estas falsa rakonto pri iu aŭ io opinikaraktera kaj cirkulanta inter homoj apartenantaj al iu komunumo, plejparte determinante ĝian funkciadon. Kiaj mitoj influas hodiaŭ nian pensmanieron, agadoformojn, individuan kaj kolektivan vivon? Almudena Grandes, fama, ŝatata de legantoj kaj aprecata de kritikistoj hispana verkistino, rakontos pri herooj, kiuj vivas en krizo. Ŝajne nenio ilin minacas. Tamen la trankvilo, kiu regas en la okulo de la ciklono, facile konfuziĝas kun sekureco kaj sufiĉas, ke la tornado de la historio ŝanĝu direkton kaj ĉio detruiĝos. Kiel trakti tian realecon? Mona Chollet, svisa ĵurnalistino kaj aŭtorino de eseoj, parolos pri perforto, al kiu oni povas alkutimiĝi, eĉ kiam ĝi alprenas ekstremajn formojn. Ne sufiĉas atentigi pri ĝi kaj ĝin kondamni. La perforto konstante renaskiĝas en novaj formoj, atakas en tute ne antaŭviditaj lokoj. Kiel do batali kontraŭ ĝin? En la romana mondo de Radka Danemarkova ĝojo eblas, sed ĝi ne estas donita senpage, des malpli por ĉiam. Tute male: por senti ĝin kaj ĝin ĝui foje oni devas pagi la plej altan prezon. Neniu tamen kapablas konvinki iun ajn, ke pro etaj aŭ pli grandaj malfacilaĵoj oni devas rezigni pri ĝi kaj elekti alian fundamenton de ekzisto, t.e. la malgajon. La ĉeha verkistino parolos pri tio, kiel literaturo traktas sociajn emociojn. Didier Eribon, franca filozofo kaj sociologo pensigos la ĉeestantojn pri la eskapo. Naskiĝloko, familio, konatoj iamaj kaj aktualaj aperas kiel malamata obstaklo, kaptilo, el kiu oni devas eskapi por krei sian propran vivoformon. Sed ĉu eblas entute forigi la pasintecon? Ĉu literaturo nin enradikigas en la pasintecon aŭ ĉu liberigas nin de ĝi? Sendube la ĉi-jara eldono de la Conrad-Festivalo estos renkontiĝo de homoj venantaj el diversaj mondoj kaj foje prezentantaj ege malsamajn vidpunktojn. Sendube, ekde la 21-a ĝis la 27-a de oktobro Krakovo rolas kiel areno de pasioplenaj interŝanĝoj de spertoj kaj pensoj. La eventon akompanos Internacia Libro-Foiro en Krakovo, kiu jam la 23-an fojon estos okazo por renkonti famajn verkistojn kaj konatiĝi kun la oferto de eldoncentroj en Pollando kaj eksterlande. Dum la ĉi-jara eldono ne mankos ankaŭ eldonpremieroj kaj riĉaj akompanaj eventoj: atelieroj, ekspozicioj, diskutoj. Ni fine ankoraŭ aldonu, ke dum la lasta tago de Conrad-Festivalo estos prezentitaj la laŭreatoj de la 5-a Conrad-premio, la plej grava distingo en Pollando por literaturaj debutantoj en la kategorio prozo. La premio honoras aŭtorojn de libroj publikigitaj pasintjare. La Conrad-premio estas iniciato de la krakova programo subtenanta debutojn kaj estas komuna entrepreno de la organizantoj de la Conrad-festivalo, la urbo Krakovo, Krakova Festivaloficejo, Fondaĵo Tygodnik Powszechny kaj la pola Libro-Instituto.

El la elsendo 22.10.2019. Legas Maciek – 4’15”


---

# Interparolo kun Ilija Grusarjov

**Published:** 2019-10-22

**URL:** https://pola-retradio.org/2019/10/interparolo-kun-ilija-grusarjov/

**Categories:** Antaŭ la mikrofono

**Audio:** /wp-content/uploads/2019/10/bp-kun-Ilija-Grisarjov-la-venkinto-de-literatura-kvizo-dum-Arkones-2019_0902.mp3, /wp-content/uploads/2019/10/bp-kun-Ilija-Grisarjov-la-venkinto-de-literatura-kvizo-dum-Arkones-2019_0902.mp3?_=2

Nia marda antaŭmikrofona gasto estas Ilija Grusarjov venikinta en la literatura kvizo dum la lasta Arkones, samtempe studento de la Interlingvistikaj Studoj en Poznano. El la elsendo 22.10.2019 – 9’02”


---

# E_elsendo el la 22.10.2019

**Published:** 2019-10-22

**URL:** https://pola-retradio.org/2019/10/e_elsendo-el-la-22-10-2019/

**Categories:** Elsendoj

**Audio:** https://pola-retradio.org/wp-content/uploads/2019/10/RetRadio_22.10.2019_wt_904-1.mp3

Podkasto: Ludu en nova fenestro | Elŝutu

La 904-a E_elsendo el la 22.10.2019 ĉe www.pola-retradio.org

Nia marda antaŭmikrofona gasto estas Ilija Grusarjov venkinta en la literatura kvizo dum la lasta Arkones, samtempe studento de la Interlingvistikaj Studoj en Poznano. Literaturo kiel temo en la hodiaŭa elsendo aperas diversforme – jen en la felietono  pri la daŭranta en Krakovo Conrad-festivalo, jen kiel poeziaĵo de la estona poetino Lilli Promet „Aŭtuno I” en la E-traduko de Hilda Dresen. En komencaj aktualaĵoj ni informas pri la pasintsemajnaj elektoj al la Konsilio de Homaj Rajtoj ĉe UN – ĝia membro fariĝis ankaŭ Pollando; pri ŝanco de 350 lernantoj el la Bjalistoka regiono, kiuj frekventas Podlaĥian Infanan Universitaton. Al artefarita inteligenteco ni donas la atenton en la scienca bulteno informante pri ĝiaj pli trafaj balotprognozoj en Pollando ol elmontradis tion antaŭbalotaj opinisondadoj. Muzike ni memorigas la E-version de la „Apudmoskvaj vesperoj” el la kolekto Oraj Kantoj de Mikaelo Bronŝtejn kaj Garik Kokolija. La interreta foto ĉe nia programinformo prezentas grupeton de lernantoj, kiuj nunjare ricevis studentajn libretojn de Podlaĥia Infana Universitato. Uzu mem kaj rekomendu al viaj E-konatoj la eblecon aŭskulti kaj paralele legi  tekstojn el niaj programoj en la unuopaj rubrikoj de nia paĝo. Tio praktike helpas al altigo de la aŭdkompreno kaj parolkapablo. Hodiaŭ temas pri aktualaĵoj en niapaĝa rubriko „Novaĵoj”, pri la sciencbultena temo en la rubriko „Sciencaj informoj” kaj felietono en la rubriko „Felietonoj”. Eksterelsende en la rubriko „Antaŭ la mikrofono” aŭdiĝas krome interparolo kun nia antaŭmikrofona gasto. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# E_elsendo el la 25.10.2019

**Published:** 2019-10-25

**URL:** https://pola-retradio.org/2019/10/e_elsendo-el-la-25-10-2019/

**Categories:** Elsendoj

**Audio:** https://pola-retradio.org/wp-content/uploads/2019/10/RetRadio_25.10.2019_vendredo_905-1.mp3

Podkasto: Ludu en nova fenestro | Elŝutu

La 905-a E_elsendo el la 25.10.2019 ĉe www.pola-retradio.org

Komence de la vendreda elsendo ni proponas riĉenhavan kulturkronikon, en kiu ni informas i.a. pri datrevena ekspozicio dediĉita al pentraĵoj de Rembrandt en la varsovia Reĝa Kastelo; pri laŭvica ekspozicio de Vitroartaĵoj kaj Vitroinstalaĵoj en Vroclavo kaj pri la restaŭro de la Nacia Muzeo en Kielce. Hodiaŭ nia antaŭmikrofona gasto estas Halina Gorecka, eksa sekretario de la iniciato de „Ondo de Esperanto” proklamanta Esperantiston de la Jaro. Krome baze de raporto de Paulo S. Viana ni informas pri la 13-a E-kongreso de la brazila ŝtato San-Paŭlo, okazinta en oktobro. Detala raporto troviĝas ĉe la adreso http://easp.org.br/asocio/bela-festo-en-san-karlo/ . Muzike akompanas nin hodiaŭ Manuel Rovere per fragmento de sia kanzono „Esperantisto”. La akompananta la programinformon interreta foto prezentas iun el la vitroeksponaĵoj en Vroclavo.  En niapaĝa rubriko „Kulturkroniko”, post la alklako de la samtitolita trabeto eblas aŭdi kaj pararele legi la tekstojn de niaj kulturkronikaj informoj. Tio estas bona maniero spertiĝi pri la lingva aŭdokapablo, kio ĝenerale altigas la lingvokonon. En la rubriko „Antaŭ la mikrofono” troviĝas eksterelsende interparolo kun nia antaŭmikrofona gasto, Halina Gorecka. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# Halina Gorecka pri la iniciato de Esperantisto de la Jaro

**Published:** 2019-10-25

**URL:** https://pola-retradio.org/2019/10/halina-gorecka-pri-la-iniciato-de-esperantisto-de-la-jaro/

**Categories:** Antaŭ la mikrofono

**Audio:** /wp-content/uploads/2019/10/bp_kun-Halina-Gorecka_0811.mp3, /wp-content/uploads/2019/10/bp_kun-Halina-Gorecka_0811.mp3?_=3

Hodiaŭ nia antaŭmikrofona gasto estas Halina Gorecka , eksa sekretario de la iniciato de „Ondo de Esperanto” proklamanta Esperantiston de la Jaro.    Tiu ĉi temo dominas en nia interparolo. El la elsendo 25.10.2019 – 8’11”


---

# La verkoj de Rembrandt en Varsovio

**Published:** 2019-10-25

**URL:** https://pola-retradio.org/2019/10/la-verkoj-de-rembrandt-en-varsovio/

**Categories:** Kulturkroniko

**Audio:** /wp-content/uploads/2019/10/kk_mj_Ekspozicio-omage-al-Rembrandt-en-la-varsovia-Rega-Kastelo_0129.mp3, /wp-content/uploads/2019/10/kk_mj_Ekspozicio-omage-al-Rembrandt-en-la-varsovia-Rega-Kastelo_0129.mp3?_=4

La 4-an de oktobro pasis la 350-a mortodatreveno de Rembrandt van Rijn. La genia nederlanda pentristo, desegnisto kaj gravuristo simbolas la disfloron de la nederlanda arto de la 17-a jarcento, difinata ankaŭ la ora. Tiuokaze multaj muzeoj en la mondo organizas plurajn ekspoziciojn kaj kulturaj eventojn. En la ekspozicio funkcianta en la varsovia Reĝa Kastelo eblas rigardi 36 orignalajn verkojn de la nederlanda pentroarto. Inter ili estas du tolaĵoj de Rembrandt el inter tri troviĝantaj en la kastela kolekto „Knabino en la bildokadro” kaj „Sciencisto ĉe pupitro”. Akompanas ilin originalaj desegnaĵoj kaj grafikaĵoj de Rembrandt el polaj kolektoj. La ĉefurba Nacia Muzeo prezentas krome pli ol 40 grafikaĵojn de Rembrandt kun scenoj bibliaj kaj porokazoj, ankaŭ aktojn. Kelkaj grafikaĵoj rilatas al veftoj ne speguliĝantaj en la pentristaj verkoj de Rembrandt, sed koncernas liajn bildokoceptojn kaj teknikojn. La ekspozicion en la Nacia Muzeo akompanas alia prezento titolita „Bruegel en la akompano”. Konsisitgas ĝin 30 krokizoj de Pieter Breugel Pli Aĝa en la 450 mortodatreveno de ĉi tiu artisto.

El la elsendo 25.10.2019. Legas  Maciek – 1’29”


---

# Modernigita Artgalerio de la Pola Pentroarto en Kielce

**Published:** 2019-10-25

**URL:** https://pola-retradio.org/2019/10/modernigita-artgalerio-de-la-pola-pentroarto-en-kielce/

**Categories:** Kulturkroniko

**Audio:** /wp-content/uploads/2019/10/kk_tm_Nacia-Muzeo-en-Kielce-post-restauro_0134.mp3, /wp-content/uploads/2019/10/kk_tm_Nacia-Muzeo-en-Kielce-post-restauro_0134.mp3?_=5

En la Nacia Muzeo de Kielce (la centra Pollando) post dujara restaŭro estis disponigita al la publiko modernigita Artgalerio de la Pola Pentroarto kaj Eŭropa Ornamarto. En 17 salonegoj kun la areo de 700 kvadrataj metroj estas prezentataj pli ol 300 tolaĵoj kaj ĉirkaŭ 600 objektoj de la artmetio. La artgalerio sinteze prezentante la historion de la pola pentroarto de la lastaj 250 jaroj troviĝas en la 18-jarcenta alo de la iama Palaco de Krakovaj Episkopoj. Unuopaj salonegoj  estas dediĉitaj al artistoj, en plejmulto ligitaj kun la regiono de la Sanktakruca Montaro. Temas pri tiaj polaj pentristoj kiel Stanisław Wyspiański, Jacek Malczewski, Józef Pankiewicz, Józef Szermentowski, Józef Brandt, Maurycy Gottlieb, Aleksander Gierymski. Inter la verkoj de artmetio troviĝas i.a. la malproksimorientaj porcelanaj vazoj,  ceramikaĵoj el Meissen, Berlino, Vieno, Korzec, Baranówka kaj Ćmielów. Atentindaj estas vitraĵoj el la periodo de baroko ĝis la intermilita jardudeko devenantaj el ĉeĥaj, sileziaj, germanaj kaj polaj fandejoj. La metiistan artgalerion kompletigas mebloj kaj horloĝoj el la prezentataj epokoj. Ĉiuj objektoj ricevis modernan ekspozicikadron kaj specializa apliko de lumo reliefigas la plej interesajn detalojn de unuopaj pentristaj verkoj.

El la elsendo 25.10.2019. Legas  Tomek – 1’34”


---

# Ekspozicio de vitraj skulptaĵoj kaj instalaĵoj

**Published:** 2019-10-25

**URL:** https://pola-retradio.org/2019/10/ekspozicio-de-vitraj-skulptajoj-kaj-instalajoj/

**Categories:** Kulturkroniko

**Audio:** /wp-content/uploads/2019/10/kk_gk_Vitroartajoj-kaj-vitroinstalajoj-en-Vroclavo_0134.mp3, /wp-content/uploads/2019/10/kk_gk_Vitroartajoj-kaj-vitroinstalajoj-en-Vroclavo_0134.mp3?_=6

Vitro estas ĉiam pli alte taksata en la arto. Ĝii estas verdire unusola „vivanta” materio. La ĉarmo de la vitroobjektoj dependas de lumo. Ĝis la 10-a de novembro en la Ĉefa Stacidomo de Vroclavo (la sudokcidenta Pollando) funkcias ekspozicio de vitraj skulptaĵoj kaj instalaĵoj. En ĝia Secesia Salonego estas prezentitaj 32 verkoj de 16 artistoj el 14 eŭropaj landoj, i.a. el Italio, Hungario, Britio, Estonio, Francio. La ekspozicio titolita „Belulino kaj la Besto” okazas kadre de la okazanta en la urbo Eŭropa Festivalo de Vitro. Krom ĉi tiu ĉefa ekspozicio kadre de la festivalo  vitroartaĵoj estas prezentataj en kelkaj malpli grandaj ekspozicioj de Vroclavo. Krome dum la festivalaj tagoj okazas metirenkontoj, renkontoj kun artistoj kaj promenoj laŭ la spuroj de la vitra arkitekturo en Vroclavo.  La Eŭropa Vitro-festivalo estas organizata ekde 2012. Ĝis nun en 6 festivalaj eldonoj partoprenis 87 artistoj el 37 eŭropaj landoj. La ekspozicio „Belulino kaj la Besto” post Vroclavo estos prezentata ankaŭ en la urboj Legnica, Łódź kaj Jelenia Góra.

El la elsendo 25.10.2019. Legas  Gabi – 1’34”


---

# Aŭtomata metodo krei terenmapojn

**Published:** 2019-10-29

**URL:** https://pola-retradio.org/2019/10/automata-metodo-krei-terenmapojn/

**Categories:** Sciencaj informoj

**Audio:** /wp-content/uploads/2019/10/sc_tm_Terenmapoj-de-polaj-sciencistoj-plej-detalaj_0147.mp3, /wp-content/uploads/2019/10/sc_tm_Terenmapoj-de-polaj-sciencistoj-plej-detalaj_0147.mp3?_=7

Sciencistoj el la Centro de Kosmaj Esploroj de la Pola Sciencakademio prilaboris metodon de aŭtomata kaj rapida prilaborado de detalaj terenmapoj. La metodo validas en la skalo de la tuta mondo. La prototipo kreiĝinta laŭ komisio de la Eŭropa Kosma Agentejo koncernas dume sole Eŭropon. La mapo prezentas la staton de la eŭropa tereno en 2017 konsiderante  13 plej esencajn klasojn. Temas pri terenoj agrikulturaj, arbaroj (aparte foliarbaj kaj pingloarbaj), pri marĉoj, torfejoj kaj terenoj kun konstruaĵoj. Por ĝia prilaboro estis utiligitaj 15 mil fotoj el la satelitoj Sentinel 2. Rezulte la mapo de polaj sciencistoj estas du kaj duonmiloble pli preciza ol laste prilabrorita.  Dank’ al nova metodo ĝi kreiĝis en periodo de apenaŭ 6 semajnoj dum antaŭe oni bezonis por tio 80 semajnojn. Sciencistoj utiligis la procedon de „maŝina lernado”, kio signifas, ke ili liveras la referencajn donitaĵojn por algoritmo, baze de kiu komputilo mem lernas rekoni la pridemanditan tipon de la terensurfaco, en ajna loko de la mondo. La metodo estis testita en Ĉinio, Kolombio, Namibio, Germanio kaj Italio. Laŭ la polaj sciencistoj la plej granda defio en prilaboro de algoritmo estis trovo de konformaj referencaj donitaĵoj.

Ciferecaj satelitaj mapoj pri la terensurfaco estas la moderna ekvivalento de laŭtemaj paperaj mapoj. Pro sia bita naturo ili ebligas facilan kaj rapidan analizon de la medio.

El la elsendo 29.10.2019. Legas Tomek – 1’47”


---

# E_elsendo el la 29.10.2019

**Published:** 2019-10-29

**URL:** https://pola-retradio.org/2019/10/e_elsendo-el-la-29-10-2019/

**Categories:** Elsendoj

**Audio:** https://pola-retradio.org/wp-content/uploads/2019/10/RetRadio_29.10.2019_mardo_906.mp3

Podkasto: Ludu en nova fenestro | Elŝutu

La 906-a E_elsendo el la 29.10.2019 ĉe www.pola-retradio.org

En la literatura segmento de nia marda elsendo ni prezentas la 86-an fragmenton de la romano „Quo Vadis” de Henryk Sienkiewicz en la E-traduko de Lidia Zamenhof. La komencaj aktualaĵoj rilatas al elekto de polo por 2020 kiel la prezidanto de la grupo A6, la temo el la pola gazetaro traktas la informon de Eurostat, ke ankaŭ en 2018 Pollando denove akceptis laborcele plej multajn enmigrantojn. La sciencbultena temo koncernas atingaĵon de polaj sciencistoj, kiuj prilaboris revoluciigan metodon krei terenmapojn tre detalajn kaj en tre rapida tempo. Ĉio ĉi dank’ al artefarita inteligenteco. Muzike ni prezentas fragmente unu el la plej novaj kantoj de Kajto „La difektita kruĉo”. Ĝi devenas el ĝia lasta KD „La Universala Arbo”. La interreta foto ĉe nia programinformo referencas ĝuste al ĉi tiu kanzono prezentante difektitan kruĉon kiel la ĝardenan florvazon. Ankaŭ ĉi-foje ni disponigas paralele legeblajn kaj aŭdeblajn tekstojn el nia elsendo en unuopaj rubrikoj de nia paĝo. Uzu mem kaj rekomendu al viaj E-konatoj. Tio praktike helpas al altigo de aŭdokompreno kaj parolkapablo. Hodiaŭ temas pri aktualaĵoj en niapaĝa rubriko „Novaĵoj”, pri la sciencbultena temo en la rubriko „Sciencaj informoj”. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# E_elsendo el la 01.11.2019

**Published:** 2019-11-01

**URL:** https://pola-retradio.org/2019/11/e_elsendo-el-la-01-11-2019/

**Categories:** Elsendoj

**Audio:** https://pola-retradio.org/wp-content/uploads/2019/11/RetRadio_01.11.2019_vendredo_907.mp3

Podkasto: Ludu en nova fenestro | Elŝutu

La 907-a E_elsendo el la 01.11.2019 ĉe www.pola-retradio.org

Nia programo – lige kun la pasantaj en Pollando kaj en multaj aliaj landoj – Tagoj de la Mortintoj havas iom eksterordinaran enhavon. Ni prezentas en ĝi la monologon „Vivo-/vidvokroniko aŭ dek ok monatoj” de Istval Ertl, kiun li prezentis dum la septembra kultura festivalo ARKONES en Poznano,  Pollando. La programinformon akompanas la interreta foto kun omaĝe flamantaj torĉoj, kiel simbolo de la memoro pri ĉiuj forpasintaj aŭskultantoj, amikoj kaj konatoj. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# La malbonefika influo de la blua lumspektro

**Published:** 2019-11-05

**URL:** https://pola-retradio.org/2019/11/la-malbonefika-influo-de-la-blua-lumspektro/

**Categories:** Sciencaj informoj

**Audio:** /wp-content/uploads/2019/11/sc_tm_Efiko-de-la-blua-lumspektro-je-viva-organismo_0209.mp3, /wp-content/uploads/2019/11/sc_tm_Efiko-de-la-blua-lumspektro-je-viva-organismo_0209.mp3?_=8

La natura lumo estas grava faktoro reguliganta la tagnoktan ritmon kaj ligitajn kun ĝi fiziologiajn procezojn, kiel aktivecon de la cerboondoj, produktadon de hormonoj, regeneradon de ĉeloj. Samtempe ekzistas pruvoj, ke pligrandigita influo de la artefarita lumo perturbas la dormon kaj tutdiurnan ritmon. Aldone pli ofta apliko de lumeligantaj diodoj (LED) kaj ekranoj kaŭzas, ke en ĉiam pli signifa grado homo estas influata de la blua lumspektro. Tiun spektron en signifa grado emisias LED-lumo. Ĝis nun la fenomeno ne estis rimarkita,  ĉar eĉ en la evoluintaj landoj la lumeligantaj diodoj ne estas aplikataj sufiĉe longe, por ke la negativaj sekvoj de  ĝia influo estu videblaj en epidemiologiaj ekzamenoj. Tamen longdaŭra influo de la blua lumspektro emisiata de la plurfunkciaj telefonoj kaj komputiloj povas negative influi la vivodaŭron. Sciencistoj el la Ŝtata Universitato en Oregono rimarkis, ke la blua lumo detruas ĉelojn en la cerbo kaj retino de bananmuŝoj t.e. drozofiloj. La esploroj okazis sub la gvido de Jaga Giebułtowicz, specialistiĝanta pri la biologia horloĝo. Evidentiĝis, ke drozofiloj kiuj dum 12 horoj troviĝis sub la influo de la blua lumspektro kaj dum 12 horoj troviĝis en mallumo vivis signife malpli longe ol drozofiloj, kiuj aŭ la tutan tempon troviĝis en mallumo aŭ en la natura lumo, en kiu estis blokita la blua lumspektro. Estis konstatite, ke ĉe la testita grupo la efikado de la blua lumspektro akcelis la maljuniĝadon damaĝante la ĉelojn de retino, cerbosengradigon kaj lezis la movkapablon. La blua lumspektro kondukis ankaŭ al genekspresio ĉe altaĝaj drozofiloj, sed ne ĉe junaj. Tio signifas,  ke ĝi rolas kiel stresiga faktoro konforme al la maljuniĝado.

El la elsendo 05.11.2019. Legas Tomek – 2’09”


---

# Interparolo kun Sten Johansson

**Published:** 2019-11-05

**URL:** https://pola-retradio.org/2019/11/interparolo-kun-sten-johansson/

**Categories:** Antaŭ la mikrofono

**Audio:** /wp-content/uploads/2019/11/bp-kun-Sten-Johanson_1229.mp3, /wp-content/uploads/2019/11/bp-kun-Sten-Johanson_1229.mp3?_=9

Nur antaŭ kelkaj tagoj ĉe Mondial aperis la plej nova romano de Sten Johansson „Ne eblas aplaŭdi unumane”. Pri ĝi kiel verko baldaŭ aperonta ni interparolis kun la aŭtoro dum la lasta UK en Lahtio. La intervjuo kun la  konata sveda verkisto estas krome  la okazo konatiĝi kun lia vojo al Esperanto, kun liaj ideoj pri E-literaturo kaj pri la bezono kreeme rilati al ĝi flanke de literaturamaj membroj de la E-komunumo. Sten Johansson gvidas la retejon Originala Literaturo Esperanta http://www.esperanto.net/literaturo/ , pri kiu li donas kelkajn klarigojn. El la elsendo 05.11.2019 – 12’29”


---

# E_elsendo el la 05.11.2019

**Published:** 2019-11-05

**URL:** https://pola-retradio.org/2019/11/e_elsendo-el-la-05-11-2019/

**Categories:** Elsendoj

**Audio:** https://pola-retradio.org/wp-content/uploads/2019/11/RetRadio_05.11.2019_mardo_808.mp3

Podkasto: Ludu en nova fenestro | Elŝutu

La 908-a E_elsendo el la 05.11.2019 ĉe www.pola-retradio.org

Nur antaŭ kelkaj tagoj ĉe Mondial aperis la plej nova romano de Sten Johansson „Ne eblas aplaŭdi unumane”. Pri ĝi kiel verko baldaŭ aperonta ni interparolis kun la aŭtoro dum la lasta UK en Lahtio. La intervjuo kun la konata sveda verkisto estas krome la okazo konatiĝi kun lia vojo al Esperanto, kun liaj ideoj pri E-literaturo kaj pri la bezono kreeme rilati al ĝi flanke de literaturamaj membroj de la E-komunumo. Sten Johansson gvidas la retejon Originala Literaturo Esperanta http://www.esperanto.net/literaturo/ , pri kiu li donas kelkajn klarigojn. En la komencaj aktualaĵoj ni informas pri avana loko de la ekonomia sfero de Lodzo (la centra Pollando) en Eŭropo kaj pri ĉiam pli favora rilato de poloj al la senvianda dieto. La sciencbultena temo estas dediĉita al novaj esploroj pri la efiko de la blua lumspektro emisiata de elektronikaj ekranoj je vivaj organismoj. Tradicie ni disponigas paralele legeblajn kaj aŭdeblajn tekstojn el nia elsendo en unuopaj rubrikoj de nia paĝo, hodiaŭ t.e. estas „novaĵoj” kaj „sciencaj informoj”. Uzu mem kaj rekomendu al viaj E-konatoj, kiel efikan manieron altigi la aŭdokomprenon kaj parolkapablon. Eksterelsende en la rubriko „Antaŭ la mikrofono” aŭdiĝas interparolo kun Sten Johansson. Muzike akompanas nin Jonny M. per la fragmento de sia kanzono „Ie en la mondo”. La interreta foto rilatas al sciencbultena temo pri la efiko de la blua lumspektro je vivaj organismoj. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# E_elsendo el la 08.11.2019

**Published:** 2019-11-08

**URL:** https://pola-retradio.org/2019/11/e_elsendo-el-la-08-11-2019/

**Categories:** Elsendoj

**Audio:** https://pola-retradio.org/wp-content/uploads/2019/11/RetRadio_08.11.2019_pt_909.mp3

Podkasto: Ludu en nova fenestro | Elŝutu

La 909-a E_elsendo el la 08.11.2019 ĉe www.pola-retradio.org

En la komenco de nia vendreda elsendo aŭdiĝas – ĉi foje ampleksa – kulturkroniko, en kiu ni informas pri Stanisław Moniuszko kiel la patrono de la Podlaĥia Operejo en Bjalistoko, pri interesa ekspozicio de la pola pentroarto en Novjorko kaj pri trarigardo de la azia filmarto en Varsovio. Antaŭtage de la 101-a datreveno de la regajnita suvereneco en 1918 ni informas pri la vendreda patriota evento en  polaj lernejoj. La E-komunuman segmenton malfermas ampleksa raporto de Marek Nahajowski pri la oktobra simpozio  „Planlingvoj kaj Lingvoplanado”en Vieno. Pliaj E-komunumaj informoj koncernas seminarion por virinoj en Kotonuo, Benino organizitan de „Scio sen bariloj” kaj la 8-an E-Renkontiĝon de la brazila centrokcidenta regiono. Muzike akompanas nin la ensemblo EsTo per la fragmento de la kanzono „Mia rosmareno” el la periodo, kiam Pollando estis regajnanta suverenecon; ni prezentas ankaŭ fragmente la kanzonon de Gijom Armide „La postrompiĝa temp’ ” el lia bita albumo “Nenifar'” eldonita de Vinilkosmo. La akompana interreta foto rilatas al solenaĵo dum kiu la Podlaĥia Operejo en Bjalistoko ricevis la patronon. Eksterelsende ni disponigas paralele legeblajn kaj aŭdeblajn tekstojn el nia elsendo en unuopaj rubrikoj de nia paĝo, hodiaŭ t.e. estas „kulturkroniko” kaj „felietono”. Uzu mem kaj rekomendu al viaj E-konatoj, kiel efikan manieron altigi la aŭdokomprenon kaj parolkapablon. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# Stanisław Moniuszko la patrono de la Bjalistoka Operejo

**Published:** 2019-11-08

**URL:** https://pola-retradio.org/2019/11/stanislaw-moniuszko-la-patrono-de-la-bjalistoka-operejo/

**Categories:** Kulturkroniko

**Audio:** /wp-content/uploads/2019/11/kk_mj_Stanislaw-Moniuszko-la-patrono-de-la-Podlahia-Operejo_0118.mp3, /wp-content/uploads/2019/11/kk_mj_Stanislaw-Moniuszko-la-patrono-de-la-Podlahia-Operejo_0118.mp3?_=10

Lige kun la daŭrantaj solenadoj de la 200-a naskiĝdatreveno de la elstara pola komponisto Stanisław Moniuszko, kadre la daŭranta Moniuszko-Jaro, la Podlaĥia Operejo kaj Filharmonio, kiel la patronon ricevis ĝuste tiun ĉi komponiston. La funkciado de la Podlaĥia Operejo kaj Filharmonio – Eŭropa Artcentro en nova, moderna konstruaĵo okazis en 2012. Inaŭguris ĝin tiam la enscenigo de „Fantoma nobeldomo”. La nunjaran solenaĵon inaŭguris la horloĝmelodio el ĉi tiu opero, kiu ekde tiam akompanas la spektantojn kiel signalo inaŭguranta la enscenigajn partojn en la nova konstruaĵo. La nunjatajn nomumsolenaĵojn krom landaj kaj regionaj altranguloj partoprenis i.a. la posteuloj de Moniuszko. Lia pra-pra-pranepino Elżbieta krom dankvortoj pro ĉi tiu fakto esprimis ankaŭ la opinion, ke la nomo de ŝia praulo por la Podlahia Operejo kaj Filharmonio rolos kiel simbolo liganta kulturojn kaj ke ĝi kiel Eŭropa Kulturcentro disradiados la muzikon de Moniuszko en la eŭropa skalo.

El la elsendo 08.11.2019. Legas  Maciek – 1’18”


---

# Azia filmarto en Varsovio

**Published:** 2019-11-08

**URL:** https://pola-retradio.org/2019/11/azia-filmarto-en-varsovio/

**Categories:** Kulturkroniko

**Audio:** /wp-content/uploads/2019/11/kk_mj_Azia-filmarto-en-Varsovio_02.mp3, /wp-content/uploads/2019/11/kk_mj_Azia-filmarto-en-Varsovio_02.mp3?_=11

Inter la 13-a kaj 20-a de novembro nunjare filmŝatantoj de la kinoarto el Azio kaj el tiaj landoj, kiel Japanio, Tajlando, Suda Koreio, Butano kaj Vjetnamio rigardos preskaŭ 40 belartajn filmojn dum la 13-a Azia Festivalo de Kvin Gustoj. Ĝiaj gastoj estos i.a. reĝisoroj Noboru Iguchi kaj Fruit Chan. Nunjare aparta atento estos donita al Hongkong. En Varsovio gastos Fruit Chan, unu el la plej originalaj reprezentantoj de la nova ondo de la tiea filmarto. Konata kiel la kreanto de nomumitaj al Ora Leono filmoj “Hollywood Hongkong” kaj “Liulian piao piao” li ricevis specialan premion dum la festivalo en Lokarno pro „Eta Cheung”. Kun la varsovia publiko li renkontiĝos same post la prezento de siaj filmoj kiel ankaŭ dum la lekcioj masterclass.  En la sekcio „Japanio: Out of Focus” eblos konatiĝi kun la kreado de  junaj japanaj kreantoj. Unu el la esencaj festivalaj eventoj estos internacia premiero de la filmo „Floroj de malbono” de Noboru Iguchi. La pola akcento estos la premiero de „Gusto pho” inspirita de la kinoarto de Yasujiro Ozu. Reĝisorita de la devenanta el Japanio kaj diplomiĝinta el la lodza Filmlernejo Mariko Bobrik ĝi estas dediĉita al la medio de la varsoviaj vjetnamaoj. En la programo de Kvin Gustoj troviĝos ankaŭ la plej novaj verkoj kreitaj de artistoj delonge ligitaj kun la festivalo. Krome eblos rigardi filmonjn nomumitajn kaj premiitajn pasintjare de la Akademio de la Aziaj Filmpremioj. La azia filmarto estos prezentita krome en Vroclavo inter la 15-a/17-a de novembro 2019.

El la elsendo 08.11.2019. Legas  Maciek – 2′


---

# Restaŭritaj tolaĵoj de polaj pentristoj en Ĉikago

**Published:** 2019-11-08

**URL:** https://pola-retradio.org/2019/11/restauritaj-tolajoj-de-polaj-pentristoj-en-cikago/

**Categories:** Kulturkroniko

**Audio:** /wp-content/uploads/2019/11/kk_gk_Pola-imagopovo-la-mondo-de-morgauo-en-Novjorko_015.mp3, /wp-content/uploads/2019/11/kk_gk_Pola-imagopovo-la-mondo-de-morgauo-en-Novjorko_015.mp3?_=12

Kadre de la solenaĵoj ligitaj kun la 80-jariĝo de la Monda Ekspozicio en Novjorko en 1939 Instituto POLONIKA renovigis 30 tolaĵojn de polaj kreantoj, i.a. de Olga Boznańska, Jan Styka, Tadeusz Cieślewski, Andrzej Pronaszko. La verkoj el la kolektoj de la ĉikaga Pola Muzeo en Usono ekde la 11-a de oktobro estas rigardeblaj en la ekspozicio „Polish Imagination – The World of Tomorrow” (Pola imagopovo – la mondo de morgaŭo). Ĉiuj tolaĵoj en la kolektoj de la ĉikaga Pola Muzeo en Usono havas apartan lokon en la polaj historio kaj kulturo. Ili estis prezentitaj dum la Monda Ekspozicio en Novjorko en 1939 en la pola pavilono, tiam disponanta pri 12 salonegoj. 30 el la pentraĵoj  estis nun restaŭritaj por la bezonoj de la porokaza ekspozicio. Oni i.a. forigis polvotavolon kaj flaviĝintan lakon, kompletigis mankojn de pentrista materio kaj entute protektis la tolaĵojn kontraŭ estontaj etdamaĝoj.

El la elsendo 08.11.2019. Legas  Gabi – 1’15”


---

# La simpozio „Planlingvoj kaj Lingvoplanado” en Vieno

**Published:** 2019-11-08

**URL:** https://pola-retradio.org/2019/11/la-simpozio-planlingvoj-kaj-lingvoplanado-en-vieno/

**Categories:** Kulturkroniko

**Audio:** /wp-content/uploads/2019/11/mh_post-la-oktrobra-simpozio-en-Vieno_0733.mp3, /wp-content/uploads/2019/11/mh_post-la-oktrobra-simpozio-en-Vieno_0733.mp3?_=13

La 24-an kaj la 25-an de oktobro en la viena Esperantomuzeo okazis scienca simpozio „Planlingvoj kaj Lingvoplanado”. La eventon kunorganizis Aŭstria Nacia Biblioteko kaj Esperantic Studies Foundation. Partoprenis ĝin esploristoj el pluraj eŭropaj landoj kaj Usono. La prelegantoj reprezentis diversajn fakojn, kio igis la konferencon vere interbranĉa. Partoprenis ĝin, interalie interlingvistoj, esperantologoj, historiistoj, geografoj kaj politologoj. La unua tago de la konferenco estis dediĉita ĉefe al planlingvoj kaj lingvoplanado ĝenerale. Prelegoj dum la dua tago koncentriĝis pri Esperanto kiel kultura fenomeno. Ĉar la listo de la temoj (kune kun la resumoj) estis publikigita en la retejo de la viena biblioteko, mi decidis fokusiĝi nur pri tiuj el la prezentitaj tezoj, kiujn mi trovis plej inspiraj kaj gravaj por mi kiel Esperantisto. La konferencon malfermis interesa prezento de Ottar Grepstad, la direktoro de la Norvega Centro de Lingvoj kaj Literaturo. Li prelegis pri lingvaj muzeoj de la mondo. Analizante statistikon evidentiĝis, ke inter 79 tiaj institucioj 5 estas dediĉitaj al Esperanto. Grepstad pridiskutis ankaŭ la rolon, kiun lingvomuzeoj plenumas en la socio. Laŭ li ili ne povas teni politikan neŭtralecon, ĉar ilia tasko estas trakti ne nur pure lingvistikajn aferojn, sed ankaŭ sociajn, kulturajn kaj politikajn. En ĉi tiu kunteksto Grepstad substrekis la signifon de Esperanto kaj ĝian rolon kiel portanton de etikaj valoroj kaj de internacia kulturo. Dum la simpozio abundis temoj lingvistikaj. Mian interesiĝon vekis precipe prelegoj pri interligvistiko kiel scienca disciplino, kaj pri la loko de Esperanto inter aliaj planlingvoj. Sabine Fiedler proponis pridiskuti tiajn projektojn en kunteksto de la celoj, kiujn starigis antaŭ si iliaj kreintoj. La du ĉefaj kategorioj, kiujn ŝi distingis estas helplingvoj (kiel Esperanto aŭ Ido) kaj tiel nomataj fikciaj lingvoj, kreitaj por la bezonoj de fantaziaj aŭ sciencfikciaj libroj aŭ filmoj. Pri la nuna populareco de la lastaj prelegis Federico Gobbo. Li rimarkigis, ke instruado pri „holivudaj lingvoj” tre bone taŭgas por veki interesiĝon pri interlingvistiko kiel scienca disciplino, kaj sekve pri Esperanto. Dum la unua tago tre impresis min ankaŭ klera prelego de historiisto Michael Gordin traktanta la figuron de Max Talmey. Ĉi tiu juddevena okulisto kaj amiko de Albert Einstein, en la intermilita periodo estis obsedita de la ebleco krei la plej bonan kaj science bazitan artefaritan lingvon. Li forte kredis, ke nur vere perfekta projekto havas ŝancon gajni favoron de la publiko, kaj ke la procezo de la lingvoperfektigado nepre devas esti senĉesa. Talmey ankaŭ opiniis, ke uzado de artefaritaj lingvoj devus limigi sin nur al praktikaj formoj de komunikado en scienco aŭ komerco. Ĉi tiujn principojn li aplikis al sia projekto nomita Gloro. La planlingvo de Talmey ne sukcesis kaj ne povus sukcesi. La kialojn klarigis sociologo Roberto Garvia. Laŭ li la planlingva projekto povas transformiĝi en vere vivantan lingvon nur kiam ekestos ĉirkaŭ ĝi socia bazo kaj kulturo. La aŭtoroj de Volapuko, Ido aŭ Gloro faris do tre elementajn erarojn, provante aŭtokrate direkti procezon de lingva evoluo kaj senĉese reformadi siajn projektojn. Ĉi tiujn erarojn ne faris Zamenhof, kio ebligis al Esperanto venki en „la batalo de internaciaj lingvoj” jam en la intermilita periodo. Multaj prezentoĵoj traktis la historion de Esperanto. Ili estis dediĉitaj, inter alie, al fruaj tradukoj de la Unua Libro, al la rolo de Esperanto en la internacia pacmovado aŭ al la svisa lingvopolitiko en la frua 20-a jarcento. Inter la prelegoj pri la Esperanta kulturo forte impresis la publikon prezentaĵo de Humphrey Tonkin pri la Budapesta Skolo. En sia prelego li traktis la ekeston de la revuo „Literatura Mondo” kaj la verkaron de Julio Baghy, Kalman Kalocsay kaj Tilvadir Soros. Tonkin esprimis la opinion, ke ĝuste ilin oni devas rekoni kiel la aŭtorojn de la unuaj arte altkvalitaj E-poemoj kaj romanoj. Pri literaturo prelegis ankaŭ franca historiisto Pascal Dubourg-Glatigny. Analizante verkojn pri milito li starigis hipotezon pri ekzisto de specife esperantista pensmaniero kaj mondkoncepto. Tamen Dubourg-Glatigny nur antaŭnelonge komencis sian esplorprojekton, kaj pli detalajn rezultojn necesas ankoraŭ atendi. Malgraŭ tio la temo estas sendube tre interesa, ankaŭ por neesperantistoj. La simpozion fermis prezentaĵo de Seán Ó Riain pri antaŭjuĝoj kontraŭ Esperanto en eŭropuniaj institucioj. Kvankam lia prelego ne estis strikte scienca, ĝi bone montris al la publiko problemojn de lingvopolitiko el perspektivo de diplomato. Ó Riain citis multajn mitojn pri Lingvo Internacia, kiujn daŭre kredas eŭropaj politikistoj (ekzemple: „ĉiuj scias, ke ne ekzistas ajnaj libroj en Esperanto). Laŭ li lingvopolitiko fariĝis en bruselaj institucioj tabuo, kaj ĉiuj provoj komenci malfermajn diskutojn pri la temo estas tuje blokataj. Li ankaŭ rimarkigis, ke la multlingvismo en Eŭropa Unio funkcias nur surpapere, kaj praktike gravas nur la angla. Aliajn lingvojn oni malfavoras, kaj tio rilatas eĉ al tiaj laborlingvoj kiel la franca kaj la germana. Seán Ó Riain esprimis la esperon, ke akcepto de neetna komunikilo, kiel Esperanto, povus helpi integri eŭropajn landojn kaj krei inter iliaj civitanoj senton de komuna sorto. Kiel ekzemplon de tiudirekta agado li proponis al la publiko kune kantplenumi „Odon al ĝojo” kun Esperanta teksto de Umberto Broccatelli. Finante indas mencii absolute perfektan organizon de la simpozio fare de Bernhard Tuider kaj la viena biblioteka teamo. La elekto de la temoj donis al la aŭskultantaro, precipe la neesperantista, tre vastan trarigardon de problemoj ligitaj kun lingvoplanado kaj E-historio. Kiel aparte gravajn mi rekonas prelegojn pri kulturaj temoj, ĉar ĝuste ili plej bone helpas dispeli negativajn mitojn kaj stereotipojn pri la Lingvo Internacia. Indas ankaŭ mencii, ke kvankam la angla estis la oficiala lingvo de la konferenco, dum la malantaŭkulisaj diskutoj ofte kunregis Esperanto. Ankaŭ ĉi tiun socian videblecon de la Zamenhofa lingvo oni devas rekoni kiel unu el gravaj atingoj de la viena konferenco.

El la elsendo 08.11.2019. Legas  Maciek – 7’33”


---

# Orlando Raola pri faka kaj populariga scienca verkado en Esperanto

**Published:** 2019-11-12

**URL:** https://pola-retradio.org/2019/11/orlando-raola-pri-faka-kaj-populariga-scienca-verkado-en-esperanto/

**Categories:** Antaŭ la mikrofono

**Audio:** /wp-content/uploads/2019/11/bp-kun-Orlando-Raola_Lahtia-UK_1210.mp3, /wp-content/uploads/2019/11/bp-kun-Orlando-Raola_Lahtia-UK_1210.mp3?_=14

Fine de novembro en la CO de UEA en Roterdamo okazos laŭvica Malferma Tago. En ĝia programo – pri kiu ni mencias aparte – i.a. prelegos Orlando Raola . Lia temo „”Ĉu ni parolis science? Ekskurso tra sep jardekoj de faka kaj populariga scienca verkado en Esperanto”. I.a. pri liaj sciencaj interesiĝoj kaj laboro rilate la E-komunumon ni interparolis kun la nova estrarano de UEA en la lastaj momentoj de la Lahtia UK. El la elsendo 12.11.2019 – 12’10”


---

# E_elsendo el la 12.11.2019

**Published:** 2019-11-12

**URL:** https://pola-retradio.org/2019/11/e_elsendo-el-la-12-11-2019/

**Categories:** Elsendoj

**Audio:** /wp-content/uploads/2019/11/RetRadio_12.11.2019_-wt_910.mp3

Podkasto: Ludu en nova fenestro | Elŝutu

La 910-a E_elsendo el la 12.11.2019 ĉe www.pola-retradio.org

Fine de novembro en la CO de UEA en Roterdamo okazos laŭvica Malferma Tago. En ĝia programo – pri kiu ni mencias aparte – i.a. prelegos Orlando Raola. Lia temo „”Ĉu ni parolis science? Ekskurso tra sep jardekoj de faka kaj populariga scienca verkado en Esperanto”. I.a. pri liaj sciencaj interesiĝoj kaj laboro rilate la E-komunumon ni interparolis kun la nova estrarano de UEA en la lastaj momentoj de la Lahtia UK. En la komencaj aktualaĵoj ni informas pri la pola merkato de dolĉaĵoj kaj plezurmordaĵetoj, pri laŭvica eldono de glacivino el la Jagelona Universitato kaj pri la tradicio de la poznanaj Sankt-Martenaj kornokukoj. La scienca temo estas dediĉita al la hazarde kreita de sciencistoj plej nigra el la konataj materialoj. Muzike akompanas nin Inicialoj dc per fragmento de la kanzono „La kontraŭsenco” el la KD „Urbano” eldonita de Vinilkosmo. La interreta foto prezentas vingrapolojn el kiuj estas produktata glacivino. Ankaŭ hodiaŭ ni disponigas paralele legeblajn kaj aŭdeblajn tekstojn el nia elsendo en unuopaj rubrikoj de nia paĝo, hodiaŭ t.e. estas „novaĵoj” kaj „sciencaj informoj”. Uzu ilin mem kaj rekomendu ilin al viaj E-konatoj, kiel efikan manieron altigi la aŭdokomprenon kaj parolkapablon. Eksterelsende en la rubriko „Antaŭ la mikrofono” aŭdiĝas interparolo kun Orlando Raola. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# Interparolo kun Robert Kamiński

**Published:** 2019-11-15

**URL:** https://pola-retradio.org/2019/11/interparolo-kun-robert-kaminski/

**Categories:** Antaŭ la mikrofono

**Audio:** /wp-content/uploads/2019/11/bp_kun-PEA-prezidanto-Robert-Kaminski_0734.mp3, /wp-content/uploads/2019/11/bp_kun-PEA-prezidanto-Robert-Kaminski_0734.mp3?_=15

Nia hodiaŭa antaŭmikrofona gasto estas la nova prezidanto de la Pola E-Asocio, Robert Kamiński kun kiu pri la pola E-movado kaj ankaŭ UEA ni interparolis dum la lasta ARKONES en Poznano. El la elsendo 15.11.2019 – 12’10”


---

# E_elsendo el la 15.11.2019

**Published:** 2019-11-15

**URL:** https://pola-retradio.org/2019/11/e_elsendo-el-la-15-11-2019/

**Categories:** Elsendoj

**Audio:** /wp-content/uploads/2019/11/RetRadio_15.11.2019_pt_911.mp3

Podkasto: Ludu en nova fenestro | Elŝutu

La 911-a E_elsendo el la 15.11.2019 ĉe www.pola-retradio.org

En la riĉa kulturkroniko komence de la elsendo ni informas pri laŭvica turneo de la pola kant- kaj dancensemblo „Śląsk” tra Japanio; pri interesa malkovro dum la restaŭristaj laboroj en Gdansko; pri multaj eksponaĵoj el la itala Pompejo, la unuan fojon rigardeblaj en Pollando. Nia hodiaŭa antaŭmikrofona gasto estas la prezidanto de la Pola E-Asocio, Robe rt Kamiński kun kiu pri la pola E-movado kaj ankaŭ UEA ni interparolis dum la lasta ARKONES en Poznano. Dank’ al kontribuo de nia japana aŭskultanto Yasuo Tabuchi ni prezentas lian mallongan raporton pri la Korea E-Asocio. Laste ni informas pri la serĉado de sponsoroj por la E-versio de „Unesko-kuriero”. Muzike akompanas nin Amira, korea kantistino kun kiu ni renkontiĝis dum la lasta UK. En ŝia plenumo ni aŭdas la kanton „Ni kunkantu”. La akompana interreta foto ligiĝas kun la turneanta tra Japanio ensemblo „Śląsk”. Ankaŭ hodiaŭ eksterelsende ni disponigas paralele legeblajn kaj aŭdeblajn tekstojn el la hodiaŭa elsendo en unuopaj rubrikoj de nia paĝo t.e. estas „kulturkronikaj informoj”. Uzu tiun nian servon mem kaj rekomendu al viaj E-konatoj, kiel efikan manieron altigi la aŭdokomprenon kaj parolkapablon. Krome en la rubriko „Antaŭ la mikrofono” aŭdiĝas eksterelsende interparolo kun nia antaŭmikrofona gasto.La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# La ensemblo de kanto kaj danco Śląsk en Japanio

**Published:** 2019-11-15

**URL:** https://pola-retradio.org/2019/11/la-ensemblo-de-kanto-kaj-danco-slask-en-japanio/

**Categories:** Kulturkroniko

**Audio:** /wp-content/uploads/2019/11/kk_mj_La-ensemblo-Slask-turneas-tra-Japanio_052.mp3, /wp-content/uploads/2019/11/kk_mj_La-ensemblo-Slask-turneas-tra-Japanio_052.mp3?_=16

Artistoj de la ensemblo de Kanto kaj Danco „Śląśk” dum pli ol unu monato – ekde la mezo de oktobro – koncertas en Japanio. En tiu ĉi periodo ili donos entute 30 koncertojn vizitante 18 urbojn. La turneo finiĝos la 20-an de novembro en Tokio, kie ili prezentos du koncertojn. La ensemblo „Śląsk” vizitis Japanion jam kelkfoje – en 2002, 2004, 2015 kaj 2016. En la nuna ampleksa konsisito ĝi vizitas Japanion post 15 jaroj tiel omaĝante la 100-jariĝon de la diplomatiaj rilatoj starigitaj inter Pollando kaj Japanio. La ensemblo estas tre varme bonvenigata de la japana publiko. Entuziasmon elvokas kantoj en la japana lingvo,  kiel la pola „Knabineto arbareton’” kaj la japana „Jidai”.

El la elsendo 15.11.2019. Legas  Maciek – 01’52”


---

# La sensacia malkovro en la Gdanska Urbodomo

**Published:** 2019-11-15

**URL:** https://pola-retradio.org/2019/11/la-sensacia-malkovro-en-la-gdanska-urbodomo/

**Categories:** Kulturkroniko

**Audio:** /wp-content/uploads/2019/11/kk_gk_Interesa-malkovro-dum-restauristaj-laboroj-en-Gdansko_0128.mp3, /wp-content/uploads/2019/11/kk_gk_Interesa-malkovro-dum-restauristaj-laboroj-en-Gdansko_0128.mp3?_=17

Dum la konservistaj laboroj de dekoracia krado en la vestilo de la urbodomo en Gdansko sub la tavoloj de nigra farbo estis malkovrita originala plurkolora polikromiaĵo el 1683. La forigo de la farbo helpe de lasero daŭris duonan jaron. La ornama krado estas unu el malmultaj elementoj de iam pompa vestiblo, kiujn konsumis incendio dum bataloj por Gdansko en 1945. La originala polikromiaĵo, kiun fine de la 17-a jarcento oni dekoraciis per fajna krado distingiĝas per pentrista majstreco. Dank’ al ĝi la plataj figuroj de kimero kaj cervo aŭ floroj kaj folioj ricevis la iluzion de la tria dimensio. Ĝi egalrangas al similaj ĉi-specaj oramaĵoj en la suda Germanio kaj Aŭstrio.  Sur la krado mem ĉeokaze estis malkovrita la forĝista monogramo IS aŭ SI kaj ĉe ĝia pinto la blazono de Gdansko kaj la dato 1683, kiu signifas la jaron,  en kiu estis finfarita la ornama elemento.

El la elsendo 15.11.2019. Legas  Gabi – 01’28”


---

# Arkeologiaj objektoj el Pompejo en Krakovo

**Published:** 2019-11-15

**URL:** https://pola-retradio.org/2019/11/arkeologiaj-objektoj-el-pompejo-en-krakovo/

**Categories:** Kulturkroniko

**Audio:** /wp-content/uploads/2019/11/kk_tm_Historiaj-elfosajoj-el-Pompejo-la-unuan-fojon-en-Pollando_0123.mp3, /wp-content/uploads/2019/11/kk_tm_Historiaj-elfosajoj-el-Pompejo-la-unuan-fojon-en-Pollando_0123.mp3?_=18

Ĝis la 8-a de marto 2020 en la krakova Arkeologia Muzeo eblas rigardi pli ol 100 historiajn objektojn el la antikva Pompejo, detruita pro la erupcio de Vezuvio antaŭ preskaŭ du mil jaroj. Ekde 1997 ĝi troviĝas sur  la listo de la monda heredaĵo de Unesko. En la krakova ekspozicio „Pompejo. Vivo kaj morto ombre de Vezuvio” troviĝas objektoj diversdimensiaj. Inter ili estas tiaj eksponaĵoj kiel etaj laborinstrumentoj, sed ankaŭ  granddimensiaj marmoraj skulptaĵoj,  freskoj, fragmentoj de marmora pavimo, objektoj el arĝento, fero, bronzo kaj vitro. En la ekspozicio troviĝas ankaŭ gipsaj formoj de homaj korpoj kaj korpo de hundo. La ekspozicio „Pompejo. Vivo kaj morto ombre de Vezuvio” rekreas la realon de la antikva urbo momenton antaŭ la katastrofo. Helpe de la eksponaĵoj,  en originala scenaro estis rekreita la ĉiutaga vivo de la loĝantoj de Pompejo, ilia politika vivo, bankulturo, kuirarto kaj medicino de la tiamaj loĝantoj, ankaŭ la mondo de gladiatoroj. Estas rekreitaj privataj ĉedomaj ĝardenoj kaj internoj de publikaj domoj. Ĉiuj objektoj estas prezentataj en Pollando la unuan fojon.

El la elsendo 15.11.2019. Legas  Tomek – 01’23”


---

# E_elsendo el la 19.11.2019

**Published:** 2019-11-19

**URL:** https://pola-retradio.org/2019/11/e_elsendo-el-la-19-11-2019/

**Categories:** Elsendoj

**Audio:** /wp-content/uploads/2019/11/RetRadio_19.11.2019_mardo_912.mp3

Podkasto: Ludu en nova fenestro | Elŝutu

La 912-a E_elsendo el la 19.11.2019 ĉe www.pola-retradio.org

Hodiaŭ en la literatura segmento de nia elsendo ni prezentas la 87-an fragmenton de la romano „Quo Vadis” de Henryk Sienkiewicz en la E-traduko de Lidia Zamenhof. La komencaj aktualaĵoj rilatas al interkonsento inter la Unio kaj Ĉinio pri la reciproka protektado de elektitaj produktoj kun geografiaj nomoj. Ni informas pri la plej nova raporto koncerne la staton de nelegalaj enmigrantoj en Eŭropo. Nia sciencbultena estas dediĉita al kanada ideo „dungi” abelojn por la celoj de plantprotektado. Muzike akompanas nin ASORTI per sia kanzono „Verda Hejmo Esperanto” el la samtitola KD. La interreta foto prezentas abelojn ĉe abeluja elirejo reference al nia sciencbultena temo. Tradicie ni disponigas paralele legeblajn kaj aŭdeblajn tekstojn el nia elsendo en unuopaj rubrikoj de nia paĝo, hodiaŭ t.e. estas „novaĵoj” kaj „sciencaj informoj”. Uzu ilin mem kaj rekomendu ilin al viaj E-konatoj, kiel efikan manieron altigi la aŭdokomprenon kaj parolkapablon. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# Koninda Pollando: Kłodawa [kŭodava]

**Published:** 2019-11-22

**URL:** https://pola-retradio.org/2019/11/koninda-pollando-klodawa-kuodava/

**Categories:** Felietonoj

**Audio:** /wp-content/uploads/2019/11/bp_Koninda-Pollando_-Klodawa_0744.mp3, /wp-content/uploads/2019/11/bp_Koninda-Pollando_-Klodawa_0744.mp3?_=19

Denove post kelka paŭzo ni invitas vin gesinjoroj viziti laŭvican konindan lokon en Pollando. Ĉi-foje temas pri la loko Kłodawa situanta pli-malpli meze de la vojo inter Varsovio kaj Poznano en la regiono Kujavio. Kelkfoje ĉi-jare ĝi troviĝis ĉe la itinero de miaj trajnaj veturoj, sed ĝia nomo ĝenerale estas konata. Nome troviĝas en ĝi la plej granda, la plej profunde situanta kaj…. la plej nova minejo de la ŝtona salo en nia lando, kie nun daŭras laboroj pri organizo de salbazita kuracejo, sed krome daŭra senĉese modernigaj laboroj kaj la salekspluatado okazas sur la nivelo 600 kaj 750 metrojn sub la ternivelo. La establo de Kłodawa radikas en la 11-a jarcento, kiam ĝi kreiĝis kiel ĉepreĝeja setlejo. Tamen la unuaj setlospuroj en la regiono estas multe malpli novaj kaj devenas de antaŭ 4 mil jaroj, en Kłodawa mem de antaŭ du kaj duona mil jaroj. Ĝia nomo deriviĝas de la nomo signifanta  faligitan arbotrunkon, kiu en la pola lingvo sonas „kłoda” [kŭoda]. Ĝis nun ĝi funkcias en negativa frazeolgiaĵo signifanta malebligon de realigo de ies intencoj. Tamen koncerne la urbonomon ĝi signifis ne sole faligitan arbotrunkon, sed la vivejon de arbaraj bestoj protektitan de falintaj arbotrunkoj kaj gardatan de reĝaj oficistoj. Antaŭ jarcentoj, en la tempo kiam tiu tereno estis dense surkreskita de arabaroj la polaj regantoj ofte estis venantaj tien por ĉasi. Ili ekde la komenco ĉirkaŭprenis la lokon  per sia protekto. Jam en 1085 princo Władyslaw Herman ordonis konstruigi en Kłodawa preĝejon kiel oferdonon pro la naskiĝo de sia filo Boleslao. Temas pri la posta pola reĝo Bolesław Krzywousty [boleŭaf kŝivousti].  La reĝo, kiu aparte ŝatis la regionon de Kłodawa estis Vladislavo Jagelo, kiu atribuis al ĝi la urborajtojn. La urboevoluon favoris Kazimiro Jagelonido, kiu libergis la urbon de ĉiaj doganoj kaj foirpagoj. Apartan brilon Kłodawa ĝuis dum la regado de Sigismundo la Maljuna, la aliaj reĝoj kiuj zorgis pri la urboevoluo estis Stefan Batory kaj Sigismundo la 3-a Vasa. La lastajn privilegiojn Kłodawa ricevis de Stanisław August Poniatowski. La periodo de la plej pompa disfloro de Kłodawa datiĝas al la 16-a jarcento. Favoris tion ankaŭ la fakto, ke tra la urbo kondukis du gravaj komercaj itineroj el Prusio al Litovio kaj Rusio,  el la loko Łęczyca al la nordsituantaj urboj Toruno kaj Gdansko. Sian signifon Kłodawa perdis sekve de la 17-jarcentaj svedaj invadoj, la tiel nomata „sveda inundo”, kiam oni elmurdis signifan parton de ĝiaj loĝantoj. Pliaj svedaj invadoj kaj epidemioj kaŭzis, ke Kłodawa neniam reakiris brilon de antaŭ la dispartiga periodo en la 18-a jarcento. Ĝiaj pliaj sortoj ne estis brilaj. Ekde 1793 ĝi ektroviĝis en la prusa aneksoparto, nur por 8 jaroj en 1807 ĝi eniris la sendependan Varsovian Princolandon, sed jam ekde 1815 ĝi ektroviĝas en la rusa aneksoparto. Tiam ĝi perdis (en 1870) la urborajtojn, reakirinte ilin  nur en la komenco de la reagajnita suvereneco de Pollando en 1925. Jam antaŭmilite oni malkovris ĉi tie riĉajn saltavolojn, sed ilia ekspluatado komenciĝis nur en 1956. La blanka kaj rozkolora salo de Kłodawa famas pro sia altgrada pureco. Ĝi distingiĝas kiel riĉa fonto de mikroelementoj, necesaj por regulkonforma, sana funkciado de la homa organismo. Temas pri magnezio, mangano, fero, zinko, kupro, kalcio, kalio, seleno, jodo kaj aliaj elementoj. Parto de la minejo estas vizitebla. Onidire ĝia turisma itinero en la profundo de 600 metroj sub la tero troviĝas plej profunde laŭ la monda skalo. La vizitantoj  konatiĝas kun  la historio de la saltavoloj kaj  diversaj aplikoj de ekspluatata salo. Krom por konsumaj celoj en ĉiu pola domo ja  ĝi servas en agrikulturo i.a. kiel leksalo por la bestoj, en la kemia industrio, por la dumvintra  vojkonservado.   La lifta enprofundiĝo al la vizitindaj koridoroj kun la rapideco de 6 metroj je sekundo lasas neforgeeblajn travivaĵojn. Tiu malsuprenveturo nur inaŭguras vizitpromenon tra la ekspluatataj koridoroj ĝis la kapelo de la sankta Kinga, la patronino de la salministoj. En la vizitprogramo eblas rigardi la uzatajn maŝinojn kaj konatiĝi kun aliaj apartaĵoj de la salminado. En 2007 estis en ĝia profundo starigita Guiness-rekordo pro la okazinta ĉi tie koncerto de Kalisz-Filharmoio sub la direkto de Adam Klocek. La saltavoloj de Kłodawa kreiĝis sekve de la movoj de la termantelo, kiuj elpuŝis ĝin el la terprofundo. Nun ili okupas la surfacon longan je 26 kilometroj kaj vastan je du kilometroj. La salo de Kłodawa kiel menciite havas blankan aŭ rozan koloron. Ĉi-lasta estas ĉirkaŭprenita per protekto kontraŭ eventuala sengradiga rolo de la homa aktivado. Temas pri la unusola loko en Eŭropo, en kiu aperas rozkolora salo logante tien kaj studentojn kaj sciencistojn. Ĝi troviĝas en la plej junaj tavoloj, kreiĝintaj antaŭ 240 milionoj da jaroj el la forvaporiĝintaj maroj kaj oceanoj. Ĝi estas sesoble pli kosta ol la salo blanka. La rozkoloraj salbuloj servas i.a. kiel jonigaj lampetoj kaj kandelingoj.

El la elsendo 22.11.2019. Legas Barbara – 7’44”


---

# E_elsendo el la 22.11.2019

**Published:** 2019-11-22

**URL:** https://pola-retradio.org/2019/11/e_elsendo-el-la-22-11-2019/

**Categories:** Elsendoj

**Audio:** /wp-content/uploads/2019/11/RetRadio_22.11.2019_vendredo_913.mp3

Podkasto: Ludu en nova fenestro | Elŝutu

La 913-a E_elsendo el la 22.11.2019 ĉe www.pola-retradio.org

En nia felietono el la ciklo „Koninda Pollando” ni invitas al la situanta okcidente de Varsovio Kłodawa. Troviĝas en ĝi la plej granda salminejo en Pollando – la unusola en Eŭropo kun la rozkoloraj saltavoloj. En la komenca kulturonika informo ni prezentas la plej grandan el la ekspozicioj en la varsovia Reĝa Kastelo, kadre de la Jaro de la polaj Vasa-dinastiaj regantoj. Krome ni informas pri kolektistaj pasioj de Stanisław Kostka Potocki, kun kiuj eblas konatiĝi en la varsovia Muzeo de  Wilanów. En la E-komunuma segmento ni sciigas pri la 11-a Pernambuka E-simpozio antaŭ kelkaj tagoj okazinta en Brazilo. Fine ni renkontiĝas en leterkesta programero. Muzike akompanas nin Ĵomart kaj Nataŝa per sia kanzono „Min vokas iamo”. La programinforma interreta foto prezentas iun el la internoj de la salminejo en Kłodawa. Tradicie ni disponigas eksterelsende paralele legeblajn kaj aŭdeblajn tekstojn el la hodiaŭa elsendo en unuopaj rubrikoj de nia paĝo, hodiaŭ t.e. estas „kulturkronikaj informoj” kaj „felietono”. Senhezite uzu tiun ĉi servon mem kaj rekomendu al viaj E-konatoj, kiel efikan manieron altigi la aŭdokomprenon kaj parolkapablon. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# Kolektistaj pasioj de Stanisław Kostka Potocki

**Published:** 2019-11-22

**URL:** https://pola-retradio.org/2019/11/kolektistaj-pasioj-de-stanislaw-kostka-potocki/

**Categories:** Kulturkroniko

**Audio:** /wp-content/uploads/2019/11/kk_mj_Kolektistaj-pasioj-de-S.K.-Potocki-en-la-Muzeo-de-Wilanow_0123.mp3, /wp-content/uploads/2019/11/kk_mj_Kolektistaj-pasioj-de-S.K.-Potocki-en-la-Muzeo-de-Wilanow_0123.mp3?_=20

Nunjare en Muzeo de la Palaco de reĝo Johano la 3-a Sobieski en Wilanów (Varsovio) estis inaŭgurita nova ekspozicio dediĉita al kolektistaj pasioj de Stanisław Kosta Potocki kaj liaj posteuloj. En ĝi estas prezentataj objektoj el la palaca malproksimorienta kolekto ĝis nun ne prezentataj publike. Temas pri metiartaĵoj el ceramiko, vitro, eburo kaj lako faritaj laŭ miksitaj teknikoj. En oktobro estis imaŭgurita ĝia nova parto prezentanta unikan tablon en la stilo nanban produktitan en japanaj metiejoj en la 17-a jarcento. Ornamita per lako, perlamoto, oro kaj arĝento ĝi estas la plej valora eksponaĵo ĉe la Ĉinaj Ĉambroj de la palaco. La laborojn pri ĝia restaŭro gvidis la pola-japana konservista kolektivo. La tablo estas prezentata en speciala vitroŝranko kun stabilaj aerkondiĉoj kaj lumo, sed ĝiajn detalojn eblas rigardi aldone en grandigita skalo dank’ al moderna multmedia podio. La ekspozicio estos kompletigata per laŭvicaj eksponaĵoj nun ankoraŭ restaŭrataj. La aranĝo de la nova ekspozicio referencas al la ĉina apartamento ĉe la unua etaĝo de Wilanów-placo el la komenco de la 19-a jarcento kreita de Stanisław Kostka Potocki.

El la elsendo 22.11.2019. Legas  Maciek – 01’23”


---

# La mondo de la polaj Vasa-dinastiaj Regantoj

**Published:** 2019-11-22

**URL:** https://pola-retradio.org/2019/11/la-mondo-de-la-polaj-vasa-dinastiaj-regantoj/

**Categories:** Kulturkroniko

**Audio:** /wp-content/uploads/2019/11/kk_tm_Impona-ekspozicio-pri-la-polaj-Vasa-dinastiaj-regantoj_0152.mp3, /wp-content/uploads/2019/11/kk_tm_Impona-ekspozicio-pri-la-polaj-Vasa-dinastiaj-regantoj_0152.mp3?_=21

Ĝis la 14-a de oktobro 2020 en la varsovia Reĝa Kastelo daŭros la ekspozicio „La mondo de la polaj Vasa-dinastiaj Regantoj”. Temas pri la plej granda, la kvina laŭvice ekspozicio de Vasa Jaro, okaze de la 400-a datreveno de la finkonstruo de la Reĝa Kastelo en Varsovio, iniciatita de Sigismundo la 3-a Vasa. Ĝuste ĉi tiu reĝo decidis pri la transloko de la pola ĉefurbo el Krakovo al Varsovio.  La nova reĝa rezidejo fariĝis por laŭvicaj jarcentoj la centra loko de la politika, kultura kaj koretega vivo de la Respubliko. La pasanta jubileo estas la okazo por aparta omaĝo al la dinastio kaj ĝia epoko, kion reflektas la skalo de la ekspozicio. Ĝi okupas 12 salonegojn, prezentante preskaŭ 300 eksponaĵojn pruntitajn el 77 muzeoj, rafinita scenografio kaj filmo kun bita rekonstruo de Vasa-epoka Kastelo. La portreta galerio de la ĉefaj herooj estas la okazo enpensiĝi pri la fenomeno de tiu mallongdaŭra dinastio, apenaŭ trigeneracia. La eksponaĵojn formas renomaj artverkoj, dokumentoj kaj presaĵoj. Oni sukcesis almenaŭ porokaze kunmeti la erigitan dum jarcentoj artan kolekton de la dinastio. Tiucele la organizantoj kunlaboris kun la Reĝa Kastelo en la krakova Wawel kaj multaj aliaj landaj kaj eksterlandaj muzeoj i.a. en Stokholmo, Vieno, Munkeno, Romo, Parizo, ankaŭ kun privataj kolektantoj. „La mondo de la polaj Vasa-dinastiaj Regantoj” reliefigas la bunton de la Vasa regoperiodo, estante ankaŭ la okazo revizii la ĝisnunajn pritaksojn de ĉi tiu dinastio.

El la elsendo 22.11.2019. Legas  Tomek – 01’52”


---

# Pri kio okupiĝas nia cerbo dum la dormo

**Published:** 2019-11-26

**URL:** https://pola-retradio.org/2019/11/pri-kio-okupigas-nia-cerbo-dum-la-dormo/

**Categories:** Sciencaj informoj

**Audio:** /wp-content/uploads/2019/11/sc_tm_Pri-kio-okupigas-nia-cerbo-dum-la-dormofazo-NREM_0224.mp3, /wp-content/uploads/2019/11/sc_tm_Pri-kio-okupigas-nia-cerbo-dum-la-dormofazo-NREM_0224.mp3?_=1

La fenomenoj okazantaj en la homa organismo, unuavice en la cerbo dum la dormo estas objekto de multaj sciencistaj esploroj. Esploristoj el la universitato de Bostono koncentriĝis pri reorganizo de la cerbofunkciado en la dormofazo NREM, do en la fazo de profunda dormo. I.a. en ĝi la ritmo de la metabolo malaltiĝas, malkreskas sangopremo, malrapidiĝas spirado kaj  korritmo – la korpo ripozas. Sed estas procezoj, kiuj en tiu dormofazo okazas pli rapide. Kiam neŭronoj trankviliĝas post kelkaj sekundoj la sango elfluas el ĝi  kaj en ĝian lokon enfluas cerbospina fluidaĵo, kiu prilavas ĝin per ritmaj pulsantaj ondoj. La bostonaj sciencistoj asertas, ke malrapidaj ondoj en la fazo de kreiĝado de la neŭronaj konektoj kontribuas al konsolidiĝo de memorspuroj kaj la cerbospina likvaĵo forigas el la cerbo toksajn proteinojn kreiĝantajn dum la metabolo. Ĝis nun ne estis tamen sciate ĉu tiuj du procezoj estas inter si ligitaj. Dum la lastaj ekzamenoj, en kiuj partoprenis 13 personoj  en la aĝo de 23 ĝis 33 jaroj estis elmontrite, ke plej versajne tiel okazas. Laura Lewis esprimis la esperon, ke iun tagon dank’ al esploroj de ŝia kolektivo eblos ankaŭ pli bone kompreni dormoperturbojn ligitajn kun aŭtismo aŭ Alzheimer-malsano. La kompara analizo de la cerboondoj kun modeloj pri korlabora ciklo kaj de la cerbospina likvaĵo povas ankaŭ iom prilumi procezojn dum la homa maljuniĝado. Dum ĝi la cerboj generas malpli da malrapidaj ondoj. Tio povas influi la sangotrafluon tra la cerbo kaj malkreskon de la cerbospina likvaĵo dum la dormo. En la sekvo okazas amasiĝo de toksaj proteinoj kaj memorkadukiĝo. Pli frue sciencistoj analizis tiujn procezojn aparte dum nun ŝajnas, ke ili estas proksime ligitaj. En pliaj esploroj ili koncentriĝos pri altaĝaj plenkreskuloj kaj pri tio, kiel la cerboondoj, la sangotrafluo kaj la cerbospina likvaĵo estas tiom ideale kunordigitaj.

El la elsendo 26.11.2019. Legas Tomek – 2’24”


---

# E_elsendo el la 26.11.2019

**Published:** 2019-11-26

**URL:** https://pola-retradio.org/2019/11/e_elsendo-el-la-26-11-2019/

**Categories:** Elsendoj

**Audio:** /wp-content/uploads/2019/11/RetRadio_26.11.219_mardo_914_mardo.mp3

Podkasto: Ludu en nova fenestro | Elŝutu

La 914-a E_elsendo el la 26.11.2019 ĉe www.pola-retradio.org

En nia marda programo antaŭ la mikrofono ni gastigas Anna Loewenstein, renkontitan dum la Lahtia UK. La temo de nia interparolo estas la iniciatita de ŝi retejo enmovadiganta novajn lingvoadeptojn funkcianta ĉe la adreso: uea.facila.org . La komencaj aktualaĵoj rilatas al la variigo de la gasliveroj al Pollando kaj rezigno pri ekonomie malavantaĝa monopola kontrakto pri gasliverado el Rusio; al la opinioj de poloj pri la temo kiel oni malŝparas sian tempon kaj kiel saĝe ĝin uzi; al la nunjara eldono de la konkurso Arbo de la Jaro. La sciencbultena temo traktas novajn esplorojn pri tio, pri kio okupiĝas nia cerbo dum la dormo. Muzike akompanas nin ĴeLe per la fragmento de sia kanzono „Duonkore feliĉas ni” el la KD „Sentokaoso”. La akompana al la programinformo foto prezentas polan arbon 2019 (igra sambuko) kresantan en la sudokcidenta pola urbo Rzeszów. Ankaŭ hodiaŭ ni disponigas paralele legeblajn kaj aŭdeblajn tekstojn el nia elsendo en unuopaj rubrikoj de nia paĝo, hodiaŭ t.e. estas „novaĵoj” kaj „sciencaj informoj”. Ili faciligas efike altigi la aŭdokomprenon kaj parolkapablon, uzu do mem kaj rekomendu al aliaj. Ni ĝojas, ke tiun nian servon imitas nun ankaŭ uea.facila . Eksterelsende aŭdiĝas ankaŭ interparolo kun nia antaŭmikrofona gasto en la rubriko „Antaŭ la mikrofono”. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# Anna Löwenstein pri UEA.facila

**Published:** 2019-11-26

**URL:** https://pola-retradio.org/2019/11/anna-lowenstein-pri-uea-facila/

**Categories:** Antaŭ la mikrofono

**Audio:** /wp-content/uploads/2019/11/bp_kun-Anna-Loewenstein_uea.facila.org_0725.mp3, /wp-content/uploads/2019/11/bp_kun-Anna-Loewenstein_uea.facila.org_0725.mp3?_=2

En nia marda programo (26.11.2019) antaŭ la mikrofono ni gastigas Anna Löwenstein, renkontitan dum la Lahtia UK. La temo de nia interparolo estas la iniciatita de ŝi retejo enmovadiganta novajn lingvoadeptojn funkcianta ĉe la adreso: uea.facila.org El la elsendo 26.11.2019 – 7’25”


---

# E_elsendo el la 29.11.2019

**Published:** 2019-11-29

**URL:** https://pola-retradio.org/2019/11/e_elsendo-el-la-29-11-2019-2/

**Categories:** Elsendoj

**Audio:** /wp-content/uploads/2019/11/RetRadio_29.11.2019_915_vendredo.mp3

Podkasto: Ludu en nova fenestro | Elŝutu

L a 915-a E_elsendo el la 29.11.2019 ĉe www.pola-retradio.org

Nia hodiaŭa programo aŭdiĝas en tago aparta. Antaŭ 5 jaroj, la 29-an de novembro 2014 Esperanto estis enmetita en la Polan Liston de Nemateria Kulturheredaĵo. Al tiu evento ni referencas en la komenco de la elsendo.  En nia felietono ĉi-semajne el la ciklo „Koninda Polo” ni prezentas silueton de la elstara pola fizkisto Marian Smoluchowski, post kies tro frua morto Albert Einstein nekrologis: „Tro frue la sorto tranĉis lian inspiritan agadon de esploristo kaj instruisto (…) Ni alte tenas lian imitmodelon kaj verkon”.  Hodiaŭ nia antaŭmikrofona gasto estas konata sveda E-aktivulo el Malmö, Sten Svenonius. Kiel la prezidanto de la loka E-klubo li dividas kun ni siajn rimarkojn kaj opiniojn pri tio, kiel devus aspekti en nia epoko organzita E-movado. Kelkaj vortoj rilatas ankaŭ al lia E-familio kun tri denaskuloj.  Komence nia kulturkronika informo rilatas  al nova muzea strukturo en la sudokcidenta Pollando baze de lignaj religiaj objektoj. Muzike ni memorigas popularan polan kanzonon pri „Aŭtobusoj plorantaj per pluvo”, kiun kantas Jadwiga Dzięgielewska. La akompananta la programinformon interreta foto prezentas la heroon de nia felietono Marian Smoluchowski. Tradicie ni disponigas eksterelsende paralele legeblajn kaj aŭdeblajn tekstojn el la hodiaŭa elsendo en unuopaj rubrikoj de nia paĝo, hodiaŭ t.e. estas „kulturkronikaj informoj” kaj „felietono”. Senhezite uzu tiun ĉi servon mem kaj rekomendu al viaj E-konatoj, kiel efikan manieron  altigi  la aŭdokomprenon kaj parolkapablon. Eksterelsende vi povas aŭskulti interparolon kun nia antaŭmikrofona gasto en la rubriko „Antaŭ la mikrofono”. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# Muzeo de ligna religia arkitekturo

**Published:** 2019-11-29

**URL:** https://pola-retradio.org/2019/11/muzeo-de-ligna-religia-arkitekturo/

**Categories:** Kulturkroniko

**Audio:** /wp-content/uploads/2019/11/kk_mj_Nova-plurloka-muzea-organismo-pri-ligna-religia-arkitekturo_0130.mp3, /wp-content/uploads/2019/11/kk_mj_Nova-plurloka-muzea-organismo-pri-ligna-religia-arkitekturo_0130.mp3?_=3

21 historiaj lignaj objektoj de la religia arkitekturo en la diocezo de Bielsko Biała – Żywiec (la suda Pollando), el inter kiuj la plej malnovaj estas 16-17-jarcentaj,  formos muzeon nesamlokan. En ili estos organizataj vaste konceptitaj kulturedukaj kaj sciencaj eventoj, kiel ekspozicioj de artverkoj, prelegoj, scienc-esploraj konferencoj, artistaj rendevuoj, muzikkoncertoj, laborrenkontoj. Ili ĉiuj estos adresitaj al tre varia publiko – sciencistoj, studentoj, kulturkreantoj, artistoj, muzikistoj kaj unuavice turistoj, pilgrimantoj kaj regionaj loĝantoj,  dank’ al kio grandiĝos iliaj ŝancoj aktive partopreni la kulturan vivon. Ĉar la diocezo ne disponas pri ekspozicia-eduka centro ĝi utiligos por la planitaj agadoj historiajn lignajn objektojn de la religia kulto, kiuj ne plu plenumas la funkcion de paroĥaj preĝejoj. En kelkaj el ili devas okazi ankoraŭ konservistaj-restaŭristaj laboroj. Dank’ al la virtualaj eblecoj la nesamloka,  specifa turisma-kultura itinero estos vastigita je 14 historiaj lignaj preĝejoj, kiuj daŭre funkcias kiel paroĥaj objektoj. Plej multo devenas el la 17-a jarcento, la plej malnova de S-ta Bartolomeo en la loko Poręba Wielka estas la 16-jarcenta.

El la elsendo 29.11.2019. Legas  Maciek – 01’30”


---

# Interparolo kun Sten Svenonius

**Published:** 2019-11-29

**URL:** https://pola-retradio.org/2019/11/interparolo-kun-sten-svenonius/

**Categories:** Antaŭ la mikrofono

**Audio:** /wp-content/uploads/2019/11/bp_kun-Sten-Svenonius_1149.mp3, /wp-content/uploads/2019/11/bp_kun-Sten-Svenonius_1149.mp3?_=4

Hodiaŭ nia antaŭmikrofona gasto estas konata sveda E-aktivulo el Malmö, Sten Svenonius . Kiel la prezidanto de la loka E-klubo li dividas kun siajn rimarkojn kaj opiniojn pri tio, kiel devus aspekti en nia epoko organzita E-movado. Kelkaj vortoj rilatas ankaŭ al lia E-familio kun tri denaskuloj. El la elsendo 29.11.2019 – 11’49”


---

# Ultrasonoj produktataj de historiaj instrumentoj

**Published:** 2019-12-03

**URL:** https://pola-retradio.org/2019/12/ultrasonoj-produktataj-de-historiaj-instrumentoj/

**Categories:** Sciencaj informoj

**Audio:** /wp-content/uploads/2019/12/sc_tm_Esploroj-pri-ultrasonoj-de-historiaj-instrumentoj_0140-1.mp3, /wp-content/uploads/2019/12/sc_tm_Esploroj-pri-ultrasonoj-de-historiaj-instrumentoj_0140-1.mp3?_=5

Inter la arkeologiaj objektoj malkovrataj sur la tereno de Pollando kaj ekspoziciataj en muzeoj troviĝas ankaŭ tiaj muzikaj instrumentoj, kiel idiofonoj, sonoriloj ks. Ili fariĝis celo de vastplanita esplorprojekto de polaj muzikologoj, kiuj faris multajn sonregistrojn  kaj analizis ilin. Evidentiĝis, ke multaj el tiuj instrumentoj produktas ultrasonojn. Oni konstatis, ke ekzemple ĉispecaj mezepokaj instrumentoj produktis sonojn kun la frekvenco de 18 ĝis 20 kilohercoj kaj eĉ pli alta, kio superas la limon de la homa aŭdokapablo. Ankaŭ malpli novaj instrumentoj, ekzemple el la bronza epoko produktas sonojn kun tre altaj frekvencoj de ĉirkaŭ 7 ĝis 10 kilohercoj. Dum la esploroj estis ekzamenitaj entute kelkcent idiofonoj el diversaj epokoj, en kiuj la sonfonto estas vibranta elemento. La produktado de ultrasonoj de la ekzamenitaj instrumentoj surprizis esploristojn, kiuj samtempe premisas, ke produktado de tiaj kaj ne aliaj sonoj estis intencita de la kreintoj. Laŭ muzikologo profesorino Anna Gruszczyńska-Ziółkowska la sonoj, kies dominaj frekvencoj limas kun la homa aŭdokapablo plenumis iun rolon. Ŝiaopinie eblus tion iel ligi kun la animala mondo, ĉar la malkovritaj de sciencistoj frekventecoj estas aŭdeblaj kaj rekoneblaj de multaj bestoj. La tiurilataj esploroj daŭros.

El la elsendo 03.12.2019. Legas Tomek – 1’40”


---

# E_elsendo el la 03.12.2019

**Published:** 2019-12-03

**URL:** https://pola-retradio.org/2019/12/e_elsendo-el-la-03-12-2019/

**Categories:** Elsendoj

**Audio:** https://pola-retradio.org/wp-content/uploads/2019/12/RetRadio_03.12.2019_pt_916.mp3

Podkasto: Ludu en nova fenestro | Elŝutu

La 916-a E_elsendo el la 03.12.2019 ĉe www.pola-retradio.org

Reference al la lastsabata Malferma Tago en Roterdamo ni prezentas la sonscenon pri la inaŭguranta la Tagon programero dediĉita al la Libroservaj Novaĵoj gvidita de Ionel Onet. Proksimiĝas la jarfinaj festoj ne prokrastu viajn mendojn konsultante la adreson: https://katalogo.uea.org/ .  La komencaj aktualaĵoj rilatas al la komenciĝanta hodiaŭ en Londono labora renkontiĝo de la gvidantoj de NATO-ŝtatoj kaj al ĉiam pli populara hejma edukado. La sciencbultena temo rilatas al polaj esploroj pri ultrasonoj en la historiaj instrumentoj. Muzike akompanas nin Ĵomart per sia kanzono „La nokta gasto”, la akompana foto prezentas Ionel Onet komence de la prezento de la libroservaj novaĵoj de UEA. Tradicie ni disponigas paralele legeblajn kaj aŭdeblajn tekstojn el nia elsendo en unuopaj rubrikoj de nia paĝo, hodiaŭ t.e. estas „novaĵoj” kaj „sciencaj informoj”. Ili faciligas efike altigi la aŭdokomprenon kaj parolkapablon, uzu do mem kaj rekomendu al aliaj. Ni ĝojas, ke tiun nian servon imitas nun ankaŭ uea.facila . En la rubriko „Antaŭ la mikrofono” aŭdeblas eksterelsende la sondokumento pri libroservaj novaĵoj dum la aŭtuna Malferma Tago. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# Ionel Onet pri la Libroservaj Novaĵoj (2019)

**Published:** 2019-12-03

**URL:** https://pola-retradio.org/2019/12/ionel-onet-pri-la-libroservaj-novajoj-2019/

**Categories:** Antaŭ la mikrofono

**Audio:** /wp-content/uploads/2019/12/sonsceno_Libroservaj-novajoj_I.Onet_MT-11.2019_1511.mp3, /wp-content/uploads/2019/12/sonsceno_Libroservaj-novajoj_I.Onet_MT-11.2019_1511.mp3?_=6

Reference al la lastsabata Malferma Tago en Roterdamo (29.11.2019) ni prezentas la sonscenon pri la inaŭguranta la Tagon programero dediĉita al la Libroservaj Novaĵoj gvidita de Ionel Onet . Proksimiĝas la jarfiaj festoj ne prokrastu viajn mendojn konsultante la adreson: https://katalogo.uea.org/ . El la elsendo 03.12.2019 – 15’11”


---

# Pollando invitas: Tuchola

**Published:** 2019-12-06

**URL:** https://pola-retradio.org/2019/12/pollando-invitas-tuchola/

**Categories:** Felietonoj

**Audio:** /wp-content/uploads/2019/12/fel_bp_Koninda-Pollando_Tuchola_0838.mp3, /wp-content/uploads/2019/12/fel_bp_Koninda-Pollando_Tuchola_0838.mp3?_=7

Dum nia ĉi-semajna vizito ni restu en Pomerio vizitante verdire  iun el la tieaj  ne grandaj urboj, sed samtempe iun el la plej malnovaj, nome Tuchola. Jam ĉirkaŭ la 980-a jaro, plej verŝajne laŭ ordono de la unua pola reganto Mieszko la I-a,  kreiĝis tie la unua firmvivejo. La unua skribita dokumento devenas el pli posta periodo, el la 1287-a jaro. Tiam laŭ invito de princo Mściwoj la 2-a la arĥiepiskopo de la tiama pola ĉefurbo Gniezno, Jakub Świnka konsekris la lokan preĝejon. Ekde sia komenco Tuchola estis grava loko en la regiono troviĝante ĉe la vojkruciĝo de komercaj itineroj ligantaj la sudon kun la nordo “via magna”, kaj la okcidenton kun la oriento “via regia”. Ĉirkaŭ la 13-a jarcento Tuchola el loko kun komerca karaktero tre rapide transformiĝis en fortan administran centron, en kiu sian sidejon havis lokaj aŭtoritatoj. Kvankam oni supozas, ke komence la urbo ekzistis baze de la pola leĝo, la lokdokumento baze de Chełm-leĝaro devenas el la 1346-a. La tiama Tuchola konsistis el du partoj – la urba kaj la kastela. En la urba parto dominis kontruaĵoj lignaj, masonitaj estis sole la ĉefa paroĥpreĝejo de Sankta Bartolomeo,  la urbodomo kaj evidente la kastela komplekso. Ĝis hodiaŭ estas facile rekonebla la origina urboplano,  ortangule kruciĝantaj stratetoj kaj granda foriplaco en la urbocentro. La urbon ĉirkaŭzonumis ŝtona-brika muro kun 15 defendoturoj kaj tri pordegoj. La nomo Tuchola laŭ legendo deriviĝas de la vortoj “tu hola”, kio signifas “ĉi tie halti”. Tamen  oni asertas,  ke plej probable la urbonomo radikas en la slava vorto “hola”, kiu signifis arbaron, arbaregon, pingloarbaron. En la blazono de Tuchola aperas la figuro de sankta Margareta sur la blua fono kun kolombo en unu mano kaj kruco en la alia, kun la ora krono surkape. En tiu formo ŝi aperis sur ĉiuj malnovaj urbosigeloj.   Onidire ŝi protektis la urbon kaj ĝiajn loĝantojn dum iu el la urbosieĝoj ordonate,  ke la malamikon oni celu per panbuloj. Tio konvinkis la atakintojn pri la forto kaj grandegaj manĝoprovizoj de la urbo, sekve pri la sieĝorezigno. Tuchola, kiel multaj aliaj urboj de Pomerio  en sia historio havis ligojn kun la Teŭtona Ordeno, ja ĝian lokdokumenton eldonis granda teŭtona majstro, Henryk Dusemer. Komence de la 14-a jarcento Tuchola fariĝis eĉ la rezidejo de la ordena komandoro. Kun Tuchola estas ankaŭ ligita epizodo el la 1410-a jaro. Nome la militkampanjo,  kiun inaŭguris la plej granda batalo de la mezepoka Eŭropo apud Grunwald la 15-an de julio sian finalon havis en Tuchola. Komence de novembro samjare la polaj trupoj proksimiĝis al la urbo de la sudo kaj atakis la amasiĝantajn ĉirkaŭ la kastelo teŭtonajn trupojn, sekve de kio la kruckavaliraj vicoj estis frakasitaj. Tuchola en la sistemo de la Reĝa Prusujo, la pola provinco kreiĝinta el la parto de la kruckavalira ŝtato,  post la pactraktato el la 1466-a jaro fariĝis la centro de distrikto, la tria laŭ la grandeco  en la pomeria vojevodio. La 16-a jarcento signis la disfloron de Tuchola. Preskaŭ unu kaj duona mil loĝantoj,  okupiĝante ĉefe pri metioj,  loĝis en 123 domoj kadre de la urbomuroj kaj en 78 antaŭurbe. En la 17-a jarcento dum la sveda invado la malamiko kvin fojojn klopodis konkeri la urbon kaj la kastelon, sed ĉiam sensukcese. Nur unu fojon la svedaj trupoj sukcesis enmarŝi la urbon, sed la kastelo restis sub la pola kontrolo. Tamen dum la svedaj invadoj la ĉirkaŭaĵoj kaj la kastelo, pro la eksplodo de pulvo- kaj municistaplejo estis grave damaĝitaj. La sekva jarcento aldone plagis la urbon per granda incendio. La mezepoka kaj la tiama konstrusubstanco estis detruitaj. Ĝis hodiaŭ konserviĝis en fragmentoj la urbomuro, kastelo kaj ne multaj gotikaj keloj. Post la unua dispartigo de Pollando en la 1772-a jaro Tuchola ektroviĝis en la prusa aneksoparto, kaj al Pollando revenis en la 1920-a. Tuchola-regiono nekontesteble apartenas al la plej atrakciaj turisme lokoj en Pomerio. Sekve de la efikado de la  skandinavia  glaĉero la tieaj terenoj distingiĝas per pitoreska panorama varieco. La reĝino de Bory Tucholskie, alivorte Tuchola-Pingloarbarego estas la rivero Bzura, jen fluanta pigre, jen ŝaŭme torentumanta tra ŝutrokoj kvazaŭ monatara rivero, jen meandre zigzakanta. Pitoreskaj postglaĉeraj lagoj liveras al la ŝatantoj de la naĝado kaj sinbano refreŝigon dum varmaj tagoj, al fiŝhokantoj abundon da fiŝoj, ankoraŭ al aliaj ebligas ĝui kajakadon kaj velŝipan navigadon. Inter la altaĵoj surkreskitaj de la originaj plantoj, tie kien kondukas jam neniuj padoj ravsurprizas etaj akvoreceptakloj, sur kiuj moviĝas insuletoj el la torfoplantoj. De pramalnova tempo oni produktis tie peĉon, por kiu oni uzis la plej fajnan lignon, oni bredis abelojn en la trunkoj de la forhakistaj arboj. Tiel la homa aktivado influadis la tiean ekosistemon, sed la plej damaĝan kaj raban mastrumadon oni  gvidis dum la prusa aneksoperiodo. Malgraŭ ĉio oni ne sukcesis forpreni de Bory Tucholskie la karakteron de la iama praarbarego. Kvankam la homa aktivado alkondukis al la formalapero de uroj, eŭropaj bizonoj, linkoj, lupoj kaj ursoj tamen ne mankas aproj, vulpoj, leporoj, cervoj kaj kapreoloj, kaj oni  rekresis sukcese la populacion de kastoroj. Daŭre en Bory Tucholskie trovas sian rifuĝejon maloftaj birdospecioj: gruoj, grandaj egretardeoj, pandionoj, blankvostaj maragoj, korvoj, nigraj cikonioj kaj gufoj. Por efike protekti la tieajn naturriĉaĵojn sur la tereno de Bory Tucholskie estis establitaj 22 rezervejoj kaj 4 panoramaj parkoj. Depende de la jarsezono la lokaj arbaroj liveras al siaj vizitantoj libere plukeblajn  – ekster la striktaj rezervejoj –  frambojn, rubusojn, berojn, multajn fungojn: boletojn, laktariojn, kantarelojn. Laŭ ekspertoj aperas tie eĉ 100 fungospecioj kaj multaj aliaj aldonas, ke Bory Tucholskie estas unuvice la  reĝolando de likenoj, el inter kiuj iuj memoras la lastan glaciperiodon de antaŭ 10 mil jaroj. Ĉiukaze vizitante Pollandon valoras memori, ke  temas pri la plej granda surkreskita de arbaroj regiono de Pollando, la dua post tiu de Białowieża Prarbaro en la nordorienta parto de la lando.

El la elsendo 06.12.2019. Legas Barbara – 8’38”


---

# Laboroj pri la Kristnaska Kripeto en Kalwaria Zebrzydowska

**Published:** 2019-12-06

**URL:** https://pola-retradio.org/2019/12/laboroj-pri-la-kristnaska-kripeto-en-kalwaria-zebrzydowska/

**Categories:** Kulturkroniko

**Audio:** /wp-content/uploads/2019/12/kk_gk_Pretigas-Kristnaska-Kripeto-en-Kalwaria-Zebrzydowska_0159.mp3, /wp-content/uploads/2019/12/kk_gk_Pretigas-Kristnaska-Kripeto-en-Kalwaria-Zebrzydowska_0159.mp3?_=8

En la lastaj tagoj de novembro komenciĝis laboroj pri unu el la plej grandaj en Pollando mekanikaj kristnaskaj kripetoj (kun la moviĝantaj figuroj) en la baziliko de Dipatrino la Anĝela en la fama pola pilgrimejo en Kalwaria Zebrzydowska. Ĉiujare ĝi logas tien amason da religiuloj kaj turistoj. Al la komencaj laboroj apartenis la instalo de ampleksa nokta panoramo de la ĉirkaŭaĵoj de Bet Leĥem (11 je 8 metroj), kiu rolos kiel fono por la kripeto. Ĉiujare iom ŝanĝiĝas la fono kaj la aspekto de la kripeto kaj tiuj laboroj estis entreprenitaj  jam komence de novembro. Konstantaj vizitantoj volonte elserĉas ĉiujn ĉi modifojn. Aliflanke neniujn novumojn oni proponas koncerne la aranĝon de la kripeto mem. Estos neniuj aludoj al la nuntempo. La pilgrimantoj kaj  turistoj daŭre raviĝas pro la dimensio kaj kvanto de la figuroj – ĉiujare aldoniĝas novaj – inkluzive de la moviĝantaj kaj ilia fajneco. Entute la kripeto konsistas el 150 elementoj, inter kiuj 50 estas moviĝantaj. Fine estos enmetitaj kripeto kaj trogo, servinta al Jesuo-Infaneto kiel lulilo.  La religiuloj ekvidos la kripeton rekte antaŭ la paŝtista, noktomeza meso la 24-an de decembro. La aranĝado de kristnaskaj kripetoj havas plurjarcentan tradicion. La unuan en 1223 aranĝis sankta Francisko en la itala Greccio (greĉjo). La sanktejo en Kalwaria Zebrzydowska devenas el la 17-a jarcento. Fondis ĝin Zebrzydowski-familio kaj ekde la komenco zorgas pri ĝi monakoj de la Sankt-Bernardana Ordeno.

El la elsendo 06.12.2019. Legas  Gabi – 01’59”


---

# La Ora Atesto de la Pola Turisma Organizo

**Published:** 2019-12-06

**URL:** https://pola-retradio.org/2019/12/la-ora-atesto-de-la-pola-turisma-organizo/

**Categories:** Kulturkroniko

**Audio:** /wp-content/uploads/2019/12/kk_gk_Tarnowskie-Gory-kun-Ora-Atesto_0118.mp3, /wp-content/uploads/2019/12/kk_gk_Tarnowskie-Gory-kun-Ora-Atesto_0118.mp3?_=9

La Historia Minejo de Arĝento en Tarnowskie Góry en la suda Pollando ricevis la Oran Ateston de la Pola Turisma Organizo en la 17-a eldono de la konkurso por la plej bona turisma produkto. La konkurso celas daŭre altigadi la kvaliton kaj konkurencon de la turisma oferto de Pollando. Premiataj estas la plej bonaj produktoj, kiuj ebligas al turistoj en maniero riĉa, varia kaj interesa pasigi liberan tempon. La nunjare premiita historia minejo de arĝento en Tarnowskie Góry estas unika turisma atrakciaĵo laŭ la eŭropa skalo. Kiel la unusola en Pollando ĝi ebligas viziti ĝiajn subterajn atrakciaĵojn. La longeco de la turisma itinero egalas al pli ol 1,7 kilometroj, en plimulto viziteblaj perpiede. Tamen laŭ la distanco de 270 metroj oni navigas per boatoj. En 2014 la minejo en Tarnowskie Góry eniris la Eŭropan Itineron de la Industria Heredaĵo (ERIH). Tri jarojn poste ĝi estis registrita en la Listo de la Monda Unesko-Heredaĵo.

El la elsendo 06.12.2019. Legas  Gabi – 01’18”


---

# E_elsendo el la 06.12.2019

**Published:** 2019-12-06

**URL:** https://pola-retradio.org/2019/12/e_elsendo-el-la-06-12-2019/

**Categories:** Elsendoj

**Audio:** https://pola-retradio.org/wp-content/uploads/2019/12/RetRadio_06.12.2019_vendredo_917.mp3

Podkasto: Ludu en nova fenestro | Elŝutu

La 917-a E_elsendo el la 06.12.2019 ĉe www.pola-retradio.org

Hodiaŭ nia felietono pri Koninda Pollando estas dediĉita al la urbo Tuchola en la norda Pollando, kiun ni ĉerpas el la riĉa arkivo de nia redakcio. La komencaj kulturkronikaj informoj koncernas unue alian vidindaĵon en Pollando, nome la Arĝentominejon en Tarnowskie Góry, kiu ĵus ricevis Oran Ateston de la Pola Turisma Organizo. Diverskampe oni preparas sin al Kristnasko. En la pola pilgrimejo Kalwaria Zebrzydowska jam de kelka tempo estas konstruigata la nunjara Kripeto. Nian programinformon akompanas foto pri iu el la antaŭaj eldonoj de la festokaza Kripeto en ĉi tiu loko. La tuta E-komunumo preparas sin al la 15-a de decembro, la 160 naskiĝdatreveno de la lingvokreinto Ludoviko Zamenhof, kiu estas i.a. tago de la E-libro kaj ĝenerale de la E-kulturo. Pri riĉa programo de la bjalistokaj Zamenhof-Tagoj ni informas laŭvice. En la fino ni proponas leterkestan renkontiĝon. Tradicie ni disponigas eksterelsende paralele legeblajn kaj aŭdeblajn tekstojn el la hodiaŭa elsendo en unuopaj rubrikoj de nia paĝo, hodiaŭ t.e. estas „kulturkronikaj informoj” kaj „felietono”. Uzu tiun ĉi servon mem kaj rekomendu al aliaj, kiel efikan manieron altigi la aŭdokomprenon kaj parolkapablon. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D . I.a. pere de ĝi vi povas rapidigi aŭ malrapidigi la elsendosonon konforme al viaj bezonoj.


---

# Abeloj en la servo de plantprotekto

**Published:** 2019-12-11

**URL:** https://pola-retradio.org/2019/12/abeloj-en-la-servo-de-plantprotekto/

**Categories:** Sciencaj informoj

**Audio:** /wp-content/uploads/2019/11/sc_tm_Kanadaj-abeloj-laboras-por-plantprotektado_0144.mp3, /wp-content/uploads/2019/11/sc_tm_Kanadaj-abeloj-laboras-por-plantprotektado_0144.mp3?_=10

La rimarkitan en la naturo metodon de kunlaboro kun abeloj kaj burdoj por protektado de plantoj kun utiligo de biologiaj rimedoj priskribis en la publikigita en 1990 laboraĵo John Sutton, scienca laboranto de la kanada Universitato Guelph. Nun kiel konsilisto en Bee Vectoring Technologies (BVT) el Ontario li skribis pri la utiligo de abeloj por la disportado de biologiaj plantprotektorimedoj je florantaj plantoj. La sciencisto testis centojn da fungoj kaj finfine elektis unu el ili, pri kio aperis informoj en la paĝoj de BVT. Clonostachys rosea efike protektas plantojn kontraŭ ŝimo. Abeloj por forlasi abelujon en la florperiodo de protektendaj plantoj tiaj kiel fragoj aŭ pomujoj devas trapasi etplaton kun la pulvora formo de Clonostachys rosea kaj poste lasas ĝin sur la plantoj dum la kolektado de poleno. La fungo formas preskaŭ nevideblajn grupiĝojn sur la plantoj kaj kiam venas momento, en kiu la sporoj de ŝimo povus diskreski Clonostachys rosea malebligas tion. La florperiodo estas taŭga momento por tio, ĉar ŝimo atakas la plantojn ofte pere de floroj. Clonostachys rosea povus esti aplikata mekanike, sed liverado de ĝi fare de abeloj estas pli efika. Abeloj trovos ĉiun floron, dum en la periodo de la plantpriŝprucado povus okazi, ke ne maturiĝintaj burĝonoj estus evititaj. La kanada firmao post akiro de necesaj dokumentoj okupiĝas pri la enmerkatigo de ĉi tiu teknologio.

El la elsendo 12.11.2019. Legas Tomek – 1’44”


---

# Neplanita kreo de la plej nigra materialo

**Published:** 2019-12-11

**URL:** https://pola-retradio.org/2019/12/neplanita-kreo-de-la-plej-nigra-materialo/

**Categories:** Sciencaj informoj

**Audio:** /wp-content/uploads/2019/11/sc_tm_La-plej-nigra-materialo-hazarde-akirita_01.mp3, /wp-content/uploads/2019/11/sc_tm_La-plej-nigra-materialo-hazarde-akirita_01.mp3?_=11

Sciencistoj el la Masaĉuseca Teknologia Instituto neplanite kreis en laboratorio la plej nigran materialon, kiam ajn produktitan. Ĝi absorbas almenaŭ 99,995 procentojn de la lumo, dank’ al kio ĝi estas dekoble malpli hela ol kio ajn kreita antaŭe. La materialo konsistas el vertikle aranĝitaj karbonaj nanotubetoj CNT, kiujn sciencistojn kultivis sur la surfaco de traktita per kloro aluminia folio. Laŭ Brian Wardle ĝi povas trovi multajn aplikojn, i.a. en optiko kaj astronaŭtiko. Origine sciencistoj volis trovi novajn manierojn kultuvi la karbonajn nanotubetojn sur materialoj perantaj la elektran kurenton por plibonigi iliajn elektrajn kaj termajn proprecojn. Pliaj esploroj celos klarigi, kio kondukis al kreiĝo de materialo, kiu kapablas absorbi la lumon en tioma grado.

El la elsendo 12.11.2019. Legas Tomek – 1′


---

# E_elsendo el la 10.12.2019

**Published:** 2019-12-11

**URL:** https://pola-retradio.org/2019/12/e_elsendo-el-la-10-12-2019/

**Categories:** Elsendoj

**Audio:** https://pola-retradio.org/wp-content/uploads/2019/12/RetRadio_10.12.2019_mardo_918.mp3

Podkasto: Ludu en nova fenestro | Elŝutu

La 918-a E_elsendo el la 10.12.2019 ĉe www.pola-retradio.org

Ĉi-marde ni ne parolas pri la E-literaturo, sed ĝin prezentas per la 88-a fragmento de la romano „Quo Vadis” de Henryk Sienkiewicz en la E-traduko de Lidia Zamenhof. La komencaj aktualaĵoj rilatas al la hodiaŭa solena disdono de Nobel-premioj en Stokholmo. Inter la Nobelpremiitoj troviĝis ankaŭ Olga Tokarczuk el Pollando ricevinta literaturan Nobelpremion pro la jaro 2018. Nia sekva aktualaĵo rilatas al esploroj de IBM pri granda parto de la nunaj laborantoj devontaj alikvalifikiĝi pro artefarita inteligenteco. La sciencbultena temo koncernas pliajn esplorojn pri influo de interreto je la homa organismo, ĉi-foje strukturo kaj funkciado de la cerbo. Muzike akompanas nin Amira el Koreio per la kanzono „Ĉu mi do devas migri for’. La akompana foto prezentas Olga Tokarczuk dum la solenaĵo de la tanspreno de Nobel-premio pro literaturo 2018. Tradicie ni disponigas paralele legeblajn kaj aŭdeblajn tekstojn el nia elsendo en unuopaj rubrikoj de nia paĝo, hodiaŭ t.e. estas „novaĵoj” kaj „sciencaj informoj”. Ili faciligas efike altigi la aŭdokomprenon kaj parolkapablon, uzu do mem kaj rekomendu al aliaj. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# Leonardoinspitaĵoj en la polaj kolektoj

**Published:** 2019-12-13

**URL:** https://pola-retradio.org/2019/12/leonardoinspitajoj-en-la-polaj-kolektoj/

**Categories:** Kulturkroniko

**Audio:** /wp-content/uploads/2019/12/kk_mj_Leonardo-da-Vinci-daure-inspiras_0136.mp3, /wp-content/uploads/2019/12/kk_mj_Leonardo-da-Vinci-daure-inspiras_0136.mp3?_=12

La 500-a mortodatreveno de Leonardo da Vinci fariĝis la okazo memorigi al la pola publiko artverkojn kreiĝintajn sekve de la fasciniĝo de aliaj artistoj pri la kreado de la fama italo. La daŭronta ĝis la 15-a de oktobro 2020 ekspozicio „Leonardo-inspiraĵoj en polaj kolektoj” daŭranta en Palaca Muzeo de Reĝo Johano la 3-a Sobieski en Wilanów inaŭguris ciklon da prezentoj. Ilia komuna titolo estas „”Kio estas originalo, repliko, kopio” kaj temas pri verkoj el Wilanów-kolekto en la kunteksto de kolektistaj interesiĝoj kaj fasciniĝoj en Pollando. La unua estas dediĉita al la kreaj inspiroj de Leonardo da Vinci. Ĝi samtempe  reliefigas la problemon de diseriĝo de la polaj historiaj privataj artverkaj kolektoj. La ekspozicio prezentas 39  objektojn inkluzive de 6 bildoj (sur tolaĵo, lignotabulo kaj pergameno) kaj grafikaĵojn kaj krokizojn formale kaj enhave korespondantajn kun la tolaĵo „La Mondosavanto” (Salvator Mudi) el la kolektoj de Wilanów-muzeo. Ĝi rolas kiel kerno de la ekspozicio. Nuntempe estas konataj dekkelkaj bildoversioj pentritaj laŭ la sama kompnista aranĝo,  kreiĝitaj en la 16-a jarcento. La tolaĵo „La Mondsavanto” el Wilanów estas de kelka tempo objekto de historiaj kaj konservistaj esploroj realigataj kunlabore kun sciencaj centroj en Pollando kaj eksterlande.

El la elsendo 13.12.2019. Legas  Maciek – 01’36”


---

# Dometoj el pola mielkuka pasto en Svedio

**Published:** 2019-12-13

**URL:** https://pola-retradio.org/2019/12/dometoj-el-pola-mielkuka-pasto-en-svedio/

**Categories:** Kulturkroniko

**Audio:** /wp-content/uploads/2019/12/kk_mj_Polaj-mielkukaj-dometoj-en-Svedio_0114.mp3, /wp-content/uploads/2019/12/kk_mj_Polaj-mielkukaj-dometoj-en-Svedio_0114.mp3?_=13

En la muzeo Millesgarden sur la insulo Lidingoe apud Stokholmo ĝis la 20-a de januaro 2020 funkcias ekspozicio de polaj dometoj el la mielkuka pasto. La miniaturaj brikdomoj, urbodomoj aŭ vilaĝaj ĥatoj devenas el la kolektoj de Vivanta Muzeo de Mielkuko en Toruno. Pli ol 30 riĉe ornamitaj mielkukaj dometoj estis faritaj de polaj familioj partoprenintaj konkurson organizitan de la toruna muzeo en 2018. Tiu ekspozicio reliefigas ligojn inter ambaŭlandaj tradicioj, ĉar svedoj volonte preparas la mielkukajn dometojn antaŭ la Kristnasko. Dum la inaŭguro de la ekspozicio laborantoj de la toruna muzeo en metiistaj vestoj demonstris la preparadon de la mielkukaj dometoj kaj pridonacis la partoprenintojn de la evento per mielkukoj kun propra nomo aŭ porokaza dekoraĵo. La ekspozicio de polaj mielkukaj dometoj estas difinita kiel „ekspozicio por ĉiuj sensoj”. Millesgarden sur la insulo Lidigoe estas konata artmuzeo dediĉita al la sveda skulptisto Carl Milles kaj lia edzino Olga.

El la elsendo 13.12.2019. Legas  Maciek – 01’14”


---

# Vicdirektoro de la franca Luvro kun pola distingo

**Published:** 2019-12-13

**URL:** https://pola-retradio.org/2019/12/vicdirektoro-de-la-franca-luvro-kun-pola-distingo/

**Categories:** Kulturkroniko

**Audio:** /wp-content/uploads/2019/12/kk_msz_Pola-distingo-por-vicdirektoro-de-grava-franca-muzeo_0156.mp3, /wp-content/uploads/2019/12/kk_msz_Pola-distingo-por-vicdirektoro-de-grava-franca-muzeo_0156.mp3?_=14

La vicdirektoro de la Muzeo Louvre-Lens Luc Piralla-Heng Vonga ricevis hodiaŭ la distingon „Meritiĝinto por la Pola Kulturo”. Li estis i.a. kunkuratoro de la ekspozicio „Pollando 1840-1914. Bildigi la nacispiriton”. Dank’ al lia laboro – Luc Piralla-Heng Vong estas laŭ la edukiteco konservisto de la nacia heredaĵo –  kaj de la tuta muzea kolektivo kreiĝis enorme interesa, vasta kaj varia programo bildiganta la polan kulturon de la 19-a jarcento, kiu ĝis la 20-a de januaro 2020 funkcias en la Muzeo Louvre-Lens. Ĝi estas la plej granda muzea entrepreno rakontanta pri la pola arto realigita kiam ajn en Francio prezentante ĉirkaŭ 130 verkojn. Patronecas super ĝi la prezidentoj de Pollando kaj Francio. La eksponaĵoj el la kolektoj de la Nacia Muzeo en Varsovio kaj kelkaj aliaj kolektoj el Krakovo, Poznano, Toruno kaj de privataj personoj koncentriĝas pri problemoj de poleco kaj nacia identeco en la epoko de la 18-jarcentaj/19-jarcentaj dispartigoj. La kuratoroj koncentriĝs pri la rolo kaj signifo de la pola arto por la nacio senigita je ŝtateco, diŝirita kaj dividita. Al la ekspozicio akompanas la franclingva katalogo kun eseoj kaj katalogaj klarigoj.

El la elsendo 13.12.2019. Legas  Milada – 01’56”


---

# E_elsendo el la 13.12.2019

**Published:** 2019-12-13

**URL:** https://pola-retradio.org/2019/12/e_elsendo-el-la-13-12-2019/

**Categories:** Elsendoj

**Audio:** https://pola-retradio.org/wp-content/uploads/2019/12/RetRadio_13.12.2019_919_vendredo.mp3

Podkasto: Ludu en nova fenestro | Elŝutu

La 919-a E_elsendo el la 13.12.2019 ĉe www.pola-retradio.org

Antaŭtage de la 15-a de decembro solenata de jaroj i.a. kiel Tago de la E-libro ni prezentas intervjuon kun Probal Dasgupta el Barato i.a. pri la traduko de la finna literaturaĵo „Sep Fratoj” de Aleksis Kivi el Esperanto en la bengalan. Krome ni interparolas pri la Akademio de Esperanto kaj fine pri la reburĝonanta E-movado en lia lando. La riĉaj kulturkronikaj informoj koncernas la influon de Leonardo da Vinci je aliaj polaj kreantoj, kion bildigas varsovia ekspozicio en Wilanów; la polan distingon por la vicdirektoro de la franca Muzeo Louvre-Lens; ekspozicion de polaj dometoj el mielkuka pasto en Svedio. Muzike akompanas nin kuntostante okaze de la 15-a de decembro Georgo Handzlik. La programinformon apudas foto pri polaj dometoj el mielkuka pasto prezentataj en la sveda muzeo. Tradicie ankaŭ hodiaŭ ni disponigas eksterelsende paralele legeblajn kaj aŭdeblajn tekstojn el la hodiaŭa elsendo en unuopaj rubrikoj de nia paĝo, hodiaŭ t.e. estas „kulturkronikaj informoj”. Uzu tiun ĉi servon mem kaj rekomendu al aliaj, kiel efikan manieron altigi la aŭdokomprenon kaj parolkapablon. Eksterelsende en la rubriko „Antaŭ la mikrofono” aŭdiĝas la interparolo kun Probal Dasgupta el la hodiaŭa elsendo. Ĝi estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D . I.a. pere de ĝi vi povas rapidigi aŭ malrapidigi la elsendosonon konforme al viaj bezonoj.


---

# Sasa Philipović kaj lia aktorado

**Published:** 2019-12-13

**URL:** https://pola-retradio.org/2019/12/sasa-philipovic-kaj-lia-aktorado/

**Categories:** Antaŭ la mikrofono

**Audio:** /wp-content/uploads/2019/12/bP_kun-Sasa-Pilipovic_0838.mp3, /wp-content/uploads/2019/12/bP_kun-Sasa-Pilipovic_0838.mp3?_=15

Nia hodiaŭa antaŭmikrofona gasto estas Sasa Philipović – aktoro, kantisto, esperantisto el  Serbio,  kun kiu pri lia aktorado ekde 1987,  i.a. aktora profesiumado ni interparolis dum la lasta ARKONES. El la elsendo 13.12.2019 – 8’38”


---

# Intervjuo kun Probal Dasgupta

**Published:** 2019-12-13

**URL:** https://pola-retradio.org/2019/12/intervjuo-kun-probal-dasgupta/

**Categories:** Antaŭ la mikrofono

**Audio:** /wp-content/uploads/2019/12/bp-kun-Probal-Dasgupta-pri-7-fratoj-la-Akademio-la-barata-movado_1706.mp3, /wp-content/uploads/2019/12/bp-kun-Probal-Dasgupta-pri-7-fratoj-la-Akademio-la-barata-movado_1706.mp3?_=16

Antaŭtage de la 15-a de decembro solenata de jaroj i.a. kiel Tago de la E-libro ni prezentas intervjuon kun Probal Dasgupta el Barato i.a. pri la traduko de la finna literaturaĵo „Sep Fratoj” de Aleksis Kivi el Esperanto en la bengalan. Krome ni interparolas pri la Akademio de Esperanto kaj fine pri la reburĝonanta E-movado en lia lando. El la elsendo 13.12.2019 – 17’06”


---

# Sveda metodo de la 100-procenta recikligado de plasto

**Published:** 2019-12-17

**URL:** https://pola-retradio.org/2019/12/sveda-metodo-de-la-100-procenta-recikligado-de-plasto/

**Categories:** Sciencaj informoj

**Audio:** /wp-content/uploads/2019/12/sc_tm_Nova-sveda-metodo-de-plastorecikligado_0146.mp3, /wp-content/uploads/2019/12/sc_tm_Nova-sveda-metodo-de-plastorecikligado_0146.mp3?_=17

Ne eblas kontesti, ke plasto estas materialo eksterordinara. Dank’ al ĝi ni disponas pri produktoj, pri kiuj iam eblis sole revi. La problrmo konsistas en tio, ke ĝia produktado estas tiom malmultekosta, ke estas pli profitdone krei novajn petroldevenajn materialojn ol okupiĝi pri ilia recikligado.  Tamen svedaj sciencistoj el la Teknologia Universitato Chalmers prilaboris efikan metodon de alifarado de ajna plasta materialo je molekuloj.  Ili koncentriĝis pri la reakirado de karbonatomoj el plasto kaj utiligo de ili por krei plaston kun originala kvalito, kion efektive eblas difini kiel recikligadon. Ili malkovris konforman temperaturon de ĉi tiu procezo, kiu egalas al  ĉirkaŭ 850 celsiusaj gradoj, ili malkovris adekvatan ritmon kaj daŭron de la varmigado. Dank’ al tio dum unu horo oni alifaras je gaso 200 kilogramojn da plasto, kiu sur la molekula nivelo ebligas produkti plaston samkvalitan kun la originalo. La aŭtoroj de la nova metodo asertas, ke ĝi taŭgas ne nur por ĉiuspeca plasto, sed krome ke eblas apliki ĝin amasskale tie, kie necesas alifari dekojn da miloj da plastaj forfalaĵoj.  Ĝi taŭgas do por esti aplikata en la jam ekzistantaj entreprenoj alifarantaj la plastajn forfalaĵojn.  La ĝisnunaj metodoj ebligas akiri nur malgrandajn kvantojn de recikligita plasto, kiu krome estas malaltkvalita kaj pro la aplikataj teknologioj ĝia kvalito daŭre malkreskas.

El la elsendo 17.12.2019. Legas Tomek – 1’46”


---

# E_elsendo el la 17.12.2019

**Published:** 2019-12-17

**URL:** https://pola-retradio.org/2019/12/e_elsendo-el-la-17-12-2019/

**Categories:** Elsendoj

**Audio:** https://pola-retradio.org/wp-content/uploads/2019/12/RetRadio_17.12.2019_mardo_920.mp3

Podkasto: Ludu en nova fenestro | Elŝutu

La 920-a E_elsendo el la 17.12.2019 ĉe www.pola-retradio.org

Nia hodiaŭa antaŭmikrofona gasto estas Saša PILIPOVIĆ – aktoro, kantisto, esperantisto el Serbio, kun kiu pri lia aktorado ekde 1987, i.a. aktora profesiumado, ni interparolis dum la lasta ARKONES. La komencaj aktualaĵoj rilatas al ASEM en Madrido, al la festokaza butikumado en Pollando, al la unua abeluja farmo en Bjalistoko. La sciencbultena temo koncernas novan svedan metodon de plastoreciklinigdo. Muzike akompanas nin Ĵomat per fragmento de la kanzono „La Pasero”. Krome ni prezentas kelkajn kanzonojn de Saša Pilipović el Serbio el lia koncerto de ciganaj kantoj dum la lastaŭtuna  ARKONES en Poznano. La akompana al la programinformo interreta foto rilatas al la proksimiĝanta Kristnasko. La legeblaj kaj aŭdeblaj tekstoj el nia elsendo troveblas en la unuopaj rubrikoj de nia paĝo, hodiaŭ t.e. estas „novaĵoj” kaj „sciencaj informoj”. Ili faciligas efike altigi la aŭdokomprenon kaj parolkapablon, uzu do mem kaj rekomendu al aliaj. La intervjuo kun nia antaŭmikrofona gasto troviĝas en la rubriko „Antaŭ la mikrofono”. Krome nia elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# Mozaiko de Mehoffer en Lvovo restaŭrita

**Published:** 2019-12-20

**URL:** https://pola-retradio.org/2019/12/mozaiko-de-mehoffer-en-lvovo-restaurita/

**Categories:** Kulturkroniko

**Audio:** /wp-content/uploads/2019/12/kk_gk_Mozaiko-de-Mehoffer-restaurita-en-la-katedralo-de-Lvovo_0157.mp3, /wp-content/uploads/2019/12/kk_gk_Mozaiko-de-Mehoffer-restaurita-en-la-katedralo-de-Lvovo_0157.mp3?_=18

Mozaiko de Józef Mehoffer en la Armena Katedralo en Lvovo, enorme valora historia verko atestanta pri la plurultura riĉo de la malnova Pola Respubliko estis restaŭrita en novembro 2019. La laboroj okazis sub la aŭspicio de la Nacia Instituto pri la Kultura Heredaĵo Eksterlande – POLONIKA. La Armena Katedralo el la 14-a jarcento estas unu el la plej valoraj historiaj objektoj de Lvovo, la unusola eŭropa urbo, en kiu antaŭ la 2-a mondmilito rezidis tri katolikaj arkiepiskopoj – latinrita, grekrita kaj armenrita. Ĝi estas ekzemplo de la dumjarcenta surtavoliĝado de tradicioj kaj stiloj. La modernstila moza-iko prezentanta la Sanktan Triunuon estis projektita de Józef Mehoffer – pentristo, vitralkreanto kaj grafikisto, unu el la plej elstaraj rerprezentantoj de la stilo Juna Pollando.  Preparante sin al realigo de la moza-iko li vizitis Italion, tie serĉante inspiron, kaj sekve ĉe la firmo Gianese (dżjaneze) li mendis moza-iko-ŝtonetojn, kiuj servis por realigo de lia projekto. Apud murpentraĵoj de Jan Henryk Rosen, artisto el la intermilita periodo ĝi evidentiĝis unu el la plej efektaj elementoj en la alikonstruo de la sankteja interno.

El la elsendo 20.12.2019. Legas  Gabi – 01’57”


---

# Historiaj ikonoj en la nova ekspozicio en Supraśl apud Bjalistoko

**Published:** 2019-12-20

**URL:** https://pola-retradio.org/2019/12/historiaj-ikonoj-en-la-nova-ekspozicio-en-suprasl-apud-bjalistoko/

**Categories:** Kulturkroniko

**Audio:** /wp-content/uploads/2019/12/kk_mj_Historiaj-ikonoj-en-la-Muzeo-de-Suprasl_0108.mp3, /wp-content/uploads/2019/12/kk_mj_Historiaj-ikonoj-en-la-Muzeo-de-Suprasl_0108.mp3?_=19

La 16-, 17- kaj 18-jarcentaj ikonoj el la ne plu ekzistantaj podlaĥiaj ortodoksaj kirkoj estas rigardeblaj en la nova konstanta ekspozicio en la Muzeo de Ikonoj en Supraśl apud Bjalistoko. Okaze de la 70-jariĝo de la Podlaĥia Muzeo en ĝia filio en Supraśl estis inaŭgurita la nova laŭteme parto de la ekspozicio „La salono Podlaĥio”. Estas en ĝi rigardeblaj historiaj ikonoj, unusole saviĝintaj el kirkoj en la lokoj Supraśl kaj Czyże. Du unikaj 17-jarcentaj ikonoj estis aĉetitaj por la ekspozicio de la otodoksa monakejo en Supraśl. Ili prezentas bildojn de Sankta Arhianĝelo Mikaelo kaj de la profero Aron. La ceteraj ikonoj devenas el la ne plu ekzistanta kirko en Czyże. La salono Podlaĥio estis  funkciigita kadre de la „7 muzeaj semajnfinoj por la 70-jariĝo de la Podlaĥia Muzeo en Bjalistoko”. Dum la tuta jaro estos prezentataj ĝiaj diversaj fakoj.

El la elsendo 20.12.2019. Legas  Maciek – 01’08”


---

# E_elsendo el la 20.12.2019

**Published:** 2019-12-20

**URL:** https://pola-retradio.org/2019/12/e_elsendo-el-la-20-12-2019/

**Categories:** Elsendoj

**Audio:** https://pola-retradio.org/wp-content/uploads/2019/12/RetRadio_20.12.2019_vendredo_921.mp3

Podkasto: Ludu en nova fenestro | Elŝutu

La 921-a E_elsendo el la 20.12.2019 ĉe www.pola-retradio.org

Jarfine pasos la unua favorepreza aliĝperiodo al la 105-a UK en Montrealo. Tion ni memorigas en la interparolo kun Konstanta Kongresa Sekretario, Clay Magalhães, sed krome ni referencas al lia lasta vizito en Montrealo kaj kiel la unuaj ni eksciis kelkajn detalojn pri la kongresa programo. En la komencaj kulturkronikaj informoj ni parolas pri novaj ikonoj en la muzeo de Supraśl apud Bjalistoko kaj pri restaŭrita mozaiko de Józef Mehoffer en Lvovo. La 15-an de decembro „La ondo de Esperanto” anoncis Esperantiston de la Jaro – kiu fariĝis Anna Löwenstein kaj edukado.net enkondukis 5 pliajn esperantistojn en sian Panteonon. Pri tio ni informas sekve. Bedaŭrinde la E-komunumo meze de decembro perdis siajn du meritiĝintajn membrojn – Mila van der Horst-Kolińska el Nederlando kaj Maria Pontika el Grekio. Ankaŭ pri tio ni informas fine de la elsendo. Muzike ni memorigas fragmente la E-Tangon de Lars Formann kaj la kanzonon „La bileto” de Jonny M. La akompananta nian programinformon foto prezentas fragmenton de la restaŭrita mozaiko de Józef Mehoffer en la lvova katedralo. Ni disponigas eksterelsende paralele legeblajn kaj aŭdeblajn tekstojn el la hodiaŭa elsendo en unuopaj rubrikoj de nia paĝo, hodiaŭ t.e. estas „kulturkronikaj informoj”. Uzu tiun ĉi servon mem kaj rekomendu al aliaj, kiel efikan manieron altigi la aŭdokomprenon kaj parolkapablon. Eksterelsende en la rubriko „Antaŭ la mikrofono” aŭdiĝas la interparolo kun nia antaŭmikrofona gasto. Ĝi estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D . I.a. pere de ĝi vi povas rapidigi aŭ malrapidigi la elsendosonon konforme al viaj bezonoj.


---

# Interparolo kun Clay Magalhães (decembro, 2019)

**Published:** 2019-12-20

**URL:** https://pola-retradio.org/2019/12/interparolo-kun-clay-magalhaes-decembro-2019/

**Categories:** Antaŭ la mikrofono

**Audio:** /wp-content/uploads/2019/12/bp-kun-Clay-M-pri-la-105-a-UK_1319.mp3, /wp-content/uploads/2019/12/bp-kun-Clay-M-pri-la-105-a-UK_1319.mp3?_=20

Jarfine pasos la unua favorepreza aliĝperiodo al la 105-a UK en Montrealo. Tion ni memorigas en la interparolo kun Konstanta Kongresa Sekretario, Clay Magalhães , sed krome ni referencas al lia lasta vizito en Montrealo kaj kiel la unuaj ni eksciis kelkajn detalojn pri la kongresa programo.

El la elsendo 20.12.2019 – 13’19”


---

# RetRadio_24.12.2019_Redakciaj Bondeziroj

**Published:** 2019-12-24

**URL:** https://pola-retradio.org/2019/12/retradio_24-12-2019_redakciaj-bondeziroj-2/

**Categories:** Elsendoj

**Audio:** https://pola-retradio.org/wp-content/uploads/2019/12/RetRadio_24..12.2019_antau-la-922-a-E-elsendo_Porokazaj-bondeziroj.mp3

Podkasto: Ludu en nova fenestro | Elŝutu

Karaj Geaŭskultantoj ,

En Pollando malpleniĝas la stratoj, la lastaj butikumantoj hastas hejmen, la trafiko preskaŭ ĉesis funkciante laŭ aparta festokaza horaro. Ni sojlas Kristnaskon, kaj tute aparte – ni, poloj – la Sanktan Vesperon, kiam en la familia etoso ni retravivos unikajn, flegatajn nur dum ĉi tiu tago, kutimojn. Pri ili – sed nur statistike vi aŭdos en nia plej proksima E- elsendo. Antaŭ ol ĝi aŭdiĝos nia tuta Redakcia Teamo tradicie rapidas, kaj en ĝia nomo mi, t.e. Barbara Pietrzak, por transdoni al vi ĉiuj la dezirojn de Paca, Serena Kristnasko. Ni deziras samtempe al ĉiuj ceteraj aŭskultantoj – kiuj ne festas tiuokaze – feliĉan kaj agrablan tempon ĝis la baldaŭ aŭdiĝonta 922-a E-elsendo de la Pola RetRadio el Varsovio !


---

# Enuo de infanoj kiel elemento kreiva kaj evoluiga

**Published:** 2019-12-26

**URL:** https://pola-retradio.org/2019/12/enuo-de-infanoj-kiel-elemento-kreiva-kaj-evoluiga/

**Categories:** Sciencaj informoj

**Audio:** /wp-content/uploads/2019/12/sc_tm_Evoluiga-rolo-de-infana-enuo_0114.mp3, /wp-content/uploads/2019/12/sc_tm_Evoluiga-rolo-de-infana-enuo_0114.mp3?_=21

Laŭ la asertoj de pola psikologo, dr-ino Aleksandra Piotrowska la enuo de infanoj povas esti kreiva kaj havas evoluigajn facetojn. Enuo estas emocio negativa, ĝenanta infanon, kiu serĉas manierojn ĝin forigi. Gravas permesi al la infano kaj doni al ĝi  la tempon fronti ĉi tiun defion. Dank’ al tio infano engaĝas sian imagopovon kaj kreivecon. La aktuala problemo konsistas en tio, ke  plenkreskuloj ĉiam malpli ofte ebligas tion. Ili plej ofte  tuj liveras kiel distrilon al la enuanta infano elektronikajn aranĝaĵojn. Sed tio, kion liveras elektroniko rilatas al la malplej alta nivelo de la infana aktiveco kaj ebligas plej ofte nur pasivan percepton. Tio ne signifas, ke valoron havas sole la tradiciaj distromanieroj, kiel ekzemple  kolorigado de paperfolioj. Dank’ al la virtuala mondo la infano povas fariĝi kreema, ekzemple kameraante  propran rakontohistorion. Tamen por tion atingi ĝi devas superi la pasivan percepton de la virtuala mondo liverata de elektronikiloj.

El la elsendo 26.12.2019. Legas Tomek – 1’14”


---

# E_elsendo el la 26.12.2019

**Published:** 2019-12-26

**URL:** https://pola-retradio.org/2019/12/e_elsendo-el-la-26-12-2019/

**Categories:** Elsendoj

**Audio:** https://pola-retradio.org/wp-content/uploads/2019/12/RetRadio_26.12.2019_jaudo_922.mp3

Podkasto: Ludu en nova fenestro | Elŝutu

La 922-a E_elsendo el la 26.12.2019 ĉe www.pola-retradio.org

Karaj Aŭskultantoj, jen aktuala ligo al nia 922-a E-elsendo: /2019/12/e_elsendo-el-la-26-12-2019/. En Pollando ni solenas hodiaŭ la duan Kristnaskan tagon. En ĉi tiu kunteksto ni elektis temojn de niaj aktualaĵoj kaj sciencbultena temo. Laŭ la statistika vidpunkto ni alrigardas la demandon, kiujn kutimojn kaj tradiciojn kultivas poloj sendepende de sia mondkoncepto. En multaj domoj al la tradicio apartenas bele ornamitaj kristnaskaj abietoj. De kie ili venas? Pri tio ni informas sekve. Kvankam dum Kristnasko infanoj ĝenerale ne enuas pri la evoluiga rolo de la infana enuo traktas nia sciencbultena temo. En la dua parto de nia elsendo ni proponas renkontiĝon kun nia antaŭmikrofona gasto el Brazilo, Eida Messias Lima, kun kiu ni interparolas aparte pri ŝiaj muzikaj ŝatoj kaj interesiĝoj. Tra la tuta elsendo ŝpiniĝas kristnaskaj kantoj kaj melodioj en la plenumo de la ensemblo Muzylanie; kristnaskan kanzonon memorigas Mélanie Prin. La akompana al la programinformo interreta foto rilatas al nia sciencbultena temo prezentante ĉi-foje infanojn, kiuj ne enuas en la festa etoso. Ni rekomendas la paralele legeblajn kaj aŭdeblajn tekstojn el nia elsendo, kiuj troviĝas en la unuopaj rubrikoj de nia paĝo, hodiaŭ t.e. estas „novaĵoj” kaj „sciencaj informoj”. Ili faciligas efike altigi la aŭdokomprenon kaj parolkapablon, uzu do mem kaj rekomendu al aliaj. La intervjuo kun nia antaŭmikrofona gasto troviĝas en la rubriko „Antaŭ la mikrofono”. Krome nia elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---

# Interparolo kun Eida Messias Lima

**Published:** 2019-12-26

**URL:** https://pola-retradio.org/2019/12/interparolo-kun-eida-messias-lima/

**Categories:** Antaŭ la mikrofono

**Audio:** /wp-content/uploads/2019/12/bp_kun-Eida-Messias-Lima-el-Brazilo_0706.mp3, /wp-content/uploads/2019/12/bp_kun-Eida-Messias-Lima-el-Brazilo_0706.mp3?_=22

En nia hodiaŭa elsendo  ni proponas renkontiĝon kun nia antaŭmikrofona gasto el Brazilo, Eida Messias Lima , kun kiu ni interparolas aparte pri ŝiaj muzikaj ŝatoj kaj interesiĝoj. El la elsendo 26.12.2019 – 7’06”


---

# Tolaĵoj de elstara silezia artisto en Vroclavo

**Published:** 2019-12-28

**URL:** https://pola-retradio.org/2019/12/tolajoj-de-elstara-silezia-artisto-en-vroclavo/

**Categories:** Kulturkroniko

**Audio:** /wp-content/uploads/2019/12/kk_mj_bp_100-pentrajoj-de-Michael-Willman-en-Vroclavo_0156.mp3, /wp-content/uploads/2019/12/kk_mj_bp_100-pentrajoj-de-Michael-Willman-en-Vroclavo_0156.mp3?_=23

Preskaŭ 100 tolaĵoj de Michael Willmann, elstara baroka artisto el Silezio estas rigardeblaj en la Pavilono de Kvar Kupoloj, la filio de la Nacia Muzeo en Vroclavo. Por la ekspozicio oni pruntis multajn liajn verkojn el preĝejoj, klostroj kaj muzeaj kolektoj i.a. el la lokoj Henryków, Trzebnica, Krzeszowa, Vroclavo kaj Varsovio.  La ekspozicio omaĝas unu el la plej elstaraj artistoj, kiuj kiam ajn vivis kaj kreis en Silezio kaj estas ankaŭ riverenco antaŭ la esploristoj studantaj lian kreadon. Inter la 100 ekspoziciataj tolaĵoj de Williann, kiuj konsistigas unu trionon de liaj konserviĝintaj verkoj, estas pentraĵoj kun mitologia, religia temaro, portretoj kaj pejzaĝoj. La unuan fojon post pli ol 75 jaroj estas koherigita kaj prezentita fama ciklo „Martireco de la Apostoloj”, kiun Michael Willmann kreis por la klostro en Lubiąż. La ekspozicio estas la preteksto por reliefigi la gravecon de la defio, kiun konsisitigas la primastrumo de la postklostraj konstruaĵoj. Ili apartenas al la plej grandaj klostraj objektoj en la mondo. En ĝia kripto cetere Willmann estis entombigita. Michael Willmann estis difinata kiel silezia Apelles, sed krome ofte oni difinadis lin ankaug kiel silezian Rembrandt-on. Williamann mem revis pri la studado ĉe nederlanda pentromajstrto, sed tion li ne povis al si permesi. Ĉiukaze la kreado de Rembrandt van Rijn, kies 350 mortodatreveno pasis en 2019, signife influis la kreadon de la elstara silezia barokepoka artisto.

El la elsendo 28.12.2019. Legas  Maciek  kaj Barbara – 01’56”


---

# Portreto de junulo de Rafaelo

**Published:** 2019-12-28

**URL:** https://pola-retradio.org/2019/12/portreto-de-junulo-de-rafaelo/

**Categories:** Kulturkroniko

**Audio:** /wp-content/uploads/2019/12/kk_bp_msz_Portreto-de-Junulo-de-Rafaelo-en-itala-kopio-en-Varsovio_0131.mp3, /wp-content/uploads/2019/12/kk_bp_msz_Portreto-de-Junulo-de-Rafaelo-en-itala-kopio-en-Varsovio_0131.mp3?_=24

La portreto de junulo de Rafaelo Santi, de kelkiuj ekspertoj agnoskita kiel lia aŭtoportreto, estas sendube la plej granda militperdo, kiun suferis la polaj muzeaj kolektoj. La tolaĵo aĉetita ĉirkaŭ 1800 jaro por la Kolekto de Czartoryski-familio perdiĝis fine de la 2-a mondmilito kaj ĝis nun ne estas konata ĝia sorto. La Nacia Muzeo en Varsovio kunlabore kun la Nacia Muzeo en Krakovo memorigas ĉi tiun perdon prezentante de kelkaj semajnoj en Varsovio brilan 16-jarcentan kopion el Accademia Carrara en Bergamo. Eblas rigardi ĝin en la varsovia Nacia Muzeo ankoraŭ ĝis la 19-a de januaro 2020. Ĝi estas prezentata kune kun „Portreto de juna viro” de Jan Lievens, barokepoka nederlanda pentristo. Lia tolaĵo estas interesa imitekzemplo de la artverko de Rafael. Pri fasciniĝo atestas ankaŭ krokizoj el la 17-a, 18-a kaj 19- jarcentoj,  kiuj kompletigas la ekspozicion, kiu omaĝas la 500-an mortodatrevenon de Rafaelo, pasontan venontjare.

El la elsendo 28.12.2019. Legas  Milada  kaj Barbara – 01’31”


---

# E_elsendo el la 28.12.2019

**Published:** 2019-12-28

**URL:** https://pola-retradio.org/2019/12/e_elsendo-el-la-28-12-2019/

**Categories:** Elsendoj

**Audio:** https://pola-retradio.org/wp-content/uploads/2019/12/RetRadio_28.12.2019_sabato_923.mp3

Podkasto: Ludu en nova fenestro | Elŝutu

La 923-a E_elsendo el la 28.12.2019 ĉe www.pola-retradio.org

Niaj komencaj kulturkronikaj informoj rilatas al du interesaj ekspozicioj. En Vroclavo eblas admiri 100 tolaĵojn de Michael Willmann, elstara silezia artisto. En Varsovio daŭras la lastaj semajnoj de la ekspozicio dediĉita al la tolaĵo de Rafaelo „Portreto de viro”. En nia felietono pri koninda Pollando ni proponas – enrigardante nian arkivon – reviziton en la urbo Działdowo. La E-komunumaj informoj rilatas al atendataj kandidatiĝoj por la Internacia Kongresa Universitato en Montrealo. Ni kundividas krome malĝojigan informon pri la forpaso de la meritiĝinta, longjara E-aktivulo el Usono, William Harmon. Muzike akompanas nin la nederlanda koruso Akordo per siaj du kanzonoj el la KD KristnaskA Kordo – „Sub la visko” kaj „Bim Bom sonas en ĉiel’”. La apudanta nian programinformon foto prezentas foirplacon de Działdowo en kristnaska vesto kun ornamita abieto. Tradicie ni disponigas eksterelsende paralele legeblajn kaj aŭdeblajn tekstojn el la hodiaŭa elsendo en unuopaj rubrikoj de nia paĝo, hodiaŭ t.e. estas „kulturkronikaj informoj”. Uzu tiun ĉi servon mem kaj rekomendu al aliaj, kiel efikan manieron altigi la aŭdokomprenon kaj parolkapablon. La elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D . I.a. pere de ĝi vi povas rapidigi aŭ malrapidigi la elsendosonon konforme al viaj bezonoj.


---

# Vino aŭ biero

**Published:** 2019-12-31

**URL:** https://pola-retradio.org/2019/12/vino-au-biero/

**Categories:** Sciencaj informoj

**Audio:** /wp-content/uploads/2019/12/sc_mj_Vino-kaj-biero-egale-sanfavoraj_0154.mp3, /wp-content/uploads/2019/12/sc_mj_Vino-kaj-biero-egale-sanfavoraj_0154.mp3?_=25

Kvankam vino estas taksata kiel drinkaĵo kun favoraj sanproprecoj, laŭ iuj ekspertoj antaŭ ĝi ne cedas biero. La sciencaj esploroj pruvas, ke modera biertrinkado ankaŭ povas malaltigi riskon de kormalsanoj. Jam en la 80-aj jaroj de la pasinta jarcento sciencistoj komencis rimarki, ke malgraŭ vianda grasoriĉa dieto francoj notas malpli grandan indicon de kormalsanoj kaj tro fruaj mortoj. La fenomeno difinita kiel „franca paradokso” estis klarigita per vindrinkado. Biero kompare kun vino ne ĝuis same pozitivan famon. Oni traktis ĝin kiel popularan, banalan drinkaĵon por mordaĵetoj, cetere ne tro sanfavoran. La plej novaj esporoj ŝanĝas ĉi-tiun rezonadon. Evidentiĝas nome, ke modera bierdrinado – en la kvanto unu bierpokalo por virinoj, du por viroj – estas same saniga por koro, kiel adekvataj vinokvantoj. Esploristoj konvinkas eĉ, ke kelkiuj bierspecioj povas esti eĉ pli salubraj ol fama tiukuntekste ruĝa vino. “Journal of Wine Economics” informis, ke en ekzamenado el 2016 estis analizitaj butikumkutimoj kaj sanrezultoj de pli ol 30 mil usonanoj. Post la kontrolo de dietkvalito, streso kaj aliaj faktoroj estis konstatite, ke ofteco de kormalsanoj kaj diabeto de la speco 2 estis malpli alta  inter frandemuloj de metiista biero kompare al ŝatantoj de aliaj drinkaĵoj. Kvankam ne mankas donitaĵoj, ke alkoholaĵoj ĉiakvante estas sanminacaj la sciencaj esploroj ĉiam pli ofte elmontras, ke modera drinkado de vino kaj ankaŭ biero povas pozitive influi iujn sansferojn.

El la elsendo 31.12.2019. Legas Maciek – 1’54”


---

# E_elsendo el la 31.12.2019

**Published:** 2019-12-31

**URL:** https://pola-retradio.org/2019/12/e_elsendo-el-la-31-12-2019/

**Categories:** Elsendoj

**Audio:** https://pola-retradio.org/wp-content/uploads/2019/12/RetRadio_31.12.2019_mardo_924.mp3

Podkasto: Ludu en nova fenestro | Elŝutu

La 924-a E_elsendo el la 31.12.2019 ĉe www.pola-retradio.org

Karaj Geaŭskultantoj, ni sojlas la 2020-an Jaron.

Nia tuta Redakcia Teamo transdonas al vi varmajn dezirojn de ĉiuflanke Prospera, Sukcesa, Feliĉa Nova Jaro !

Nian hodiaŭan elsendon, la lastan en la malnova jaro komencas aktualaĵoj, en kiuj ni informas pri Patronoj de la Jaro 2020 proklamitaj de la pola Sejmo; ni informas pri bonegaj rezultoj de la polaj gimnazianoj en la testado de PISA kaj fine pri ekologie utiligotaj kristnaskaj arbetoj, kiu kampanjo jam komenciĝis ekzemple en Varsovio. La scienca temo estas dediĉita al la sanfavoraj proprecoj de vino kaj biero (en modera kvanto). Nia kunlaboranto, Marek Nahajowski recezas la KD-on de Persone „Povus esti simple”, en kiu ni prezentas fragmente tri komponaĵojn el la disko: „Ili venos”, „Nun mallumas vespere” kaj „Reĝoj de cindroj”. La akompana al la programinformo interreta foto rilatas al hodiaŭa vespero/nokto dum kiu ni bonvenigos la Novan Jaron 2020. Niajn redakciajn bondezirojn fine de la elsendo akompanas la kanzono de Jonny M. „Estu Feliĉaj” el lia KD „Regestilo” produktita de Vinilkosmo. Ankaŭ hodiaŭ ni rekomendas la paralele legeblajn kaj aŭdeblajn tekstojn el nia elsendo, kiuj troviĝas en la unuopaj rubrikoj de nia paĝo, hodiaŭ t.e. estas „novaĵoj” kaj „sciencaj informoj”. Ili faciligas efike altigi la aŭdokomprenon kaj parolkapablon, uzu do mem kaj rekomendu al aliaj. Krome nia elsendo estas aŭdebla ankaŭ en jutubo ĉe la kanalo Espero2009: https://www.youtube.com/results?q=pola+retradio&sp=CAI%253D


---
