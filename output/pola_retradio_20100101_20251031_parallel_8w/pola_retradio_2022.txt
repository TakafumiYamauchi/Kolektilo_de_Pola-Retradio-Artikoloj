Tarnów inter la plej belaj urboj de Eŭropo
[2022-01-04]
https://pola-retradio.org/2022/01/tarnow-inter-la-plej-belaj-urboj-de-europo/

La usona CNN pretigis la rangoliston de la plej belaj malpli konataj eŭropaj urboj, kiuj povas fieri pri sia arkitekturo aŭ specifa regiona kulturo. En la listo kiel la unusola urbo el Pollando ektroviĝis Tarnów. Oni reliefigis ĝian malnovurban parton kun renesancaj brikdomoj, malgrandurban etoson kaj similecon al la proksima Krakovo. En la rangolisto Tarnów estis listigita inter tiaj loĝlokoj kiel la nederlanda Giethoorn, kie eblas trafiki per boatoj, Mostar en Bosnio kaj Hercegovibo kun sia 16-jarcenta ponto. CNN menciis krome tiajn urbojn kiel Guimarães en Portugalio, Roscoff en Francio, Anghiari en Italio, Nafplio en Greklando, Mazara del Vallo, la itala Sicilio, Clovelly en Britio, Dinkelsbühl en Germanio, Korčula en Kroatio, Kenmare en Irlando, Piran en Słowenio, Reine en Norvegio kaj Regencos en Hispanio.

El la elsendo 04.01.2022. Legas Milada – 1′ 24″

--------------------------------------------------------------------------------

Pollando prezidas en Organizaĵo pri Sekureco kaj Kunlaboro
[2022-01-04]
https://pola-retradio.org/2022/01/pollando-prezidas-en-organizajo-pri-sekureco-kaj-kunlaboro/

La 1-an de januaro 2022 Pollando transprenis por unu jaro la prezidantecon en Organizaĵo pri Sekureco kaj Kunlaboro en Eŭropo. La pola ministro por la eksterlandaj aferoj, Zbigniew Rau estas ĝia prezidanto. Pollando prezidas en la Organizaĵo la 2-an fojon, la unuan fojon tio okazis en 1998. La oficiala inaŭguro de la pola prezdanteco okazos dum la kunsido de la Konstatnta Konsilio de la organizaĵo en Vieno, la 13-an de januaro. La prioritato de la pola prezidanteco estos aktiva antaŭmalhelpado kaj mildigado de konfliktoj kaj krizaj situacioj. Pollando kunlaboros kadre de la tn. Triopo de la Organizaĵo kun Svedio, kiu gvidis la laborojn de la Organizaĵo pri Sekureco kaj Kunlaboro en Eŭropo en 2021 kaj kun la Norda Makedonio, kiu prezidos ĝin en 2023. La Organizaĵo pri Sekureco kaj Kunlaboro en Eŭropo membrigas 57 ŝtatojn sur kies teritorio vivas pli ol unu miliardo da homoj. Krom la eŭropaj landoj apartenas al ĝi Usono, Kanado, Mongolio kaj situantaj en la Centra Azio ŝtatoj, kreiĝintaj post la malkomponiĝo de Sovetunio, t.e. Uzbekio, Kazaĥio, Taĝikio, Kirgizio kaj Turkmenio. La laboroj de la organizaĵo derviĝinta el la Fina Akto de Helsinkia Konferenco pri Sekureco kaj Kunlaboro en Eŭropo havas tri aspektojn: politikan-militistan, ekonomian-median kaj humanecan.

El la elsendo 04.01.2022. Legas Milada – 2′ 04″

--------------------------------------------------------------------------------

Ne,  por la orminado en regiono enloĝata de indiĝena loĝantaro
[2022-01-04]
https://pola-retradio.org/2022/01/ne-por-la-orminado-en-regiono-enlogata-de-indigena-logantaro/

La brazila registaro de la prezidento Jair Bolsonaro anoncis pri retiro de dekreto pri sep permesoj por la eplorado de ortavoloj troviĝantaj sur la tereno enloĝata de la indiĝena loĝantaro de la protektaj Amazoniaj Arbaroj lime de Kolombio kaj Venezuelo. La decido estis alprenita post la elaŭskulto de la brazilaj ekolooj, kiuj decide kontraŭis la minekspluatadon de la enloĝataj terenoj de la amazoniaj pluvarbaroj. Tio rilatas al la ampleksa regiono San Gabriel da Cachoeira enloĝata de 23 triboj de la indiĝena amazonia loĝantaro. Sian negativan rilaton esprimis du kompetentaj ŝtataj sciencaj institutoj – Nacia Indiana Fonaĵo FUNAI kaj Instituto pri Konservo de Biodiverseco de Chico Mendes. Ĝi kongruis kun la starpunkto de la plej kompetenta ĉi-rilate Landa Min-agentejo.

El la elsendo 04.01.2022. Legas Maciek – 1′ 01″

--------------------------------------------------------------------------------

Epifania Parada Promeno en Varsovio
[2022-01-04]
https://pola-retradio.org/2022/01/epifania-parada-promeno-en-varsovio/

La plej proksiman ĵaŭdon i.a. poloj festos Epifanion, alivorte la Feston de la Tri Reĝoj. En Varsovio kaj en multaj lokoj ekster ĝi enradikiĝis la tradicio de Solenaj Paradoj en la uba, vilaĝa spaco, dum kiuj familioj kun la infanoj en festa etoso trairas urban itineron en la akompano de la Tri Reĝoj pompe vestitaj, iliaj bestoj kaj servantaro por adoromaĝi la Jesuon en la kripeta trogo. Ankaŭ nunjare en Varsovio oni planas la pardon, sed pro la pandemio en iom adaptita al la cikonstancoj formo. Nome ĉi-foje oni invitas familiojn kun la infanoj por Parada Promeno dum kiu – kun konservo de necesa distanco – la festa marŝantaro celos de la varsovia Reĝa Kastelo al Piłsudzki-planto, kie estos intalita la Kripeto de Jesuo. Kadre de la nunjara Parado, kies devizo estas „Gaja ĝi estas, la hodiaŭa tago” el la 18/19-jarcenta mazurkoritma kristnaska kanto, eblos partopreni la urbajn ludojn kaj sperti, kiel ĝojo helpas fronti la penon de lernado kaj laboro malgraŭ ĉiuj malfacilaĵoj kaj vivdefioj.

El la elsendo 04.01.2022. Legas Barbara – 1′ 30″

--------------------------------------------------------------------------------

NASA kunlaboras kun teologoj
[2022-01-04]
https://pola-retradio.org/2022/01/nasa-kunlaboras-kun-teologoj/

Konforme al la teknologiaj progesoj la homaro konstruas ĉiam pli bonajn teleskopojn, sendas siajn sondilojn en la Kosmon kaj serĉas ekstersunsistemjn planedojn, en kiuj povus kreiĝi la vivo. Aliflanke, la demando estas – kaj se efektive ni malkovrus vivon ekster la Tero? Laŭ la eksa estro de la Astrobiologia Instituto de NASA, Carl Pilcher la ideo, ke la Tero estas la unusola planedo en la Universo, en kiu ekzistas vivo estas nedefendebla, ĉar en nia galaktiko troviĝas pli ol 100 miliardoj da steloj. En la Universo estas pli ol 100 miliardoj da galaktikoj. Tio ne estas aparta opinio. Parto de sciencistoj rezonantaj simile asertas, ke la problemo de la fremda vivo ekstertere prefere ne liĝiĝas kun la demando ĉi ni ĝin trovos, sed kiam? NASA destinis 1,1 milionojn da dolaroj por la programo „Sociaj implikaĵoj de astrobiologio”. La realigita antaŭ kelkaj jaroj programo celis ekzameni kiel homoj reagus je eventula malkovro de la fremda vivo. La usonaj sciencistoj turnis sin al reprezentantoj de diversaj religioj, por ke ili helpu kompreni kiel tio ŝanĝus la manieron, en kiu ni perceptas la Universon. Prefere temis pri tio, kiel la ekstertera vivo influus nian internan bonfarton kaj ligitajn kun tio ekzistodilemojn. Oni invitis al la projekto 24 sacerdotojn – kristanajn pastrojn, judan rabenon kaj islaman imamon. Ilia tasko estis respondi kelkajn gravajn demandojn pro la fakto, ke miliardoj da homoj en la mondo identigas sin kun iu el la grandaj religioj. Kaj do ĉu la ekstertera vivo estas menciita en Sanktaj Skriboj, ĉu ĝi konformas al la historioj pri la mondestiĝo. Kaj krome kiel la ekstertera vivo ŝanĝus la percepton de Dio, ĉu religioj devus ŝanĝi siajn doktrinojn? En la historio troviĝas multaj ekzemploj pri novaj sciencaj malkovroj, kiuj ne konformis al la religiaj sistemoj. La demando estis do ankaŭ ĉu laŭ la partoprenantaj la projekton sacerdotoj la ĉefaj religioj de la mondo kapablus akcepti la eblon de la ekstertera vivo, sed damaĝi siajn fundamentojn. Evidentiĝis, ke reprezentantoj de multaj religioj asertas, ke ili povus akcepti tian ideon senprobleme. Tion deklaris d-ro Andrew Davison, anglikana sacerdoto kaj teologo de Kembrigxa Universitato, doktororiĝinto pri biokemio en Oksfordo en sia intervjuo por „The Times”. Liaopinie homoj nereligiemaj ŝajnas trotaksi la defion, kiun spertus homoj kredantaj, se ili havus pruvojn pri la fremda vivo. Simile rezonis reprezentantoj de judaismo kaj islamo, ke ankaŭ ili petus la gvidadon de siaj religioj fronte al la demando, kion la malkovro signifus „por la pozicio kaj digno de la homa vivo”. Nu, kiel sciate ankaŭ en nia Sunsistemo estas kelkaj lokoj ekstertere, kie la vivo povus evolui. Sciencistoj asertas, ke la luno de la Jovo, Eŭropo havas sub la glacikrusto likvan oceanon, kie teorie povas ekzisti vivkondiĉoj. Similaj kondiĉoj regas almenaŭ laŭ enkondukaj rezonadoj sur Enceladuso, glaciluno de la Saturno. Oni konsideras ankaŭ la Marson, kie iam ekzistis likva akvo. Oni konsideras la eblon de vivekzisto en densaj nuboj de la Venuso pri kio siatempe informis sciencistoj el Masaĉuseca Teknologia Instituto, Kar diff-a kaj Kembriĝa Universitatoj.

El la elsendo 04.01.2022. Legas Barbara – 4′ 25″

--------------------------------------------------------------------------------

Esperanta Radio 100-jara
[2022-01-04]
https://pola-retradio.org/2022/01/esperanta-radio-100-jara/

Kiam en julio 1887 Zamenhof publikigis sian Unuan Libron, nek li, nek la baldaŭaj adeptoj de lia Lingvo Internacia supozis, ke malkovro efektivigota nur dek kelkajn semajnojn poste en septembro fare de juna germana fizikisto, Heinrich Hertz metos fundamentojn por evoluo de radiokomunikado. Ene de 18 jaroj formiĝis la ĝermoj de la E-komunumo, en tiu periodo la komunikado atingis la formon de sendrata telegrafio. El ĝi kreiĝis radiostacioj. La unua estis funkciigita la 21-an de decembro 1920 en la usona Piitsburg. Temis pri 8ZZ konstruita de Western Electric. El Usono do kvazaŭ nature komenciĝis en 1922 la unuaj E-disaŭdigoj elsendataj de la stacio Newark WJZ kun kio estas ligita la nomo de s-ro Sayers. En Eŭropo la unua lando interesiĝanta pri la dissendado pere de la radiostacioj estis Britio. Kaj ĝuste London 2 LO estis la stacio, kiu en la sama 1922 komencis elsendi siajn E-disaŭdigojn. Tiel kreiĝis fenomeno difinata de ni E-Radio, E-Radiofonio. De du radiostacioj em 1922 ili plinombriĝis al 10 la sekvan jaron. 4 jarojn poste en 1927 temis pri 168 radiostacioj elsendantaj E-programojn el 33 landoj. Al la fenomeno de E-Radio – aparte en la kunteksto de la unua profesia radioredakcio tiu de E-Redakcio de Pola Radio – plurfoje mi estis parolanta en niaj E-elsendoj de Pola Radio, kaj ankaŭ en la pollingvaj programoj de Pola Radio kune kun redaktoro Andrzej Pettyn. Poste mi dediĉis min al pliaj esploroj pri la historio de E-elsendoj de Pola Radio antaŭmilite kaj tujpostmilite. Pri tio mi prelegis multfoje dum diversaj E-eventoj. Laste mi okupiĝis pli ĝenerale pri la historio de la Esperanto-radiofonio. Pasintjare mi kompletigis ampleksan artikolon por Interlingvistikaj Studoj kun la iom pli detala konsidero de diverslandaj E-radioelsendoj, kvankam tiu laboro nur fiksas komencon kaj plian etapon de profundigotaj esploroj. Tiuj esploroj ne multas en nia komunumo. La unuan broŝuron pri Esperanto kaj Radio verkis d-ro Walter Doehker, estro de la Komisiono por Radio-statistiko komisiita de Internaca Centra Komitato de la E-movado en Ĝenevo en 1928. (citaĵo el la vortoj de d-ro Walter Doehler el 1928 en la menciita broŝuro). En 2022, en la jubilea jaro de E-radiofonio ni frontas novan realon kaj kunekziston en la interreta mondo. Tio ekzameniĝis. Multaj E-radioprogramoj, adaptiĝis al la nova teknologia rimedo, al la realo de la informadika socio. Kaj tamen malgraŭ sia 100-jariĝo E-Radio estas afero efemera. Iuj elsendoj ekzistas, daŭras. La aliaj malperas, laste kun bedaŭro ni eksciis pri la malapro de la E-elsendoj de Ĉina Radio-Internacia. La Jubilea Jaro estu do la okazo por registri la realon, savi savendon, konservi konservendon. Estu do 2022 la jaro por protekti al estontaj generacioj de la E-komunumo la scion pri la historio kaj nuno de la E-Radiofonio, krom ĝisdata produktado de la E-programoj.

El la elsendo 04.01.2022. Legas Barbara – 7′ 32″

--------------------------------------------------------------------------------

E_elsendo el la 04.01.2022
[2022-01-04]
https://pola-retradio.org/2022/01/e_elsendo-el-la-04-01-2022/

Podkasto: Ludu en nova fenestro | Elŝutu

La 1132-a E_elsendo el la 04.01.2022 ĉe www.pola-retradio.org

En nia unua elsendo de la Nova Jaro per aparta felietono ni referencas al la komenciĝanta 2022, kiel Jubilea Jaro de la Esperanta Radio, E-Radiofonio. Antaŭ 100 jaroj en 1922 aŭdiĝis la unuj E-radioelsendoj, kiuj ekigis gravegan paroligan rolon por miloj da esperantistoj tra la mondo, kiu misio ne ĉesis. La komencaj aktualaĵoj rilatas al la prezidanteco de Pollando en Organizaĵo por Sekureco kaj Kunlaboro en Eŭropo, al brazila leĝo malpermesanta orminadon en la regiono de la t.n. pluvarbaroj, pri proksimiĝanta Epifania Parado i.a. en Varsovio, al Tarnów, laŭ CNN unu el la plej belaj inter mezkonataj urboj. Nia scienca temo estas dediĉita al NASA-esploroj pri tio, kiel ni reagus je konstato pri ekzisto de ekstertera vivo kun partopreno de reprezentantoj de grandaj religioj. Muzike ni memorigis la kanzonon pri „Novjara nokto” de Bronstein/Asorti. La programinformon akompanas foto pri radioaparatoj el la jaroj 1925-1929. En unuopaj rubrikoj de nia paĝo eblas konsulti la paralele legeblajn kaj aŭskulteblajn tekstojn el niaj elsendoj, kio estas tradicio de nia Redakcio ekde 2003-a jaro. La tuta elsendo estas aŭdebla ĉe la kanalo: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Daŭre en la festa agordo
[2022-01-07]
https://pola-retradio.org/2022/01/daure-en-la-festa-agordo/

En preskaŭ 670 lokoj en la tuta Pollando okazis lastĵaŭde la Epifaniaj Paradoj. En la publika spaco alivestitaj aktoroj kaj akompananta publiko rekreis la Evangelian rakonton pri la adorcela pilgrimado de la Tri Reĝoj el Oriento por saluti kaj pridonaci per oro, incenso kaj mirho la naskiĝintan Jesuon. Laŭ la difinita intinero la polaj partoprenantoj moviĝas kun Bet-Lehema Stelo dum la Tri Reĝoj pompe vestitaj kondukas ilin al la Kripeto. Dum la parado oni kantas kristnaskajn kantojn. Malgraŭ la pandemio ili okazis en 200 lokoj pli ol en 2021. La unua Epifania Parado en Varsovio estis organizita en 2009. Similaj paradoj okazis nunjare i.a. en Aŭstrio, Francio, Britio kaj eĉ en afrikaj landoj. Ekde 2011 la Epifanio estas en Pollando ŝtata festo simile kiel en ekzemple Italio, Hispanio, Greklando, Svedio, Finnlando, Ahstrio, Svislando.

El la elsendo 07.01.2021. Legas Milada – 1′ 29″

--------------------------------------------------------------------------------

Ortodoksa Kristnasko
[2022-01-07]
https://pola-retradio.org/2022/01/ortodoksa-kristnasko/

Lastĵaŭde la Kristnaskon sojlis otodoksuloj kaj fideluloj de aliaj orientaj eklezioj i.a. grekokatolikoj kaj malnovritanoj konforme al la Julia Kalendaro. En Pollando pli ol 90 procentoj de ortodoksaj paroĥoj observas ĝin en sia religia vivo. La Kristanskon de la orientritaj kristanoj antaŭis 40-taga severa fastperiodo. En Bjalistoko, kiu estas la ĉefa urbo de la regiono, en kiu troviĝas plej grandaj ortodoksulaj grupoj estis organizitaj dum la antaŭkristnaska vespero festaj vespermanĝoj por solecaj fideluloj.

El la elsendo 07.01.2021. Legas Krystyna – 0′ 44″

--------------------------------------------------------------------------------

Flortapiŝoj el Spycimierz sur Unesko-listo
[2022-01-07]
https://pola-retradio.org/2022/01/flortapisoj-el-spycimierz-sur-unesko-listo/

De jaroj la loko Spycimierz en la regiono de Lodzo, en la centra Pollando ĉiujare logas religiulojn kaj turistojn el la tuta Pollando kaj ankaŭ el eksterlando por rigardi kaj admiri la flortapiŝan vojon, laŭ kiu moviĝas la religia procesio dum la festo de la Dia Korpo. Antaŭ kelkaj tagoj tiu ĉi tradicio ektroviĝis sur la Monda Listo de la Kultura-heredaĵo de Unesko. Tio ĉi estas la tria registro ligita kun kulturaj tradicioj de Pollando post la tradicio de la krakovaj kristnaskaj kripetoj kaj arbara abelbredado. La pli ol 300-persona loĝantaro de la vilaĝo Spycimierz de pli ol 200 jaroj aranĝas antaŭ la festo de la Dia Korpo flortapiŝon tra kiu paŝas la procesio. Ĉiu familio pretigas propran fragmenton de ĉirkaŭ unukliometra vojo troviĝanta antaŭ la propra domo. Oni uzas por tio petalojn de la ĝardenaj kaj kampaj floroj, foliojn de kaŝtanujoj, grenspikojn kaj herbojn, muskon kaj branĉetojn de arboj kaj arbustoj. Oni uzas ankaŭ sablon. Inter la grafikaj motivoj dominas floroj, koroj, religiaj kaj patriotaj simboloj. La loĝantaro de Spycimierz solenis la registroeventon dum speciala ceremonio en la loka preĝejo. Krom komuna partopreno en la sankta meso oni aranĝis kun invititaj gastoj fragmenton de la kolora flortapiŝo. Inter la motivoj troviĝis la simbolo de Unesko, la pola blanka-ruĝa flago kaj la devizo „Nemateria kultura heredaĵo”.

El la elsendo 07.01.2021. Legas Maciek kaj Barbara – 1′ 51″

--------------------------------------------------------------------------------

En la mondo de radio kaj televido
[2022-01-07]
https://pola-retradio.org/2022/01/en-la-mondo-de-radio-kaj-televido/

Raportistaj magnetofonoj, mikrofonoj kaj televidaj kameraoj troviĝas inter la objektoj de interesa ekspozicio en la Muzeo de Tekniko kaj Komunikado en Szczecin (la nordokcidenta Pollando). La kreiĝinta lige kun la pasinta en 2020 75-jariĝo de la Pola Radio en la Okcidenta Pomerio ĝi estis prokrastita je unu jaro pro la pandemio. „En la mondo de sono kaj bildo” proksimigas al la spektantoj la ĵurnalistan laboron laŭ la historia vidpunkto kaj unuopajn reprezentantoj de la regiona ĵurnalista medio. Krom profesiaj eksponaĵoj kiel studiaj kaj raportistaj magnetofonoj kaj mikrofonoj la spektantoj povas rigardi videokameraojn kaj videkasedojn, ĉemikrofonajn markajn nomojn de la unuopaj ŝtacioj. La ekspozicio prezentas malnovajn radioricevilojn kaj televidilojn. Junaj spektantoj povas i.a. ekscii kiel funkciis malnova televidilo, kial ĝia bildo estis nigra-blanka, kiel rilatas la pozicio anteno al la televida neĝefika bildo. La daŭronta ĝis la 27-a de februaro 2022 ekspozicio estis kunorganzita de la Asocio de Ĵurnalistoj de Pola Respubliko.

El la elsendo 07.01.2021. Legas Maciek kaj Barbara – 1′ 30″

--------------------------------------------------------------------------------

E_elsendo el la 07.01.2022
[2022-01-07]
https://pola-retradio.org/2022/01/e_elsendo-el-la-07-01-2022/

Podkasto: Ludu en nova fenestro | Elŝutu

La 1133-a E_elsendo el la 07.01.2022 ĉe www.pola-retradio.org

En la komenco de la elsendo ni referencas al la okazintaj lastĵaŭde en Pollando Epifaniaj Paradoj kaj al la komenciĝinta ortodoksa Kristnasko. En la kultkroniko ni informas pri la polaj flortapiŝoj el la loko Spycimierz sur Unesko-listo kaj pri interesa ekspozicio pri historio de radio en Szczecin. Ni prezentas la novjaran donacon de Vinilkosmo, t.e. oficiale lanĉitan hodiaŭ bitan albumeton “Veko” de BaRok-Projekto ( https://www.vinilkosmo-mp3.com/eo/blogo/235-veko-la-nova-albumeto-de-barok-projekto-oficiala-apero-la-7an-de-januaro-2022.html ). Ni prezentas el ĝi fragmente la kanzonon „Kial ne”. Krome en la elsendo aŭdiĝas pola kristnaska kanto „Tri Monarkoj” en la plenumo de Anna Osmakowicz; fragmenton de ortodoksa kristnaska kanto plenumas kirka koruso el Varsovio. En la E-komunuma parto ni informas pri invito de UEA por kongresurboj post 2023. En la fino ni renkontiĝas leterkeste. La akompana al la programinformo foto prezentas fragmenton de flortapiŝo el Spycimierz. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003-a jaro. La tuta elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Pollando inter la ŝtatoj, kiuj plej bone sukcesis fronte al la pandemio
[2022-01-11]
https://pola-retradio.org/2022/01/pollando-inter-la-statoj-kiuj-plej-bone-sukcesis-fronte-al-la-pandemio/

Jarkomence aperis la pritakso de la brita „Economist” pri tio, kiuj ŝtatoj plej bone sukcesis fronte al la pandemio el inter 23, kies donitaĵoj estis pritaksitaj. En la komenco de la listo troviĝas Danlando, Slovenio, Svedio, Norvegio kaj Ĉilio. Ĉe la 6-a loko troviĝas Pollando egalrange kun Irlando. La ĵurnalo prenis en konsideron kreskon de la Landa Produkto Brutte ekde la fino de 2019, enspezojn de la hejmaj mastrumejoj, la situacion de la borso kaj ŝtatan ŝuldon. Laŭ „Economist” rilate la Landan Produkton Brutte plej bonajn rezultojn atingis landoj, kies mastrumado ne estas grave bazita sur turismo. Se temas pri Pollando en la analizita periodo la kresko de la Landa Produkto Brutte egalis al 3,1 procentoj, la enspezoj je unu persono kreskis je 3,3 procentoj, la akcivaloro je 25,4 procentoj. La plej malbonajn rezultojn atingis Japanio, Britio kaj Hispanio. En ĉi lasta la malkresko de la Landa Prdukto Brurre egalis je 6,6 procentoj.

El la elsendo 11.01.2022. Legas Milada – 1′ 38″

--------------------------------------------------------------------------------

Murpentraĵo omaĝe al la Pola Leĝeratletiko
[2022-01-11]
https://pola-retradio.org/2022/01/murpentrajo-omage-al-la-pola-legeratletiko/

Varsovio riĉiĝis je sporttema murpentraĵo, dediĉita al la 100-jariĝo de la Pola Leĝeratletiko, agnule de la strato Orzycka kaj Wilanów-aleo. Ĝia ideodoninto estis la dufoja pola ora olimpikĉampiono per kuglopuŝo, sporta aktivulo, Tomasz Majewski, proponinta tiel honori famajn polajn leĝeratletikistojn. La omaĝa al la pola leĝeratletiko murtapiŝo kun la surfaco de 460 kvadrataj metroj ne estas la unusola sporttema murpentraĵo en Varsovio. La aliaj omaĝas la memoron de la plej juna pola olimpika medalulino el Sindejo 2000 en la ĵeto per martelo, ne plu vivanta Kamila Skolimowska; unu el la plej bonaj polaj futbalistoj, ora kaj arĝenta olipmpika medalulo Kazimierz Deyna kaj la plej fama en la historio de la pola piedpilko, futbalista trejnisto Kazimierz Górski.

El la elsendo 11.01.2022. Legas Maciek – 1′ 03″

--------------------------------------------------------------------------------

La fermado de lernejoj ne influas la infektiĝonivelon je kovim-19
[2022-01-11]
https://pola-retradio.org/2022/01/la-fermado-de-lernejoj-ne-influas-la-infektigonivelon-je-kovim-19/

Baldaŭ pasos du jaroj post kiam la mondo ekfrontis la pandemion. Ĉiam pli ofte oni ekzamenas, kiel ĝi influis la skalon kaj la specon de psikologiaj problemoj de diversaĝaj personoj. Evidentiĝas, ke la plej negativaj konsekvancoj estas rimarkeblaj inter homoj junaj sur la nivelo de la baza kaj supera instruniveloj. Samtempe el la esploroj de sciencistoj de la novjorka Binghamton University rezultas, ke ne ekzistas signifa diferenco de malsaniĝoj je kovim-19 inter la regionoj, en kies lernejoj okazis lernado en la distanca aŭ fizika maniero. Kiam komence de 2020 en Usono komenciĝis la pandemio preskaŭ en ĉiuj regionoj estis fermitaj lernejoj kun la espero bremsi la disvastiĝadon de la malsano. Evidentiĝis, ke kun tiu solvo ligiĝas multaj problemoj. Sciencistoj utiligis la fakton, ke regionoj aŭtoritatoj en diversaj lokoj alprenis malsamajn decidojn, do analizis kiel ili influis la malsaniĝonivelon. Estis analizita la periodo de 12 lernosemajnoj ekde la komenco de julio ĝis la fino de septembro 2020. En tiu periodo ankoraŭ oni ne disponis pri vakcinoj kaj ne disvastiĝis la varianto DELTA. La donitaĵoj el 895 lernejaj regionoj, preskaŭ el la duono en Usono, estis komparitaj kun donitaĵoj el 459 graforegionoj, kie la lernejoj troviĝis. Preninte en la konsidron tiajn faktorojn kiel malsaniĝotendencoj antaŭ la malfermo de lernejoj kaj la rigoroj enkondukitaj en ĉiuj en ĉiuj ŝtatoj kaj aktviveconivelo de la loka socio esploristoj konstatis, ke la malsaniĝonivelo je kovim-19 en plimulto de regionoj, en kiuj infanoj lernis fizike ne diferencis esence de la malsaniĝoj, kiuj okazis en la kondiĉoj la distnaca lernado. La esplordetaloj aperis en „Nature Medicine”.

El la elsendo 11.01.2022. Legas Barbara – 2′ 33″

--------------------------------------------------------------------------------

E_elsendo el la 11.01.2022
[2022-01-11]
https://pola-retradio.org/2022/01/e_elsendo-el-la-11-01-2022/

Podkasto: Ludu en nova fenestro | Elŝutu

La 1134-a E_elsendo el la 11.01.2022 ĉe www.pola-retradio.org

Komence de la elsendo ni dediĉas adiaŭan rememoron al la forpasinta pasintsemajne elstara pola E-aktivulo el Vroclavo, Edward Wojtakowski, Edulo. La mardaj aktualaĵoj koncernas pritakson de la brita „Economist” pri tio, kiuj landoj plej bone frontis pandemion. Inter ili estas Pollando. La alia aktualaĵo rilatas al pli sporttema murpentraĵo en Varsovio. La sciencbultena temo ligas al usonaj esploroj pri tio, ke la fermado de lernejoj ne influas infektiĝonivelon je kovim 19. Ni informas pri iniciato de UEA publikigi historiajn numerojn de „Esperanto”. Hodiaŭ en la elsendo aŭdiĝas laŭvica fragmento de la romano „Quo Vadis” de Henryk Sienkiewicz en la E-traduko de Lidia Zamenhof. Muzike akompanas nin Mariusz Domaszewicz „Vin logu for’ kaj „Nova Jaro” de Martin kaj la Talpoj el la KD eldonita de Vinilkosmo. La interreta foto ĉe la programinformo prezentas la varsovian murpentraĵon kun 26 polaj leĝeratletikaj sportistoj kaj sportistinoj. En unuopaj rubrikoj de nia paĝo eblas konsulti la paralele legeblajn kaj aŭskulteblajn tekstojn el niaj elsendoj, kio estas tradicio de nia Redakcio ekde 2003-a jaro. La tuta elsendo estas aŭdebla ĉe la kanalo: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Pola filmmedio adiaŭas Jarmo Jaaskelainen.
[2022-01-14]
https://pola-retradio.org/2022/01/pola-filmmedio-adiauas-jarmo-jaaskelainen/

La 2-an de decembro 2021 la Krakova Filma Fondaĵo decidis atribui sian plej prestiĝan premion >Drako de la Drakoj< al Jarmo Jaaskelainen pro lia kontribuo al la evoluo de la monda dokumenta filmarto. Kun bedaŭro oni do akceptis la informon pri lia morto la 2-an de januaro 2022. Lia revo reveni al Pollando ne plenumiĝos, sed por la solenaĵo de la transdono de la statueto venos liaj edzino kun filino. Tio okazos inter la 29-a de majo kaj 5-a de junio 2022 en la hibrida formo de la krakova filmfestivalo. Jarmo Jaaskelainen estis reĝisoro de dokumentaj kaj beletraj filmoj kaj filmproduktanto. Li laboris ankaŭ kiel ĵurnalisto ligita kun la finna BBC. Jaaskelainen pasigis en Pollando parton de sia vivo, li konis do la polajn lingvon kaj historion. Li estis diplomito i.a. de la Lodza Filma Lernejo, li kunlaboris kun polaj kameraiisroj kaj por la finna televido li realigis multajn filmojn pri Pollando de la 70-aj/80-aj jaroj pri la Solidareco. Jarmo Jaaskelainen estis plurfoje premiita pro sia kreado ankaŭ en Pollando. I.a. per la medalo Meritiĝinto por Kulturo, Gloria Artis.

El la elsendo 14.01.2022. Legas Maciek – 1′ 28″

--------------------------------------------------------------------------------

„Cranach. Naturo kaj sankteco” en Varsovio
[2022-01-14]
https://pola-retradio.org/2022/01/cranach-naturo-kaj-sankteco-en-varsovio/

Ĝis la 27-a de februaro la Nacia Muzeo en Varsovio gastigas interesan portempan ekspozicion kun du pentraĵoj de Lucas Cranach Pli Aĝa (1472–1553). La artisto – pentristo, gravuristo, projektanto kaj eldonisto de lignogravuraĵoj estas taksata kiel unu el la avanaj artistoj de la germana renesanco. En la polaj kolektoj troviĝas liaj du pentraĵoj „Madono sub abioj” kaj „Adamo kaj Eva”. La unua konstante troviĝas en la Arkidioceza Muzeo en Vroclavo, la dua en la Nacia Muzeo de Varsovio. Ambaŭ kreiĝis ĉirkaŭ la 1510-a jaro kaj estas taksataj kiel tolaĵoj el la apogea periodo de la kreado de Cranach. La gvidmotivo de la ekspozicio estas prezento de nova rilato inter naturo kaj sankteco en la arto el la limperiodo de la 15-a kaj 16-a jarcentoj. En la popularigado de novaj artaj kaj ikonografiaj konceptoj gravan rolon ludis ankaŭ grafiko. Tial la ekzpozicion kompletigas krokizoj de la avanaj germanaj artistoj de ĉi tiu epoko kiel Albrechta Dürera, Albrecht Altdorfer, Augustina Hirschvogel kaj desegnaĵoj el la medio de la tiel nomata apuddanuba skolo.

El la elsendo 14.01.2022. Legas Maciek – 1′ 26″

--------------------------------------------------------------------------------

Koninda Pollando – Złoty Stok (la Ora Deklivo)
[2022-01-14]
https://pola-retradio.org/2022/01/koninda-pollando-zloty-stok-la-ora-deklivo/

La urbo Złoty Stok (la ora deklivo) en la sudokcidenta Pollando difinata kiel la masuprasilezia Eldorado ekde la komenco de sia historio estis ligita kun la orminado. En ĝia preskaŭ unumiljara historio oni elterigis tie ĉirkaŭ 2 milionojn da tunoj da ora erco, el kiu oni akiris pli ol 16 tunojn da pura oro kaj 126 mil tunojn da arseniko. La tiean oron elterigadis onidire jam keltoj, la unuaj spuroj de la ekspluatado devenas el la 10-a jarcento. En la 13-a jarcento temis jam pri signifa minista centro kaj la elterigadon de la orercoj kaj ilian purigdon konfirmas multaj dokumentoj el la jaro 1241. Baldaŭ poste princo Henryk la IV Probus permesis al cistercianoj el la proksima Kamieniec gvidi tie ministajn laborojn. En 1344 la loko havis jam la urborajtojn kaj ricevis la statuson de Libera Minista Urbo kun multaj privilegioj. La regado de la princoj apartenantaj al la pola Piast-dinastio finiĝis tie en 1392, kiam post la morto de Bolek la II ĝi estis per familiaj/heredaj konektoj ligita kun Ĉeĥio. Post kelka ekonomia regreso en la epoko de Hus-militoj la urbo denove reviviĝis, la ekzistantaj minejoj estis plukonstruitaj. Komence de la 1491-a jaro Złoty Stok ricevis blazonon kaj flagon rekirinte samtempe la rangon de Libera Minista Urbo. La apogea disfloro de la orminado kaj fandado de la oro kaj de la urbo mem datiĝas al la komenco de la 16-a jarcento, kiam pri la urboriĉaĵoj venis aparta interesiĝo flanke de la famaj en Eŭropo komercaj domoj kaj min-fandindustriaj kompanioj. Pri la bonstato de la urboposedantoj atestu la fakto, ke inter la jaroj 1507 kaj 1621 la loka monemisiejo produktis kontinue ormonerojn el la elterigataj en Złoty Stok orercoj. En 1511 sekve de trafaj pruntoj la princajn minejojn transprenis Fugger-familio el Augsburg, kiu akiris baldaŭ la ekskluzivan rajton pri la tiea orkomerco. En 1529 en Złoty Stok funkciis 145 minejoj kaj dek kelkaj malgrandaj fanedejoj. Dudek jarojn poste la nombro de minejoj kreskis ĝis 190, la eltrigado de orercoj superis 30 mil tunojn kaj la jara orproduktado egalis al 60 kilogramoj, en la plej bona periodo eĉ 140 kilogramojn, kio egalis meze al 8 procenoj de la tuta eŭropa orminado. La frapa por la urboevoluo estis la 1565-a, kiam en la ŝakto Ora Azeno pereis 59 ministoj. En tiu periodo en la urbo disvolviĝis la produktado de arseniko el arseno troviĝanta el la minrestaĵaj ŝutaĵoj. La familio Fugger ligis sian kapitalon kun la de devenanta el Hungario Turzon-familio kaj ili komune ekregis la silezian orkomercon. Denove venis malfavora periodo. La 30-jara milito efikis damaĝe al la urbo, la malfunkciigitajn minejojn priverŝis akvo. Fine de la 17-a jarcento la orercaj provizoj komencis elĉerpiĝi, kvankam la lastan orfadejon oni fermis nur en 1859. Pli frue en 1742 la urbo kun la tuta Malsuprsilezia regiono trafis sub la prusan administradon. Lime de la 19-a kaj 20-a jarcentoj ĝia loĝantaro kreskis ĝis 2064 loĝantoj, en pli multo germanaj katolikoj. En 1939 ĝia loĝantaro egalis al ĉ. 2600 personoj. Post la 2-a milito la urbo baze de internaciaj traktatoj Złoty Stok estis transdonita al Pollando. La ĉefa industria establo estis tiam la entrepreno „La aresena industrio” produktanta arsenon kaj oron. La minejo estis fermita en 1960. En Złoty Stok funkciis tamen multaj aliaj diversnomaj industriaj establoj ligitaj kun la produktado de plasto kaj kolorigiloj. Aktuale Złoty Stok famas pro siaj turismaj valoroj kaj estas konsiderata kiel turisma atrakciaĵo laŭ la eŭropa skalo. En 2015 ĝi estis difinita kiel la plej bona turisma produkto de Pollando. Speciala turisma itinero kondukas al muzeaj atrakciaĵoj en la ŝaktoj „Gertruda” kaj „Czarna”. En la unua i.a. temas pri unika kolekto de geologiaj mapoj, iamaj ministaj intrumentoj kaj spirraba trezorejo kun 1066 oraj ingotoj. En la alia, Czarna, turistoj laŭ mane aranĝitaj postercaj koridoroj konatiĝas kun la ministaj teknikoj tra la jarcentoj, admiras la unusolan en Pollando subteran akvofalon, povas veturi per subtera tramo kaj propamane emisii memormoneron. Alia atrakciaĵo estas mezepoka Minista setlejo. Ne eblas ne mencii laste la ĉirkaŭan lokan naturon. Złoty Stok situanta ĉe la deklivoj de Oraj Montoj en la Sudety-montoĉeno certigas krome al la vizitantoj la ĉarmojn de la montara tereno kun vastaj arbaroj kaj belegaj panoramoj.

El la elsendo 14.01.2022. Legas Barbara – 6′ 58″

--------------------------------------------------------------------------------

El la E-Gazetaro_14.01.2022
[2022-01-14]
https://pola-retradio.org/2022/01/el-la-e-gazetaro_14-01-2022/

Inter la unuaj fizikaj E-gazetoj, kiuj atingis la redakcion jam en 2022 troviĝas la oktobra/novembra/decembra numero de „La informilo” de Orient-Franca E-Asocio. Ĉi tiu numero same kiel ĉiuj antaŭaj riĉas per raportoj pri diversaj E-aranĝoj, kiel la lasta Zamenhof-festo en Bazelo. Kelkaj raportoj rilatas al pli fruaj eventoj, kiel la biciklado en Greziljono en junio 2021. La raporto pri „E@I: Nova oficejo, nova urbo, nova estonteco” – kun kelkaj koboldaj tekstoripetoj – citita el la somera numero de „La Ondo de Esperanto” ankaŭ ne aperigas novaĵojn. Aliflanke ni samtempe ekscias pri evenoj okazontaj baldaŭ, kiel Meditereana E-Semajno ĉe la Lazura Marbordo, pli posta IFEF-kongreso en Ĉehio kaj kelkaj aliaj. Multaj rubrikoj ebligas al la regiona leganto havi bonan superrigardon pri la funkciado de la organizo. Sed mian apartan atenton kaptis en en ĉi tiu lasta numero de la Informilo 2021 la vortoj de la prezidanto. Edmond Ludwig dediĉas kelkan spacon al la temo „Ĉu Esperanto estas facila aŭ malfacila lingvo?” La temo tikla kaj elvokanta multajn reagojn tra la jaroj kaj medioj. Ni tamen citu liajn vortojn. Edmond Ludwig skribas: „Kial tiu demando? La movado ja reklamis de pli ol jarcento pri Esperanto uzante la aserton: Esperanto estas facile lernebla lingvo. Vi ja konsentas kun mi, ĉu? Sed denove legeblas kaj aŭdiĝas asertoj, ke Espranto estas same malfacila kiel la etnaj lingvoj. Mi ne deziras komenci lingvofakan disuton – skribas la aut oro, sed kiel lingvo-lernanto kaj lingvo-instruisto, kiu instruis dum jardekoj, mi ne hezitas aserti, ke Esperanto estas pli facile lernebla ol etnaj lingvoj. Punkto, fino!Kial legeblas de tempo al tempo, ke Esperanto ne estas facila lingvo? Nu, kiam oni sufiĉe bone regas Esperanton kaj ekkapablas verki iom nuanco-riĉajn tekstojn, konstateblas, ke gramatikaj konoj kaj analiz-kapabloj estas necesaj por atingi gramatike korektan tekston. Sed se vi esperantumas de kelkaj jaroj, vi certe jam konstatis, ke ege diversas la esprimkapabloj de la parolantoj kaj skribantoj. Ĉu? Nu, eĉ homoj, kiuj ne vere flue kaj korekte uzas la lingvon, sian pli malpli bonan regadon de Esperanto atingis sufiĉe rapide. Dum lernado de etna lingvo ili bezonintus pli da tempo. Konkludo: ni do nepre daŭre ankaŭ uzu la argumenton de la lernfacileco de Esperanto”, fino de la citaĵo el la vortoj de la prezidanto de la Orient-Franca E-Asocio. Ĉu niaj aŭskultantoj samopinias, eble ne sole retorika demando, eble venos reagoj. Mi kaptu tamen la okazon por atentigi pri ege interesa artikolo – parte aŭtobiografia, eble en plimulto aŭtobiografia de Edmond Ludwig, kiu sub la titolo „Kial juna instruisto pri fremda lingvo lernis ankaŭ Esperanton”, venis en decembro en riĉenhava „le monde de l’ESPERANTO”, al kiu artikolo kaj la revunumero mem ni ŝatos referenci la sekvan fojon.

El la elsendo 14.01.2022. Legas Barbara – 4′ 22″

--------------------------------------------------------------------------------

E_elsendo el la 14.01.2022
[2022-01-14]
https://pola-retradio.org/2022/01/e_elsendo-el-la-14-01-2022/

Podkasto: Ludu en nova fenestro | Elŝutu

La 1135-a E_elsendo el la 14.01.2022 ĉe www.pola-retradio.org

En la hodiaŭa felietono pri koninda Pollando ni prezentas malgrandan urbon en la sudokcidenta Pollado Złoty Stok (ora deklivo), dum centoj da jaroj fama pro la minado de la orercoj kaj produktado de oro. Niaj kulturkronikaj informoj rilatas al la daŭranta en Varsovio ekspozicio „Cranach. Naturo kaj Sankteco” kaj al la finna filmreĝisoro Jarmo Jääskeläinen distingita per la statueto „Drako de la Drakoj” de la krakova filmfestivalo.  En la hodiaŭa elsendo ni referencas krome al la oficiale lanĉita de Vinilkosmo bita albumo de EKDE TIAM el Aŭstralio „Amo kaj perfido” prezentante fragmente ĝian kanzonon „Al la Luno” ( https://www.vinilkosmo-mp3.com/eo/blogo/230-oficiala-apero-%C4%89e-vinilkosmo-de-la-albumeto-amo-kaj-perforto-la-1an-de-decembro-2021.html ). En la E-komunuma parto ni informas pri la nunjara literatura konkurso de Bulgara E-Asocio. En la fino de la elsendo ni enrigardas la lastan numeron de la „Informilo” de la Orient-Franca E-Asocio aparte citante la vortojn de ĝia prezidanto pri tio, ĉu argumento pri lingvofacileco daŭre validas. La akompana al la programinformo foto prezentas alrigardon al la ortrezorejo en Złoty Stok. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003-a jaro. La tuta elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

E_elsendo el la 18.01.2022
[2022-01-18]
https://pola-retradio.org/2022/01/e_elsendo-el-la-18-01-2022/

Podkasto: Ludu en nova fenestro | Elŝutu

La 1136-a E_elsendo el la 18.01.2022 ĉe www.pola-retradio.org

En nia hodiaŭa elsendo en la ciklo „Protekti kontraŭ la forgeso” aŭdiĝas arkiva interparolo de Andrzej Pettyn kun la mortinta antaŭ 10 jaroj pola aktorino, Jadwiga Gibczyńska reveninta post kelka paŭzo al la aktorado en E-medio. En la komencaj aktualaĵoj ni informas pri la raporto de Oxfam antaŭ la Ekonomia Forumo en Davos; pri la kampanjo „Konoj ne havas sekson”; pri senĉese pozitiva rilato de poloj al sia laboro. La sciencbultena temo estas dedeĉita al novaj malkovroj pri la evoluo de skribo. Kun tiu ĉi temo ligiĝas la interreta foto akompananta la programinformon. Muzike ni memorigas  fragmenton de la kanzono „Ĉu al paca cel’” de PERSONE el la KD 62 Minutoj eldonita de Vinilkosmo. En unuopaj rubrikoj de nia paĝo eblas konsulti la paralele legeblajn kaj aŭskulteblajn tekstojn el niaj elsendoj, kio estas tradicio de nia Redakcio ekde 2003-a jaro. La tuta elsendo estas aŭdebla ĉe la kanalo: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Raporto de Oxfam antaŭ  Monda Ekonomia Forumo
[2022-01-18]
https://pola-retradio.org/2022/01/raporto-de-oxfam-antau-monda-ekonomia-forumo/

Internacia humaneca organizo Oxfam prilaboris laŭvican raporton, kiu aperis lastlunde antaŭ la Monda Ekonomia Forumo en Davos, kiu la duan fojon laŭvice okazos ekskluzive rete. Ĝi i.a. konfirmas, ka la pandemio grandigis malegalecojn kaj mizeron en la tuta mondo. En ĝia daŭro dek plej riĉaj homoj de nia planedo duobligis siajn riĉaĵojn. En la sama periodo 160 milionoj da personoj falis en mizeron. La suma valoro de 10 plej riĉaj homoj, i.a. Elon Musk, Jeff Bezos kaj Bill Gates dum du pandemiaj jaroj krekis pli ol duoble kaj egalas al 1,5 bilionoj da dolaroj. La menciitaj 160 milionoj da homoj disponas pri malpli ol 5,5 dolaroj tage. Laŭ kalkuloj de Oxfam ĉiun kvaran skundon mortas pro ekonomiaj malegalecoj en la mondo unu persono. Sume temas pri morto de 21 mil personoj ĉiutage. Oxfam alvokas al grandigo de pagendaj impostoj fare de mondriĉuloj elmontrante, ke iliajn enorme altajn profitojn eblus destini i.a. al vakcinoj por la plej malriĉaj ŝtatoj.

El la elsendo 18.01.2022. Legas Milada – 1′ 43″

--------------------------------------------------------------------------------

Poloj daŭre kontentas pri sia laboro
[2022-01-18]
https://pola-retradio.org/2022/01/poloj-daure-kontentas-pri-sia-laboro/

Pli ol 82 procentoj de laborantaj enspeze poloj deklaras pli aŭ malpli grandan kontenton pri sia laboro. Samtempe 47 procentoj konsideras siajn salajrojn kiel bonajn. La opinisonda CBOS esploris la laborpritakson de poloj laŭ 8 dimensioj. Plej alte estis taksita la graveco de la plenumata laboro. Deklaris tion 84 procentoj de la enketitoj. Aldone pli ol 77 procentoj taksis sian laboron kiel interesan, en kiu ili povas profundigi siajn kvalifikojn kaj lerni novajn konojn. Laŭ 63 procentoj de la enketitoj en sia laboro ili povas plene uzi siajn kompetentojn kaj 56 procentoj deklaris, ke la laboro konformas al ilia edukiteco. CBOS esploris ankaŭ kiel la profesia laboro speguliĝas en la eksterprofesia vivo de poloj. Evidentiĝis, ke pro sia profesia laboro plej ofte ili neglektas proprajn interesĝojn, distron, ripozon, propran sanon kaj societajn kontaktojn. Tamen en multe malpli signifa grado la negativaj laborsekvoj speguliĝas en ilia familia vivo. La plej grandan elcenton de personoj kontentaj pri sia laboro oni notis inter laborantoj de la estra kadro kaj specialistoj kun supera edukiteco, inluzive de merktistoj. Malplej kontentaj kaj plej malkontentaj troviĝas inter individuaj farmistoj. Ili samtempe kune kun memstaraj laborantoj ekster la agrikultura sektoro deklaras mankon de labormotiveco kaj ĝeneralan lacon.

El la elsendo 18.01.2022. Legas Milada – 2′ 13″

--------------------------------------------------------------------------------

Novaj scioj pri evoluo de la skribo
[2022-01-18]
https://pola-retradio.org/2022/01/novaj-scioj-pri-evoluo-de-la-skribo/

Esploristoj el la Scienca Instituto pri la Homa Historio en la germana Jena pruvis, ke la skribo sur sia evoluvojo rapide subiĝas al simpligo por faciligi al ĝiaj uzanoj efikan legadon kaj skribadon. La unua skribo kreiĝis antaŭ pli ol 5 mil jaroj sur la tereno de la Proksima Oriento. En la sekvaj jarcentoj primitivaj skriboformoj aperis en Ĉinio kaj en la Centra Ameriko. Nun antropologoj analizante evoluon de malofta skribo el la okcidenta Afriko tiris interesajn konkludojn pri la skriboevoluo ĝenerale. Ili analizis manuskriptojn verkitajn helpe de la alfabeto Vai, kiu kreiĝis en 1834 en Liberio. Kreis ĝin – inspirite de sonĝo – kelkaj analfabetaj viroj uzante dispremitajn berojn. Ilia alfabeto neniam estis kodita kaj oni ĉiam instruis ĝin en neformala maniero. Tamen evidentiĝis, ke ĝi peras informojn tiom efike, ke eblas per ĝi informi eĉ pri pandemio. La nun faritaj sciencistaj analizoj ebligis kompreni kiom rapide povas okazi ŝanĝoj en alfabeto. Ĝis nun validis hipotezo, ke alfabetoj evoluas de bildoj ĝis abstraktaj signoj. Kaze de Vai-alfabeto ĝi evoluis de komplikaj desegnaĵoj ĝis formoj ĉiam pli simplaj. Sciencistoj aplikante kalkulmetodojn mezuris vidinforman komplikecon de la simboloj kaj sekve de tio konstatis, ke unuopaj simboloj de Vai-alfabeto kun ĉiu jaro fariĝis ĉiam pli simplaj. Simila modelo de la vidinforma simpligo de la skribo estis rimarkita kaze de antikvaj, historiaj alfabetoj. Tio elmontras kiom universala en ĉiuj skribosistemoj estas la fenomeno de simpligo. Similaj esploroj pri la historia evoluo de la skribmanieroj estis okazigitaj baze de lingvoj uzataj sur Malio kaj en Kamerunio. Reage ja la esploroj la niĝeria filozofo Henry Ibekwe komentis, ke la afrikaj idiĝenaj skribsistemoj estas nekontentige ĝis nun uzita informfonto pri semiotiko kaj alfabetsimbolaro.

El la elsendo 18.01.2022. Legas Barbara – 2′ 40″

--------------------------------------------------------------------------------

Internacia interesiĝo pri la pola Violonkonkurso
[2022-01-21]
https://pola-retradio.org/2022/01/internacia-interesigo-pri-la-pola-violonkonkurso/

En oktobro 2022 en Poznano okazos la 16-a Internacia Violonkonkurso, kies patrono estas Henryk Wieniawski. En la nunjara konkurseldono la antaŭselektado ne okazis dum fizikaj priaŭskultoj de la kandidatoj. Estis por ili instalita speciala reta platformo, al kiu ili povis ĝis la 10-a de januaro transsendi siajn kandidatigajn videaĵojn. Oni postulis de ĉiu kandidato kvar altkvalitajn registrojn sen muntado aŭ korektoj el la disponigita selekta repertuaro. Entute kandatiĝis 224 violonistoj el 27 landoj. Plej multaj el Pollando, Germanio, Usono, Aŭstrio kaj Japanio. Multombre oni kandidatiĝis ankaŭ el Ĉinio, Koreio, Francio kaj Britio. Ĝis la 30-a de aprilo la selekta ĵurio en la konsisito Augustin Dumay, prezidanto kaj Daniel Stabrawa kaj Madeleine Carruzzo elektos violonistojn, kiuj en oktobro prezentiĝos en la Universitata Aŭlo en Poznano. La konkurso de Henryk Wieniwski estas la plej malnova violonista konkurso en la mondo. La unua okazis en 1935 en Varsovio. Restarigo de la konkurso okazis en 1952 en Poznano, kie ĝi kontinue okazas. Inter la laŭreatoj de la konkurso okazanta ĉiun kvinan jaron troviĝas i.a. Ginette Neveu, Dawid Ojstrach kaj Ida Haendel.

El la elsendo 21.01.2022. Legas Maciek – 1′ 36″

--------------------------------------------------------------------------------

Jakub Józef Orliński distingita pro la albumo Anima Aeterna
[2022-01-21]
https://pola-retradio.org/2022/01/jakub-jozef-orlinski-distingita-pro-la-albumo-anima-aeterna/

La pola kontraŭtenorulo Jakub Józef Orliński fariĝis la laŭretao de International Classical Music Awards en la kategorio de la baroka muziko kante. La ĵurio agnoskis lin unu el la plej elstaraj kontraŭtenoruloj de nia epoko. La albumo „Anima Aeterna” konsistas el arioj kaj 18-jarcentaj motetoj kun la religia temaro. Al Orliński akompanas orkestro specialistiĝanta pri malnova muziko >Il Pomo d’ Oro<, kun kiu li pretigis sian antaŭan albumon, kaj la koruso direktita de Francesco Cortie. En la dueto kun Orliński kantas sopranulino Fatma Said. Laŭ la pritakso de la ĵurio – en kiu troviĝis ĵurnalistoj el i.a. “Deutsche Welle”, “Radio Chopin”, “Resmusica”, “Scherzo” Orlinski estas unu el la plej elstaraj kontraŭtenoruloj de nia epoko, kiu reprezentas ne sole apartajn kanteblecojn, sed ankaŭ distinĝigas per nerenkontata muzika inteligenteco. La albumo „Anima Aeterna” enhavas komponaĵojn de Bartolomeo Nucci, Jan Dismas Zelenki, Johann Joseph Fux, Francisco Antoni de Almeidy, Gennaro Manna i Georg Frideric Haendla. La enmanigo de la premioj kaj la solena koncerto okazos en Luksemburigia Filharmonio la 21-an de aprilo 2022.

El la elsendo 21.01.2022. Legas Maciek – 1′ 28″

--------------------------------------------------------------------------------

Lingvoj daŭre mortas
[2022-01-21]
https://pola-retradio.org/2022/01/lingvoj-daure-mortas/

Oni diras, ke ĉiu lingvo estas kiel la tuta mondo. Bedaŭrinde, la pasintan jaron malaperis almenaŭ unu plia mondo – la beringa aleŭta lingvo. Tio ne estas aparta kazo. La sciencistoj opinias, ke ĝis la fino de la 21-a jarcento malaperos unu kvinono el la nun ekzistantaj pli ol 7 mil lingvoj. La aleŭta lingvo estas la sola el la du lingvobranĉoj de la inuitaj lingvoj de aleŭtoparolantoj. Kvankaŭ scientistoj konsideras, ke ekzistas nur unu aleŭta lingvo la vero estas, ke parolantoj de diversaj (entute tri) dialektoj ne komprenas unu la alian. Tio estas vere malĝojiga situacio, ĉar hodiaŭ vivas ne pli ol 200 denaskaj parolantoj de la aleŭta lingvo, en plimulto maljunuloj. Plie, ili havas malmultajn kontaktojn unu kun la alia, ĉar ili loĝas sur ses apartaj insuloj de la Arkta Oceano. Laŭ moderna lingvistika teorio, la tuta inuita-aleŭta lingvaro estas izolita, kio signifas, ke ĝi ne havas iun ajn rilaton kun aliaj lingvoj aŭ lingvaroj de la mondo. Ĝi havas multajn faringalojn kaj nur tri vokalojn: a, u kaj i, kiuj povas esti longaj aŭ mallongaj. La lingvo estas polisemantika – multaj radikoj kaj sufiksoj (aŭ pli precize – interfiksoj) kuniĝas kaj formas unu vortofrazon; en ĉiu tia vortofrazo povas troviĝi pli ol dudek radikoj. Ĝia gramatiko estas tre malfacila – ĝi havas ne nur akuzativon, pri kio multaj esperantistoj tiom plendas, sed ankaŭ ergativon, por montri la subjektecon en transitivaj frazoj. Ĝis marto 2021 funkciis tri ĉefaj dialektoj – la orienta sur la usonaj insuloj Analaŝka kaj Umnak kaj sur Alasko; la okcidenta sur la alia usona insulo Atka kaj la beringa sur la apartenanta al Rusio Bering-insulo. En la dudeka jarcento malaperis la dialekto de la usona insulo Attu. En Rusio nur 45 homoj parolis aleŭtan lingvon, bedaŭrinde ne plu en ĝia pura formo, sed kiel kreola aleŭta-rusa lingvaĵo, nomata mednova-aleŭta. La sola parolanto de la beringa dialekto estis Vera Terentjevna Timoŝenko, kiu bedaŭrinde mortis pro kovim-19 en marto 2021. Kun ŝi malaperis la laŭvica „lingva mondo”. Kvankam kelkaj entuziasmuloj en Nikolskoye, kie loĝis kaj mortis Vera Timoŝenko, organizas lekcionojn de la aleŭta lingvo en la loka lernejo, sed neniu esperas pri tio, ke la lingvo reviviĝos.

El la elsendo 21.01.2022. Legas Maciek kaj Barbara- 3′ 09″

--------------------------------------------------------------------------------

Koninda polo – Bogumił Andrzejewski
[2022-01-21]
https://pola-retradio.org/2022/01/koninda-polo-bogumil-andrzejewski/

La heroo de nia nunsemajna felietono estas Bogumił Andrzejewski, kies 100-a naskiĝdatreveno pasos la 1-an de februaro 2022. Verŝajne eĉ poloj apenaŭ scias, ke temas pri elstara lingvisto, literaturisto, la aŭtoro de la moderna somalia lingvo – ĝia alfabeto kaj ortografio. La kreitan de li lingvon uzas milionoj da loĝantoj de kelkaj afrikaj landoj kiel Somalio, Kenjo kaj Etiopio. Bogumił Andrzejewski naskiĝis en Poznano en komercista familio kaj tie li komencis la lernadon. La lastajn gimnaziajn jarojn ĝis 1939 li pasigis en Zakopane. En aŭgusto 1939 el Poznano li translokiĝis al Varsovio. Sed jam en februaro de la sekva jaro tra Hungario li atingis Palestinon en 1941. Tie li rekrutiĝis al la Sendependa Brigado de Karpatiaj Pafistoj – germana militista infanteria formacio de la Polaj Armeaj Fortoj en Francio batalanta kontraŭ germanoj. En la bataloj por la konkero de la fortreso Tobruk li estis vundita. En tiu periodo manifestiĝis lia literatura talento kaj liaj poeziaĵoj kaj prozverkoj pollingve aperis en militistaj periodaĵoj en 1941. Dum la militjaroj li laboris ankaŭ kiel kiel tradukisto en Egiptio kaj Palestino. Tiam iom hazarde venis interesiĝo pri la kuŝidaj lingvoj. Temas pri la familio de afroaziaj lingvoj parolataj en la tiel nomata Korno de Afriko kaj laŭe de la sudaniaj kaj sudegiptaj marbordoj de la Ruĝa Maro en la historia Kuŝlando. Kiel li iam memorigis sian lingvistikan vivovojon li komencis per la libro „La angla en 30 horoj sen instruisto”. Post la milito Andrzejewski edziĝis kaj restis en Britio. En 1947 li diplomitiĝis pri la angla filologio en Oksfordo, kie li studis ankaŭ la malnorvegan lingvon. Li daŭrigis studojn pri lingvistiko kaj la klasika araba lingvo por sekve okupiĝi pri la esplorado de la lingvoj de la norda Afriko, aparte la somalia. En la komencaj 50-aj jaroj en Kleriga Departemento de la brita Somaliland Bogumił Andrzejewski okupiĝis pri laboroj por krei la ortografion de la somalia lingvo. En la jaroj 1952-1964 li estis lekcianto pri lingvoj kaj kuŝida literaturo en la Londona Universitato. Siajn pli ampleksajn lingvistikajn kaj literaturajn esplorojn pri la kuŝidaj lingvoj kaj literaturo Andrzejewski gvidis en Etiopio, Kenjo kaj Somalio. I.a. li moviĝis tra ĉi tiu lasta lando kun diktafono enmane registrante sonatestojn, poeziaĵojn, sekve transskribante kaj traduknte ilin en la anglan. Tiel kreiĝis la fundamentoj de la somalia poezio en la skriba formo. Ja nomada popolo estis analfabeta. Ankoraŭ komence de la 60-aj jaroj analfabetoj konsisitigis 68 procentojn de la socio. Komunikado same kiel poezio estis perataj buŝe. Turna estis lime de la 60-aj/70-aj jaroj kiam en la lando aperis la radio kio favoris disvastiĝon de poezio. Aldona faktoro fariĝis alfabeto de Andrzejewski, kiun la somaliaj aŭtoritatoj enkondukis kadre de la batalo kontraŭ analfabetecon. En la jaroj 1964-1980 Bogumił Andrzejewski laboris en la Londona Universitato kiel docento pri kuŝidaj lingvoj. Kaj en 1980 li estis nomumita profesoro. Andrzejewski kunlaboris kun la Somalia Akademio de la Sciencoj kaj Artoj en Mogadiŝo kaj kun la Sveda Agentejo pri la Scienca Kunlaboro kun la Disvolviĝantaj Landoj. Li aperigadis anglalingve en specializaj periodaĵoj plurajn lingvistikajn disertaciojn kaj artikolojn ĉefe rilate la kuŝidan lingvon kaj buŝan komunikadon en Afriko. Sed li estis ankaŭ la kunaŭtoro de studaĵo kaj antologio de la somalia poezio. Se ne la pola ligvisto la somalia poezio facile malaperus kaj en la la lando plagita de malsato kaj militoj profesoro Bogumił Andrzejewski – perfekte reganta la somalian – estis taksata kiel instruisto de la nacio kaj mecenato de poetoj. Iuj komparas lin kun Joseph Conrad. En 1988 la somalia registaro distingis profesoron Andrzejewski per Ordeno de la Somalia Stelo en komandora grado pro la kontribuo al kreo de oficiala ortografio de la somalia lingvo. En la interlingvistika mondo oni taksas ĝin kiel plej perfektan ortografion kreitan en la 20-a jarcento. Profesoro Andrzejewski emeritiĝis antaŭdate en 1982 por daŭrigi siajn sciencan kaj literaturan laborojn. Krom esti la aŭtoro de la modena somalia lingvo Bogusław Andrzejewski estis ankaŭ pollingva poeto kaj prozverkisto. Kiel jam dirite li komencis verki ankoraŭ en la tempo de la 2-a mondmilito, sed plimutio de liaj tekstoj aperis dise en la periodaĵoj de polaj elmigrintoj. En Pollando nur en la 2000-a jaro aperis liaj 18 verkoj poemoj kaj rakontoj sub la titolo „Vojaĝo al la legendecaj landoj”. Entute Andrzejewski estas aŭtoro de pli ol 80 literaturaĵoj, sed lia kreado daŭre estas malmulte konata. En 2011 en Varsovio okazis sesio dediĉita al lia scienca kaj literaturista laboro. Bogumił Andrzejewski mortis post longa malsano en Londono en 1994. Dum la sepulta solenaĵo oni legis lian adiaŭan mesaĝon al la somalianoj, kiun la sciencisto antaŭmorte diktis al sia edzino Sheila. „Somalinanoj, viroj kaj virinoj, multaĝaj kaj junaj. Mi dediĉas al vi kiel donacon tiujn kelkajn vortojn, kiel heredaĵon pri la somalia skribo, literaturo kaj lingvo. Mi ne dubas, ke tio estas superba bazo de via kulturo pri kiu vi devas zorgi de ĉiuj flankoj, ĉie, kiea ajn vi estas. Vi estas elstara nacio kaj talentaj homoj, pri tio mi certas”.

El la elsendo 21.01.2022. Legas Barbara – 8′ 08″

--------------------------------------------------------------------------------

E_elsendo el la 21.01.2022
[2022-01-21]
https://pola-retradio.org/2022/01/e_elsendo-el-la-21-01-2022/

Podkasto: Ludu en nova fenestro | Elŝutu

La 1137-a E_elsendo el la 21.01.2022 ĉe www.pola-retradio.org

Nian nunsemajnan felietonon ni dediĉas al koninda polo, prof. Bogusław Andrzejewski, i.a. la patro de la somalia alfabeto kaj ortografio. Lia 100-a naskiĝdatreveno pasos la 1-an de februaro 2022. Hodiaŭ ni krome donas la atenton al lingvoj mortantaj, al kiuj apartenas la aleŭta. La komencaj kulturkronikaj informoj rilatas al granda interesiĝo pri la nunjara Internacia Violonista Konkurso de Henryk Wieniawski kaj pri grava premio por la pola kontraŭtenorulo Jakub Józef Orliński. Fine ni referencas al la mesaĝo de UEA direktita al UNo kaj Unesko lige kun Internacia Tago de Edukado. Hodiaŭ muzike akompanas al ni Armel Amiot per la fragmento de la kanzono „Ĉio estas amo” eltiraĵo de la projekto “Banĝo Esperanto/Banjo Esperanto”. La programakompana interreta foto prezentas la kovrilpaĝon de la antologio de somalia poezio, kiun tradukis en la anglan la heroo de nia felietono kune kun sia edzino Sheila. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003-a jaro. La tuta elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Pola malplimulto en Litovio
[2022-01-25]
https://pola-retradio.org/2022/01/pola-malplimulto-en-litovio/

Laŭ la popolregistro okazigita en Litovio en 2021 la plej grandan nacian malplimulton daŭre formas poloj.Tamen laŭ la nacia vidpunkto la litova socio estas homogena. Litovoj konsistigas 84,6 procentojn de la tuta loĝantaro, poloj 6,5 procentojn, rusoj 5 procentojn, belorusoj 1 procenton. La pola malplimulto notis ioman malkreskon, en 2011 ĝi konsistigis 6,58 procentojn de la litova loĝantaro. Temis pri 200 317 personoj. 74,19 procentoj de la enketitoj en la pasintjara popolregistro deklaris sin kiel katolikoj, 3,75 kiel ortodoksuloj. Aliajn konfesiojn indikis 2,29 procentoj de litovaj loĝantoj. La enkondukaj donitaĵoj de la popolregistro 2021 elmontris, ke dum 10 jaroj la nombro de loĝantoj de Litovio malkreskis je pli ol 233 mil. Aktuale en Litovio loĝas 2,8 milionoj da personoj. Dum la lastaj 10 jaroj malkreskis la loĝantaro de grandaj urboj de Litovio. Escepta ĉi-rilate estas Vilno, kie la loĝantaro kreskis je 4 procentoj kaj nun loĝas en ĝi 556,1 mil personoj, t.e. ĉirkaŭ 20 procentoj de la litova loĝantaro.

El la elsendo 25.01.2022. Legas Milada – 1′ 59″

--------------------------------------------------------------------------------

Ortografio de la polaj nomoj en Litovio
[2022-01-25]
https://pola-retradio.org/2022/01/ortografio-de-la-polaj-nomoj-en-litovio/

En la ĵusaj tagoj la litova Sejmo proklamis leĝon pri la ortografio de la polaj nomoj. Se subskribos ĝin la litova prezidento ĝi enviviĝos. La batalo pri la ortografio de la polaj nomoj en Litovio daŭras de pli ol 30 jaroj, kiam la pola-litova traktato el 1994 ataŭvidis la eblecon apliki en litovaj dokumentoj la originalan ortografion de la polaj nomoj kaj de litovaj nomoj en la polaj dokumentoj. Kontraŭis tion kaj daŭre kontraŭas parto de la litovaj politikistoj kaj de la socio asertante, ke tio endanĝerigas la statuson de la litova lingvo. La proklamita dokumento antaŭvidas la eblecon skribi la nelitovajn nomojn per latina alfabeto, tio signifas ke oni rezignos pri la ortografio de nelitovaj nomoj en litova formo. Ĝi tamen eksludas la eblecon uzi la diakritajn signojn kaj tio signifas, ke plimulto de poloj daŭre ne povas skribi siajn nomojn pro foresto de 9 diakritaj literoj de la pola alfabeto. La proklamitan leĝon en la litova 141-persona sejmo subtenis 82 deputitoj, 37 kontraŭis.

El la elsendo 25.01.2022. Legas Tomek kaj Barbara – 1′ 22″

--------------------------------------------------------------------------------

Inflacio en la eŭrosfero
[2022-01-25]
https://pola-retradio.org/2022/01/inflacio-en-la-eurosfero/

Laŭ la enkondukaj donitaĵoj de Eurostat la inflacio HICP en la eŭrosfero en 2021 egalis al 5 procentoj kaj estis la plej alta en la historio. En Estonio kaj Litovio ĝi superis 10 procentojn, sur Malto kaj en Portugalio ĝi daŭre estis malpli ol 3-procenta. Plej signife influis ĝin la altiĝantaj energiprezoj (26 procentoj). Pli rapide en decembro kreskis la prezoj de nutraĵoj, alkoholaĵoj, cigaredoj kaj de la industriaj varoj. La prezokresko en la unuopaj landoj de la eŭrosfero malsamis, kvankam en ĉiuj ĝi superis la infalcicelon, kiu laŭ Eŭropa Centra Banko egalas al 2 procentoj. La plej altan inflacikreskon oni notis en la baltaj landoj. Kompare al novembro 2021 oni notis inflacimalkreskon en Belgio, Germanio, Luksemburgio, Aŭstrio kaj Finnlando.

El la elsendo 25.01.2022. Legas Milada – 1′ 22″

--------------------------------------------------------------------------------

Nova  teksaĵo kun varmiga aŭ malvarmiga propreco
[2022-01-25]
https://pola-retradio.org/2022/01/nova-teksajo-kun-varmiga-au-malvarmiga-propreco/

En Belgio estis prilaborita nova vestoteksaĵo, kiu povas efiki varmige aŭ malvarmige depende, kiamaniere oni ĝin vestos. La simuladoj de sciencistoj el la Universitato en Mons elmontris, ke ĝi certigas la termkomforton en la kazoj, kiam la temperatura diferenco egalis al 13 gradoj. Kiam ni troviĝas ekstere ĉirkaŭ la duono de la varmo perdiĝas pro fenomenoj ligitaj kun kondukado kaj konvenkto. Eblas varmiĝi surmetante pliajn vestotavolojn. Sed la alian parton de la varmo ni perdas pro la infraruĝa radiado same de nia haŭto, kiel ankaŭ de la vestosurfacoj. En tiu kazo eblas sin defendi kontraŭ la varmperdo blokante la infraruĝan radiadon, aŭ malvarmiĝi grandigante ĝin. Jam dum pli fruaj esploroj la belgaj sciencistoj elmontris, ke iuj materialoj povas efike absorbi la infraruĝan radiadon de nia haŭto kaj sekve efike liveri ĝin al la medio, tiel ili faciligas malvarmiĝon. Ĝis nun tamen ĉi-specaj materialoj enhavis kompaktajn membranojn, kiuj ligis aeron kaj humidecon, do ili estis malkomfortaj. Nun la belgaj sciencistoj prezentis teorian modelon de teksaĵo kun la dikeco de 20 mikrometroj, konsistanta el du tavoloj. Unu el la dielektrikaj fibroj kaj la alia el la metalecaj. La dielektrikaj fibroj emisias multajn kvantojn de la infraruĝa radiado, dum la metalecajn karakterizas la malalta emisiado. Laŭ faritaj kalkuloj, se materialo tuŝus la haŭton tio preventus malaperon de varmo kaj ni sentus komforton eĉ en la kazo de 11 celsiusaj gradoj. Post la renverso de la materialo ĝi efikus malvarmige eĉ en la temperaturo ĝis 24 celsiusaj gradoj. Nova materialo estus elasta kaj komforta por la uzo, tamen altaj produktokostoj ne aŭguras, ke ĝi baldaŭ aperos sur la merkato.

El la elsendo 25.01.2022. Legas Maciek kaj Barbara – 2′ 18″

--------------------------------------------------------------------------------

Interparolo kun Katalin Kovats
[2022-01-25]
https://pola-retradio.org/2022/01/interparolo-kun-katalin-kovats/

Lige kun la nunjara Internacia Tago de Edukado antaŭ nia mikrofono gastas Katalin Kovats el edukado.net por iom retririgardi al la funkciado de la retejo lige kun ĝia 20-jariĝo, grandaj planoj renovigi ĝin, la atinaĵoj de edukado.net de la lasta jaro kaj defiaj taskoj, kiujn la retejo frontas.

El la elsendo 25.01.2022 – 15′ 26″

--------------------------------------------------------------------------------

E_elsendo el la 25.01.2022
[2022-01-25]
https://pola-retradio.org/2022/01/e_elsendo-el-la-25-01-2022/

Podkasto: Ludu en nova fenestro | Elŝutu

La 1138-a E_elsendo el la 25.01.2022 ĉe www.pola-retradio.org

Lige kun la lastlunda Internacia Tago de Edukado antaŭ nia mikrofono gastas Katalin Kovats el edukado.net por iom retririgardi al la funkciado de la retejo lige kun ĝia 20-jariĝo, grandaj planoj renovigi ĝin, la atingaĵoj de edukado.net de la lasta jaro kaj defiaj taskoj, kiujn la retejo frontas. La komencaj aktualaĵoj liveras informojn pri la inflacio en la eŭrosfero; pri ebleco, ke almenaŭ parte polaj nomoj en Litovio observu la polan ortografion; pri la pola malplimulto en Litovio. Nia scienca temo estas dediĉita al interesa teksaĵo elpensita de belgaj sciencistoj kun varmigaj kaj samtempe malvarmigaj proprecoj. Muzike akompanas nin ĴeLe per la kanzono „Tra la sonĝoj” el ilia samtitola KD. La apudanta programinformon interreta foto prezentas diakritajn literojn de la pola alfabeto. En unuopaj rubrikoj de nia paĝo eblas konsulti la paralele legeblajn kaj aŭskulteblajn tekstojn el niaj elsendoj, kio estas tradicio de nia Redakcio ekde 2003-a jaro. La tuta elsendo estas aŭdebla ĉe la kanalo: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Junula petolado kun pola pentroarto en Budapeŝto
[2022-01-28]
https://pola-retradio.org/2022/01/junula-petolado-kun-pola-pentroarto-en-budapesto/

En la pola lernejo ĉe la Pola Ambasado en Budapeŝto estas prezentitaj tolaĵoj bildigantaj konatajn polajn pentraĵojn el la limo de la 19-a/20-a jarcentoj en la interpreto de lernantoj, iliaj gepatroj kaj instruistino. La ekspozicio „Vivantaj bildoj, alivorte petolado kun la pola pentroarto” prezentas 20 fotojn, kies imitmodeloj estas tolaĵoj de tiaj renomaj polaj pentristoj kiel Józef Chełmoński, Stanisław Wyspiański, Jacek Malczewski aŭ Tadeusz Makowski. La fotitaj personoj vestitaj per kostumoj adekvataj al la koncernaj bildoj alprenis la pozojn de la modeloj. La ideodoninto de la evento estas la patrino de iu el la lernantoj, kiu tiel intencis logi infanojn por intimi kun la arto, kun la pola pentroarto, ankaŭ pro tio, ke la polkoloniaj infanoj havas malmultajn ŝancojn viziti polajn muzeojn. Kaze de kelkaj tolaĵoj la fotoj bildigas ilian nuntempan interpreton. En ili la originalajn rekvizitojn anstataŭis aktualaj akcesoraĵoj, kio celis i.a. kritike rigardi la konsumismajn sintenojn. Sekve de tio „Knabino kun piroj” de Tadeusz Makwski havas en la korbo ne fruktojn, sed konatajn ĉokoladovojn kun surprizaj objektaj farĉaĵoj. Sur la bildo de Stanisław Wyspiański „Dormanta Mietek” apud la knabo sur kuseno ektroviĝis inteligenta poŝtelefono kaj tableto.

El la elsendo 28.01.2022. Legas Tomek -1′ 39″

--------------------------------------------------------------------------------

Fokuso al Molier en la Teatra Muzeo en Varsovio
[2022-01-28]
https://pola-retradio.org/2022/01/fokuso-al-molier-en-la-teatra-muzeo-en-varsovio/

La Teatra Muzeo en Varsovio estas la unusola establo kolektanta teatrajn eksponaĵojn el la tuta Pollando. Establita en 1957 per sia genezo ĝi radikas en la limperiodo de la 19-a kaj 20-a jarcentoj, kiam en 1902 la varsovia urbodomo prezentis ĉirkaŭ 2 mil teatrajn eksponaĵojn. Ekde 1965 la Muzeo havas sian sidejon en la varsovia Teatro la Granda. Ĝiaj provizoj konsistas el du kolektoj, t.e. artverkoj kaj teatra dokumentaro, entute ĉ. 200 mil objektoj. Temas pri pentraĵoj, skulptaĵoj, grafikaĵoj, desegnaĵoj, fotoj, scenografielementoj, dokumentoj, korespondaĵoj de artistoj, malnovpresaĵoj, programoj kaj teatraj memoraĵoj, riĉa biblioteko kun teatraj kajeroj, muziknotoj kaj diskoj. La elektitaj el ili objektoj por la ekspozcio „Fokuso al Molier” proksimigas plejadon de aktoroj rolantaj en teatraĵoj de Molier, fragmentojn de scenografioj, kostumojn. La ekspozicio proksimigas ankaŭ la polajn tradukistojn de Molier-tekstoj entute preskaŭ 100 personojn. Inter apartaj eksponaĵoj troviĝas la unuan fojon prezentata kuprogravuraĵo de >Princino Elida<, el la versajla spektaklo en 1664, transdonita de la franca prezidento generalo Charles de Gaulle dum lia vizito en 1967. La alia estas la kostumo de Andrzej Seweryn por la la rolo de Don Juan, kiun li surhavis dum la Avinjona Festivalo en 1993. La ekspozicion eblos rigardi ĝis la mezo de junio nunjare.

El la elsendo 28.01.2022. Legas Maciek kaj Barbara -2′ 01″

--------------------------------------------------------------------------------

Koninda Pollando_Karkonoŝo
[2022-01-28]
https://pola-retradio.org/2022/01/koninda-pollando_karkonoso/

Karkonosze, esperantlingve Karkonoŝo estas la plej alta montoĉeno de Sudetoj. Kvankam dirante senpartie ĝi ne estas tre alta montaro, tamen pro sia izoliteco ĝi ŝajnas esti vere grandega. Eĉ la germana nomo implicas ĝian monumentecon – das Riesengebirge, signifante la Gigantmontaron. Ĝia plej alta montpinto estas Śnieżka, kiel Neĝulino el la klasila fabelo, ĉar tiel eblas traduki la polan nomon. Iam Śnieżka estis konsiderata unu la plej altaj eŭropaj montoj, post kiam loka profesoro kalkulis en la jaro 1565, ke ĝia alteco atingas 5500 metrojn super la ternivelo! Nun ĉiuj mapoj indikas la altecon de Śnieżka je 1602 metroj super la marnivelo, tamen laŭ la plej novaj mezuroj ĝi estas je unu metro pli alta. La diferenco inter la montobazo kaj ĝia pinto, estas tre granda kaj egalas al ĉirkaŭ 1200 metroj. Kiam la veterkondiĉoj estas favoroj kaj la proksima urbo Jelenia Góra ne vualas la panoramon per fumnebuloj, videbleco vastiĝas je preskaŭ 200 kilometroj.  Ne pravas tiuj lokaj ĉiĉeronoj kiuj asertas, ke Śnieżka estas estingita vulkano klarigante tion per ĝia konusformo. Fakte, la monto formiĝis el tre malmolaj kaj duraj metamorfaj rokoj difinataj kiel hornfelso aŭ alie korna roko formiĝinta el pli malnovaj skistoj sub la influo de alta temperaturo de la ĉirkaŭa magmo. En la komenco de kenozoiko, antaŭ 65 milionoj da jaroj, Śnieżka estis malalta monteto, sed dum la alpa orogenezo ĝi iĝis la plej alta pinto de la novkreiĝinta montoĉeno. Dank’ al sia izoliteco Śnieżka havas klimaton, kiu similas prefere al tiu ĉe la arkta polusa cirklo ol al la centro de Eŭropo. La meza jara temperaturo oscilas ĉirkaŭ 0 celsiaj gradoj, la neĝtavolo aperas sur ĝiaj deklivoj en oktobro kaj malaperas en majo aŭ kelkfoje en junio. La meza taga temperature preskaŭ neniam kreskas super 10 gradojn. La ventoj blovantaj tie apartenas al la plej fortaj en Pollando atingante ĝis 288 kilometroj je unu horo, kaj blovas tie dum pli ol 210 tagoj de la jaro. La deklivojn kovras milionoj da granitaj rokoj, produktoj de la lasta glaĉero, same kiel du cirkoj, kio estas la scienca difino por krutaj valrandoj en la norda flanko de la monto. Ĉe la pola flanko de la montopinto staras du interesaj konstruaĵoj. La motivo por konstrui la kapelon de sankta Laŭrenco en la jaro 1665 ne estis tre religia. Iu el lokaj grafoj, kiu kostruigis ĝin verdire kiel voton samtempe volis konfirmi tiel sian posedorajton al la monto. Rapide tamen la kapelo fariĝis populara kiel la pilgrima celloko. La alia konstruaĵo, multe pli nova per sia formo memoriganta nifojn estas la sidejo de la altmonta meteologia observatorio. Maria Adlerin estis la unua virino kiu surgrimpis Śnieżka, kio okazis en 1696, kaj kiel apartan kuriozaĵon ni aldonu, ke ses tagojn poste ŝi naskis sanan knabinon… En 1715 inter la grimpantaj turistoj estis okdektrijaraĝa viro, kaj en 1795 la pinton surgrimpis John Quincy Adams, estonta usona prezidento, kiu ne nur rakontis pri sia aventuro, sed ankaŭ verkis poemojn pri Śniezka, la Neĝulino, baldaŭ tradukitajn en la francan kaj germanan. En 2006 Jarosław Rola, paralimpika sportisto, fariĝis la unua handikapita persono kiu atingis la pinton uzante la triradan manbiciklon.  La hazarde vagantaj turistoj ne scias, ke en la monta profundo troviĝas loĝejo de la fabela spirita posedanto de la montoj, nomata Karkonoŝo, aŭ kelkfoje Rapokalkulanto, kiun nomon li mem ege malamas. Iun tagon li rimarkis belegan virgulinon, filinon de la loka princo, kaj laŭ sia neregebla kaj perforta karaktero decidis forkapti la belulinon kaj meti ŝin en sian ŝtonan kastelon. Li turniĝis en la vento, alvenis nerimarkeble al la princa palaco, kie ĉiuj familianoj kaj gastoj vespermanĝis, inter ili la princino kun sia fianĉo, kaj li forkaptis la knabinon. Antaŭ ol la gastoj, do, la princino mem, ekkonsciis, kio okazis, ŝi staris ĉe la sojlo de la monta rezidejo. Karkonoŝo diris: Ĉi tie estos via nova loĝejo! Vi restos kun mi! La knabino ne ektimis, subite komencis grumbli: Via domo estas malplena! Ĝi estas malhela! Malgaja! Vi ne havas iun ajn serviston por zorgi pri mia komforto! Karkonoŝo ne pensas longe kaj foriris por kolekti rapojn, kiujn li intencis helpe de magiaĵoj transformi en la servistojn. Sed kiam li laboris sur la rapokampo, la princino vokis la kolombon kaj pere de ĝi sendis al sia fianĉo leteron, kie ŝi priskribis Karkonoŝon kaj lian montan domon. La kuraĝa junulo ekrajdis tuj per ĉevalo kaj atendis la malbonan spiriton en la montvalo. Kiam Karkonoŝo rimarkis la malaltan, maldikan kaj ege junan kavaliron, li profunde ridegis, pensante ke la batalo estos mallonga kaj facila. Sed la amo fortigis la knabon kaj neniu el la rivaloj sukcesis venki en la interpuŝiĝo. Vidante tion, la princino diris: Venku la pli saĝa. Mia fianĉo kalkulos ĉiujn riĉaĵojn en mia palaco, kaj Karkonoŝo kalkulos ĉiujn alportitajn rapojn. Kies kalkulo estos pli rapida kaj pli ekzakta, tiu venkos kaj mi restos kun tiu. Kiam Karkonoŝo komencis kalkuli la rapojn, la gejunuloj rapide forkuris al la plej proksima preĝejo, geedziĝis kaj alvenis al sia palaco. Ekde tiu aventuro Karkonoŝo ege koleras aŭdante iun, kiu nomas lin la Rapokalkulanto…

El la elsendo 28.01.2022. Legas Barbara – 8′ 04″

--------------------------------------------------------------------------------

Interparolo kun Jadwiga Gibczyńska
[2022-01-28]
https://pola-retradio.org/2022/01/interparolo-kun-jadwiga-gibczynska/

Ni prezentas la arkivan interparolon de Andrzej Pettyn kun la elstara pola E-aktorino, Jadwiga Gibczyńska , kies 10-a mortodatreveno pasas nunjare. La interparolo aŭdiĝis duparte en la elsendoj el la 18-a kaj 28-a de januaro 2022.

El la elsendo 28.01.2022 -21′ 00″

--------------------------------------------------------------------------------

E_elsendo el la 28.01.2022
[2022-01-28]
https://pola-retradio.org/2022/01/e_elsendo-el-la-28-01-2022/

Podkasto: Ludu en nova fenestro | Elŝutu

La 1139-a E_elsendo el la 28.01.2022 ĉe www.pola-retradio.org

Nian nunsemajnan felietonon ni dediĉas al vizitinda Pollando, ĝia sudokcidenta montoĉeno Karkonosze, Karkonoŝo. La komencaj kulturkronikaj informoj koncernas interesan ekspozicion en la Teatra Muzeo en Varsovio fokusigita ĉirkaŭ la varsoviaj Molierspektakloj; interesan iniciaton de polaj lernantoj en Budapeŝto intimi kun la pola pentroarto iom petolmaniere. Ni referencas al la mesaĝo de UEA lige kun Internacia Memortago pri holokaŭsto. Ni prezentas fine la duan parton de la arkiva interparolo de Andrzej Pettyn kun la elstara pola E-aktorino, Jadwiga Gibczyńska, kies 10-a mortodatreveno pasas nunjare. Muzike aŭdiĝas fragmente la kanto „Muziko de via animo” de Antero Ávila en la plenumo de Grinoalda kaj Maria Ávila. La programornama interreta foto prezentas la montopinton Śnieżka en Karokosz-montaro kun alrigardo al la nifaspekta Altmonta Meteologia Observatorio. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003-a jaro. La tuta elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

E_elsendo el la 01.02.2022
[2022-02-01]
https://pola-retradio.org/2022/02/32113/

Podkasto: Ludu en nova fenestro | Elŝutu

La 1140-a E_elsendo el la 01.02.2022 ĉe www.pola-retradio.org

En la literatura segmento de nia programo ni prezentas la 121-an fragmenton de la romano „Quo Vadis” de Henryk Sienkiewicz en la E-traduko de Lidia Zamenhof. La komencaj aktualaĵoj rilatas al la pasintjara popolregistro en Pollando; al la daŭra malfermiteco de Pollando je eksterlandaj laboristoj; al la daŭranta blokado flanke de Ukrainio de transite celantaj Pollandon varoj. La sciencbultena temo koncernas la plej novajn informojn pri la tiel nomata kosma anemio de astronaŭtoj. Muzike ornamas la elsendon fragmento de la kanzono „Jen nia Viv-River’” de BaRok-Projekto el la samtitola albumo kunproduktita kun Vinilkosmo. La interreta programakompana foto rilatas al la novaj esploroj pri la tn. kosma anemio. En unuopaj rubrikoj de nia paĝo eblas konsulti la paralele legeblajn kaj aŭskulteblajn tekstojn el niaj elsendoj, kio estas tradicio de nia Redakcio ekde 2003-a jaro. La tuta elsendo estas aŭdebla ĉe la kanalo: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Ukrainio blokas transitan transporton al Pollando
[2022-02-01]
https://pola-retradio.org/2022/02/ukrainio-blokas-transitan-transporton-al-pollando/

De du monatoj Ukraina Fervojo blokas la transitan transporton al Pollando. Temas pri varoj devenantaj ĉefe el Ĉinio, la Suda Koreio, Rusio kaj Kazaĥio. La perdoj ligitaj kun la blokado nelimigita tempe povas sumiĝi al miliardaj kvotoj. En la intertraktojn estas engaĝiataj ambaŭ registaroj kaj merkatistaj partneroj. Krom la pola ministerio pri infrastrukturo temas pri pola diplomataro kaj pola ambasado en Ukrainio. Kijevo klarigas sian decidon per la neceso de renovigaj laboroj ĉe la fervojsegmento Znamianka-Zdołbunów kaj elektrigo de la fervojsegmento Kowel-Izów.

El la elsendo 01.02.2022. Legas Milada – 0′ 55″

--------------------------------------------------------------------------------

Pollando daŭre atendas eksterlandajn  laboristojn
[2022-02-01]
https://pola-retradio.org/2022/02/pollando-daure-atendas-eksterlandajn-laboristojn/

Laŭ la enkondukaj donitaĵoj de la Ministerio por Familio kaj Socia Politiko pasintjare estis eldonitaj pli ol 500 mil laborpermesoj por eksterlandanoj. Tio estas je 22 procentoj pli ol en la 2020-a jaro. Ĉirkaŭ 65 procentojn de la laborpermesaj decidoj koncernis ukrainanojn, sekve belorusojn. Ĉe pliaj lokoj viciĝis civitanoj de Hinda Unio – 15,3 mil laborpermesoj, de Uzbekio – preskaŭ 15 mil, de Filipinoj – pli ol 13,2 mil kaj de Nepalo – pli ol 10,8 mil laborpermesoj. La 2021-a estis samtempe rekorda jaro konsiderante la enspezojn de eksterlandaj en Pollando. Ilia valoro dum la unuaj tri jarkvaronoj en 2021 egalis al 24 miliardoj da zlotoj, kio rezultas el la donitaĵoj publikigitaj de Nacia Pola Banko. Nur en la tria jarkvarono eksterlandaj laboristoj gajnis 7,5 miliardojn da zlotoj, tio estas je 17 procentoj pli ol en la sama periodo de 2020. Samtempe la donitaĵoj informas, ke la enspezoj de poloj laborantaj eksterlande egalis sume al 4 miliardoj da zlotoj.

El la elsendo 01.02.2022. Legas Milada – 1′ 37″

--------------------------------------------------------------------------------

Popolregistro 2021
[2022-02-01]
https://pola-retradio.org/2022/02/popolregistro-2021/

Pasintjare la Ĉefa Statistika Oficejo okazigis Nacian Popolnombradon. La partopreno en ĝi estis deviga por ĉiuj poloj, kies tasko estis respondi serion da demandoj pri ilia familia kaj loĝeja situacioj. La unua popolnombrado okazis en Pollando en 1789; en la lastaj jaroj la demografiaj kaj statistikaj esploroj estis okazigataj meze ĉiun dekan jaron. La pasintjara popolnombrado alportis jam la unuajn rezultojn. El ili rezultas, ke en 2021 en Pollando estis 38 milionoj 179 mil 800 poloj kaj malkresko de la loĝantaro estis malpli granda ol atendite. Aliflanke oni notis malkreskon de personoj en antaŭ- kaj produkta aĝo; signife altiĝis la elcento de poloj en la postprodukta aĝo. Je 12,6 procentoj kreskis la nombro da loĝejoj en Pollando. 56 procentoj de la partoprenintoj respondis la registrodemandaron rete, pli ol unu milionono faris tion en specialaj centroj. Laŭvicaj donitaĵoj rezultantaj el la popolregistro estos publikigataj en la daŭro de la plej proksimaj du jaroj. La pasintjaraj kostoj de la popolnombrado egalis al 386 milionoj da zlotoj kaj estis malpli altaj ol en 2011.

El la elsendo 01.02.2022. Legas Maciek – 1′ 28″

--------------------------------------------------------------------------------

Kosma anemio
[2022-02-01]
https://pola-retradio.org/2022/02/kosma-anemio/

Ekde la komenco de la kosmaj veturoj sciencistoj rimarkis kaj observas ĉe astronaŭtoj kuriozan kaj daŭran perdadon de eritrocitoj. Nome iliaj organismoj en la Kosmo detruas 3 milinonojn da eritrocitoj je sekundo. Oni difinis tion kiel kosman anemion, kiu ĝisantaŭnelonge ne estis klarigita. Parto de ekspertoj sugestis, ke temas pri mallongdaŭra fenomeno kaj ligiĝas kun ŝanĝoj en organismaj likvaĵoj en la kondiĉoj de mikrogravitado. La novaj esploroj elmontras tamen, ke tio estas multe pli detrua kaj longdaŭra procezo. Sciencistoj konstatis, ke dum 6-monata kosma misio la homa korpo detruas ĉirkaŭ 54 procentojn de eritrocitoj pli ol en normalaj kondiĉoj. Tio estas multe pli ol supozite. La ekzamenojn oni faris baze de elspirata aero kaj sangekzamenoj ĉe 14 astronaŭtoj el Internacia Kosma Stacio. Tiu ĉi procezo ŝajnas daŭri dum la tuta estado en la Kosmo. Eĉ post 120 tagoj de la kosma veturo, kiam ĉiuj eritrocitoj estis produktitaj en la kosmo la perdoj superas la normon. Perdo de tioma kvanto de eritrocitoj, ĉefe ilia nesufiĉa kvanto por provizi la organismon per fero kauzas, ke astronaŭtoj povas suferi diversgradan anemion. La nivelo de la eritrocitoj revenas al normalaj parametroj nur post 3-4 monatoj kaj eĉ unu jaron post la kosma veturo. Tio signifas, ke longdaŭra estado en la kosmo povas sekvi per strukturaj ŝanĝoj koncerne eritrocitojn, sed la konsekvencoj de tiu aferstato estas malfacile antaŭvideblaj. Estas necesaj pli detalaj esploroj de astronaŭtoj kaj virtualaj kosmaj turistoj.

El la elsendo 01.02.2022. Legas Tomek – 2′ 01″

--------------------------------------------------------------------------------

Valorega 17-jarcenta monero el Pollando
[2022-02-05]
https://pola-retradio.org/2022/02/valorega-17-jarcenta-monero-el-pollando/

La 17-jarcenta monero de Sigismundo la 3-a Vasa emisiita en 1621 en Bydgoszcz kun la valoro de 80 dukatoj akiris dum la antaŭnelonga novjorka aŭkcio 900 mil dolarojn. La starta prezo egalis al 180 mil dolaroj. La aŭkcia Stack’s Bowers Galleries difinis la moneron >eksterordinara belulino<. Ĝia averso prezentas la bildon de la reĝo, sur reverso troviĝas la blazono de la Respubliko ĉirkaŭita per la Ordeno de la Ora Ŝaffelo. Ĝi pezas preskaŭ 283 gramojn kaj ĝia diametro egalas al 69 milimetroj. Ĝi estas mielorkolora kaj ĉe la randoj opaleskas oranĝe. La moneroj 80- kaj 100-dukataj de Sigismundo la 3-a Vasa estis produktataj helpe de la samaj emisistampoj, sed ili diferencis laŭ dikeco kaj kvanto de la uzita oro. La aŭtoro de la moneraj stampoj estis elstara artisto kaj majstro de la medaliona arto, Samuel Ammon naskiĝinta en 1590 en la svisa Shaffchausen.

El la elsendo 05.02.2022. Legas Tomek – 1′ 17″

--------------------------------------------------------------------------------

Omaĝa ekspozicio al Szymborska en Krakovo
[2022-02-05]
https://pola-retradio.org/2022/02/omaga-ekspozicio-al-szymborska-en-krakovo/

En la Muzeo de la Nuntempa Arto MOCAK en Krakowo almenaŭ ĝis la 20-a de marto daŭras omaĝa ekspozicio dediĉita al la mortinta antaŭ 10 jaroj pola Nobel-laŭreatino, Wisława Szymborska. Eblas rigardi dum ĝi ŝian Nobel-medalon, ŝiajn kolaĝojn kaj ĉiujn polajn eldonojn de ŝiaj poeziaĵoj. Krome en la ekspozicio troviĝas i.a. elektitaj tradukoj kaj monografioj kaj privataj memoraĵoj. La Festivala Oficejo de Krakovo planas por la tuta jaro diversajn eventojn ligitajn kun la pola poetino, kiu ekde 1931 loĝis en la urbo, studis tie kaj laboris. Szymborska eldonis 13 poezivolumojn kaj ŝiaj poeziaĵoj estis tradukitaj en pli ol 40 lingvojn, inkluzive de Esperanto.

El la elsendo 05.02.2022. Legas Maciek – 0′ 56″

--------------------------------------------------------------------------------

La Jaro de Edyta Stein en Vroclavo
[2022-02-05]
https://pola-retradio.org/2022/02/la-jaro-de-edyta-stein-en-vroclavo/

Lastvendrede en la familia domo de Edyta Stein en Vroclavo, en kiu troviĝas nun muzeo al ŝi dediĉita, estis inaŭgurita Jaro de Edyta Stein. Pri la Jaro decidis la Urbokonsilio de Vroclavo tiel omaĝante ŝian 130-an naskiĝdatrevenon kaj 80-an mortotadrevenon. La inaŭguro de la Jaro en la Memortago pri Holokaŭsto ne estis hazarda. Edyta Stein pereis en la koncentejo Auŝwutz la 9-an de aŭgusto 1942 kiel viktimo de holokaŭsto. En 1999 papo Johano Paŭlo la 2-a proklamis s-tan Teresa Benedikta de la Kruco apud sankta Katarina el Siena kaj s-ta Brigitta la sveda – patronino de Eŭropo. Edyta Stein estas la unua judino konverita je katalikismo, proklamita kiel sanktulino de la Romkataolika Eklezio. En la programo de la Jaro estas antaŭviditaj kelkdek eventoj, inkluzive de koncertoj, sciencaj konferencoj, retaj kaj paperaj eldonaĵoj. La programo estas kompletigata.

El la elsendo 05.02.2022. Legas Maciek – 1′ 11″

--------------------------------------------------------------------------------

Interparolo kun Aloisio Sartorato
[2022-02-05]
https://pola-retradio.org/2022/02/interparolo-kun-aloisio-sartorato/

La 3-an de februaro 2022 atingis la redakcion malĝojiga informo pri la forpaso de konata brazila E-aktivulo Aloisio Sartorato . Omaĝante lian memoron ni reaŭdigas el nia arkivo interparolon pri lia fama kampanjo “Esperanto en bibliotekojn” el la 19.01.2008.

El la elsendo 05.02.2022 – 6′ 36″

--------------------------------------------------------------------------------

E_elsendo el la 05.02.2022
[2022-02-05]
https://pola-retradio.org/2022/02/e_elsendo-el-la-05-02-2022/

Podkasto: Ludu en nova fenestro | Elŝutu

La 1141-a E_elsendo el la 05.02.2022 ĉe www.pola-retradio.org

En la komenca ampleksa kullturinforma kroniko ni sciigas pri interesa ekspozicio en Krakovo lige kun la 10-a mortodatreveno de la pola Nobel-premiitino Wisława Szymborska, pri la altpreze aŭkciita ora monero de la reĝo Sigismundo la 3-a Vasa, pri la inaŭgurita en Vroclavo Jaro de Edyta Stein, al kiu rilatas la programakompana interreta foto. La 3-an de februaro la E-komunumon atingis tristaj informoj pri la forpaso de du elstaraj E-aktivuloj – la eksa Ĝenerala Ditektoro de UEA, Simo Milojević kaj konata brazila E-aktivulo Aloísio Sartorato. Al ambaŭ ni dediĉas apartan atenton provizante la adiaŭajn informojn per sondokumentoj el nia arkivo. Temas pri la prezento de la rezultoj de la Belartaj Konkursoj dum la Brajtona UK en 1989 fare de Simo Milojević; temas pri memorigo de la antaŭmikrofona interparolo kun Aloísio Sartorato i.a. pri la kampanjo „Esperanto en bibliotekojn”. Ni informas krome pri la Belartaj Konkursoj 2022. Muzike la elsendon akompanas la kanzonoj – „La lasta rozo” , „Ekas la nokto” kaj „La temp’ esta”. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003-a jaro. La tuta elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

E_elsendo el la 08.02.2022
[2022-02-08]
https://pola-retradio.org/2022/02/e_elsendo-el-la-08-02-2022/

Podkasto: Ludu en nova fenestro | Elŝutu

La 1142-a E_elsendo el la 08.02.2022 ĉe www.pola-retradio.org

En la hodiaŭa trarigardo de la E-Gazetaro ni citas fragmenton de la novjara mesaĝo de UEA, Duncan Charters el la januara „Esperanto” pri tio, kion faris la estraro en 2021 por plifortigi la Asocion. El la lasta numero de francaj esperantistoj „Le monde de l’ESPERANTO” apartan atenton ni donas al tre interesa artikolo de Edmond Ludwig pri la sekretoj de la lingvoinstruado. En la komencaj aktualaĵoj ni informas pri solvoj ĉirkaŭ la transita varblokado el Ukrainio, pri ŝparema sinteno de poloj kaj pri iliaj novaj preferoj, pretaj manĝoj ricevataj laŭmende. La sciencbultena temo estas dediĉita al Nasa-esploroj pri misteraj gravitaj ondoj en la tera atmosfero. Muzike ni aŭdigas la kanzonon „Birdo sur la muro” de Hiroshi Nobukuni, kiun plenumas la aŭtoro. La interreta foto rilatas al nia sciencbultena temo kaj gravitaj ondoj en la tera atmosfero. En unuopaj rubrikoj de nia paĝo eblas konsulti la paralele legeblajn kaj aŭskulteblajn tekstojn el niaj elsendoj, kio estas tradicio de nia Redakcio ekde 2003-a jaro. La tuta elsendo estas aŭdebla ĉe la kanalo: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

El la E-Gazetaro_08.02.2022
[2022-02-08]
https://pola-retradio.org/2022/02/el-la-e-gazetaro_08-02-2022/

Kelka tempo pasis post mia promeso retrorigardi al la somera numero de „le monde de l’ESPERANTO”. Iom optimisme mi atendis pliajn fizikajn E-periodaĵojn. Kaj efektive ĵus venis fizike la januara „Esperanto” revuo, kvankam ĝia elektronika versio, same kiel tiu fabruara estas elŝuteblaj ĉe uea.org. En la januaran numeron enkondukas ampleksa mesaĝo de UEA-prezidanto Duncan Charters „Kia estas progreso por UEA”. El tiu mesaĝo mi ŝatus citi hodiaŭ en la komenco la vortojn de la prezidanto „Kion faris la estraro de UEA por plifortigi la Asocion”. Duncan Charters elkalkulas: >Ni nutris kaj komencas havi financan stabilecon per forta redukto de kostoj; Ni samtempe zorgis pri financaj sekvoj por niaj fidelaj oficistoj; Ni klopodis kaj grandparte sukcesis reteni la antaŭajn servojn de la Asocio; Ni planas por estontaj plibonigoj de pluraj el tiuj servoj per elekto de novaj vojoj; Per la kostoreduktoj ni povas garantii la pluvivadon de la Asocio kaj ĝiaj servoj; Ni samtempe zorgis pri kreskigo de rimedoj per strategia varbado de donacoj kaj aliĝoj, propono de novaj servoj kiel la Virtuala Kongreso kaj sukceso ĉe du subvencipetoj kun partneroj; Ni havos pro tio la eblon disvastigi la lingvon per pli diversaj rimedoj; Ni havos Asocion orientitan al evoluo kaj agnosko de nia kapablo kontribui al nia mondo; Ni rekonceptis la strukturon de la Asocio por plej efike utiligi niajn rimedojn; Ni ne hezitis proponi historiajn ŝanĝojn pri la Centra Oficejo por pli efike servi; Ni ekzempligis kunlaboremon inter la Estraranoj kaj niaj diversaj asocioj kaj grupoj; Ni komunikis per oftaj Gazetaraj Komunikoj kaj aliaj rimedoj. En decembro la nombro de Gazetaraj Komunikoj atingis la mejloŝtonan ciferon de 1000; Ni donis al niaj redaktoroj maksimuman liberecon por plibonigi la revuon; Ni subtenis aldonan kaj pli neformalan komunikadon en la Reta Revuo de UEA; Ni okazigis pli da kunsidoj kaj informkunvenoj por la gvida Komitato ol iam antaŭe; Ni dediĉis specifan tempon kaj klopodojn por Unesko-rilataj eldonaj projektoj; Ni atentis la situacion de la Landaj Asocioj kaj la neceson plifortigi ilian agadon; Ni dediĉis tempon al la malfacila demando de kopirajto de la nomo “Esperanto”. Tiom el la fragmento de la raporto de Duncan Charters pri aferoj, kiujn li kalkulis kiel la pasitjarajn atingaĵoj de UEA-estraro. Amaso da pozitivaĵoj. Kiujn konkretajn fruktojn kaj evoluojn ili alportos en la 2022-a jaro, kiu devintus fariĝi la elektojaro, tion sendube E-komunumo sekvos atente. Sed kiel menciite enkonduke apudas min la veninta ankoraŭ en decembro somera numero de la revuo de francaj esperantistoj. Mi ne estu harfenda, la numero en la lerta maniero kunmetas temojn, kiuj rilatas al la movada aktivado de francaj esperantisoj tra la jaro, en la situacio, kiam apenaŭ post la pandemio denove povis okazi fizikaj renkontiĝoj. Do kvankam iuj raportoj ne estas freŝdataj – sume ili kovras multajn interesajn eventojn kaj iniciatojn, kiel la informon pri lanĉita en 2021 nova retbutiko, pere de kiu eblas aĉeti ne nur librojn, sed ankaŭ varbmaterialojn. La prezidanto de Espéranto-France Bruno Flochan alvokas utiligi „la modernajn kaj kvalitajn materialojn, kiujn la asocio disponigas por la loka agado”. Sed mi koncentriĝu pri ampleksa artikolo rilata al la lingvoinstruado de profesia lingvoinstruisto, Edmond Ludwig, artikolo titolita „Kiam juna instruisto pri fremda lingvo lernis ankaŭ Esperanton”. Kiel mi jam atentigis lastfoje temas pri aŭtobiografia artikolo, en kiu la aŭtoro prokimigas sian vivovojon – en kiu la knabo kreskanta en la etoso de plurlingvaj dialektoj en la orienta Francio la francan lernis nur en lernejo, kaj en la favora etoso de la familia hejmo malferma je frateca kunlaboro de eŭropaj popoloj, fariĝis finfine instruisto de la germana lingvo. Tiu laboro i.a. ligiĝigis kun apliko de la aperintaj novaj instrumetodoj, audovidaj metodoj, kiuj ebligas dum la lingvoinstruado peri al la lernantoj ĝustan akĉenton kaj plibonigi al ili aŭdokapablon. Edmond Ludwig, la aŭtoro de la artikolo ne volis fariĝis pasiva peranto de la nova metodo, sed proprahaŭte deziris sperti kiel li mem lernas novan lingvon. Kaj tiu lingvo fariĝis Esperanto. Kiel skribas Edmond Ludwig li lernis la lingvon, tamen sen la aŭdohelpiloj kaj prononckontrolo. Por mi la plej atentokaptaj konkludoj de la aŭtoro estas, ke „akiro de ĝusta prononcado de Esperanto eblas, eĉ kiam oni ne disponas pri registritaj teksto kaj ekzercoj, post nura apliko de prononcoreguloj, almenaŭ por eŭropano”; Kaj sekve – „ankaŭ per tradicia laŭtraduka metodo, skribas Edmond Ludwig […] eblas lerni Esperanton kaj ĝin flue paroli, kondiĉe ke oni majstru la gramatikon de sia denaska lingvo kaj apliku la vortkonstruajn regulojn de la Internacia Lingvo”. Laŭ la vidpunkto de nia radia laboro gravas por ni la konkludoj de Edmond Ludwig pri la tamena utilo aŭskulti radioelsendojn kaj aliajn registraĵojn por kompreni rapidan parolon, por utiligi la aŭdovidan materialon por aŭskulti la lingvon. La aŭtoro pravas, ke daŭre la plej granda parto de instruistoj pri Esperanto daŭre estas neprofesiaj instruistoj. Tial apartan atenton meritas lia instigo sekvi la konsilojn en la gvidlibroj de la diversaj metodoj. Tiel regula studado parola kaj skriba grantios al lernantoj rapidajn progresojn.

El la elsendo 08.02.2022. Legas Barbara – 7′ 53″

--------------------------------------------------------------------------------

E_elsendo el la 12.02.2022
[2022-02-12]
https://pola-retradio.org/2022/02/e_elsendo-el-la-12-02-2022/

Podkasto: Ludu en nova fenestro | Elŝutu

La 1143-a E_elsendo el la 12.02.2022 ĉe www.pola-retradio.org

En la komenca kulturtema kroniko ni informas pri ampleksa esplorprojekto de literaturistoj el Bjalistoko okupiĝontaj pri la tuta verkaro de la pola Nobel-premiito, Henryk Sienkiewicz; pri ekspozicio en Vroclavo prezentanta teknikajn projektojn de Leonardo da Vinci; pri polino, Katarzyna Redisz laboronta kiel arta direktoro en la muzeo de la nuntempa arto Kanal-Centre Pompidou en Bruselo. El nia arkivo ni memorigas felietonon pri la limgardejo/kastelo Rabsztyn ĉe la itinero de Aglaj Nestoj. En la E-komunuma segmento ni transdonas inviton partopreni en la nunjara Esperantologia Koferenco kadre de la Montreala UK. Fine ni proponas leterkestan renkontiĝon. Per la kanzono „Jen forira moment’” el la KD de Kapriol’ Kavaliriko, eldonita de Vinilkosmo ni omaĝas la memoron de Marian Nesse, akordionistino kaj kantistino de Kajto kaj Kapriol’, forpasinta en la ĵusaj tagoj. En Leterkesto ni dankas al subtenintoj per la fragmento de la kanzono „La nokta trajn’” el la projekto „Banĝo Esperanto”, en kiu kantas kaj ludas banĝon Armel Amiot. Al la E-versio de la kantoj de la tuta projekto kontribuis Liven Dek. La programakompana foto przentas la Kastelon Rabsztyn. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003-a jaro. La tuta elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Katarzyna Redzisz, arta direktoro de  Kanal-Centre Pompidou
[2022-02-12]
https://pola-retradio.org/2022/02/katarzyna-redzisz-arta-direktoro-de-kanal-centre-pompidou/

Polino, Katarzyna Redisz fariĝis la arta direktoro en la muzeo de la nuntempa arto Kanal-Centre Pompidou en Bruselo inaŭgurota en 2024. Ĝi troviĝas proksime al la kanalo Brukselo-Charleroi, en la iamaj konstruaĵoj de Citroën. Por ilia alikonstruo je muzeo oni destinis 125 milionojn da eŭroj. Katarzyna Redisz laboris pli frue en la artgalerio Tate Liverpool, kie ekde 2015 ŝi estis kuratoro respondeca pro ekspoziciprogramo kaj prezento de kolektoj, pro internacia kunlaboro. Pli frue ŝi estis kuratoro en Tate Modern en Londono respondeca pro la ekspozicioj de i.a. Sigmar Polke, Alighiero Boetti kaj Mira Schendel. En la jaroj 2008-2015 Katarzyna Redisz establis Open Arts Projects, varsovian senprofitan organizon okupiĝantan pri arto. Ŝia memstara laboro rilatis al la inaŭgura ekspozicio Muzeum Susch en Svislando (2019) kaj al la 4-a eldono de la Artbienalaj Renkontoj en Timisoara. Redisz redaktirs kaj kunkreis kelkajn ekspozicikatalogojn publikigante siajn tekstojn en tiaj periodaĵoj kiel “Friez”, “Mousse” kaj “Tate”.

El la elsendo 12.02.2022. Legas Barbara kaj Maciek – 1′ 33″

--------------------------------------------------------------------------------

Kritika eldono de Sienkiewicz-verkoj
[2022-02-12]
https://pola-retradio.org/2022/02/kritika-eldono-de-sienkiewicz-verkoj/

Literaturistoj el la Bjalistoka Universitato entreprenas kritikan prilaboron de ĉiuj verkoj de la pola Nobel-premiito Henryk Sienkiewicz – kun necesaj komentarioj, referencoj kaj piednotoj, tekstohistorio. Tio ebligos percepti konatan verkiston ne nur kiel figuron el la pasinteco, sed kiel homon adekvatan al la defioj de la 21-a jarcento. La laboroj koncernos la novelojn de Sienkiewicz, romanojn, vojaĝraportojn, socian kaj literaturan publicistikon, intervjuojn, enketojn kaj aliajn verkojn krom privataj korespondaĵoj, kiuj estis jam prilaboritaj kaj publikigitaj. La esplorkolektivo konsistas el dek kelkajn sciencistoj el la tuta lando. Krom elstaraj ekspertoj pri la 20-jarcenta literaturo kaj pri Sienkiewicz-kreado laboros ankaŭ junaj sciencistoj.

El la elsendo 12.02.2022. Legas Barbara kaj Maciek – 1′ 02″

--------------------------------------------------------------------------------

Teknikaj projektoj de Leonardo da Vinci
[2022-02-12]
https://pola-retradio.org/2022/02/teknikaj-projektoj-de-leonardo-da-vinci/

Ĝis la mezo de majo 2022 en Vroclavo, la sudokcidenta Pollando, eblos rigardi ekspozicion dediĉitan al la Teknikaj Projektoj de Leonardo da Vinci. Ĝis nun rigardis ĝin jam pli ol 3 milionoj da personoj en 20 landoj. Ĉiuj ĉi projektoj estis konstruitaj baze de originalaj desegnaĵoj de la elstara renesanca artisto. La ekspozicio prezentas tiajn aranĝaĵojn projektitajn de da Vinci kiel argano, helikoptero, levilo, inercirado kaj kelkajn aliajn. La vroclava ekspozicio prezentas ankaŭ kopiojn de da Vinci-pentraĵoj „La Damo kun ermeno”, „La lasta manĝo”, „Mona Lisa”. Marĝene de la ekspozicio okazas edukaj laborrenkontoj adresitaj al diversaĝa spektanto. Tiuj kun strikte eduka karaktero klarigas la ideon de rilata inventaĵo kaj ĝian funkcimekanismon. La aliaj celas stimuli la kreemon de la vizitantoj, kiuj povas mem pentri, projekti, konstrui mekanismojn inspiritajn per la projektoj de la 15-jarcenta itala inventisto.

El la elsendo 12.02.2022. Legas Barbara kaj Maciek – 1′ 16″

--------------------------------------------------------------------------------

Interparolo kun prof. Ilona Koutny
[2022-02-15]
https://pola-retradio.org/2022/02/interparolo-kun-prof-ilona-koutny/

Nia antaŭmikrofona gasto estas prof. Ilona Koutny gvidanta Interlingvistikajn Studojn en Poznano. La temo de nia interparolo estas i.a. ilia ĵus finiĝinta virtuala februara sesio.

El la elsendo 15.02.2022 – 13′ 00″

--------------------------------------------------------------------------------

Ministro Rau en Moskvo
[2022-02-15]
https://pola-retradio.org/2022/02/ministro-rau-en-moskvo/

La pola ministro por la eksterlandaj aferoj, la nuna prezidanto de la Organizaĵo por Sekureco kaj Kunlaboro en Eŭropo estadante vizite en Moskvo renkontiĝis marde matene kun la rusa ministro por la eksterlandaj aferoj, Siergiej Ławrow. Dum la gazetara konfereco ministro Rau substrekis, ke la ŝlosila por li kiel la prezidanto de la Organizaĵo por Sekureco kaj Kunlaboro en Eŭropo estas la stato de la eŭropa sekureco nun troviĝanta en profunda krizo. La organizo sub la pola gvido entreprenas ĉiajn agadojn por antaŭmalhelpi kaj malaltigi la tension. En tiu kunteksto estis proponita iniciato de nova dialogo pri la eŭropa sekureco. Ĝi celas redukti la konfrontoriskon kaj firmigi sekurecon kaj stabilecon sur la tereno de la Organizaĵo. La proponon ministro Ławrow taksis kiel interesan.

El la elsendo 15.02.2022. Legas Milada – 1′ 13″

--------------------------------------------------------------------------------

Koreio grandigas investaĵojn en Pollando
[2022-02-15]
https://pola-retradio.org/2022/02/koreio-grandigas-investajojn-en-pollando/

La Suda Koreio signife grandigas siajn investaĵojn en Pollando. En la loko Wronki kreiĝas nova fabriko de Samsung, kaj la valoro de ĉiuj investaĵoj de la korea firmao egalos al 900 milionoj da zlotoj. Samsung havas en Pollando jam du fabrikojn, kies produktopovo grandiĝos. La nova investaĵo de Samsung premisas la jaran kreskon de produktoebloj je 30 procenoj en la periodo 2022-2044. La funkciantaj en Pollando fabrikoj de Samsung koncentriĝos ĉefe pri la hejmuzaj akcesoraĵoj – fridujoj kaj lavmaŝinoj. Ankoraŭ en 2022 kreiĝos nova produkta-stapla halego kun la surfaco de ĉirkaŭ 50 mil kvadrataj metroj.

El la elsendo 15.02.2022. Legas Maciek – 0′ 50″

--------------------------------------------------------------------------------

Thebasa, malkovrita de pola diplomato
[2022-02-15]
https://pola-retradio.org/2022/02/thebasa-malkovrita-de-pola-diplomato/

Neatendita, bela novaĵo venis el la limo de la scienca kaj diplomatia vivo. Robert Rokicki, la pola diplomato el la ambasado en Ankaro, la ĉefurbo de Turkio, malkovris lokon, kie en la antikva epoko troviĝis Thebasa, la urbo, kiun arĥeologoj serĉis dum la lastaj du jarcentoj. Pri Thebasa skribis en la unua jarcento de nia erao en sia “Naturhistorio” la romia sciencisto Plinio la Maljuna. Ĝi estis la komerca nodo ĉe la Toros-montaro en la hodiaŭa Turkio, granda, sed ne esenca. Tamen en la 8-a jarcento Thebasa fariĝis tre grava fortikaĵo, kiam bizancaj landoj troviĝis sub la araba administracio. En 796 ĝiaj defendantoj batalis fervore kontraŭ la invadantoj, sed pro la akvomanko ili devis kapitulaci venkite de emiro Abudrrahman bin Abdalmalik. En 805 la urbo kun la kastelo estis renovigita fare de imperiestro Nikeforos la Dua Fokas. Ĝiaj muroj ne sukcesis defendi ĝin kontraŭ kalifo Harun ar-Rasxid, kiu konkeris  Thebasa-n la sekvan jaron. Tio estas la lasta fidinda informo pri ĉi-tiu urbo. En la 12-a jarcento en la listo de aziaj episkopejoj troviĝas iu Tibassada, sed oni ne certis, ĉu tiun lokon eblas identigi kun Thebasa. Multaj scientistoj klopodis precize lokalizi la antikvan urbon, sed neniu proponita loko prenis en konsideron la tuton de la ekzistantaj karakterizaĵoj. Robert Rokicki en sia esplorado kolektis ĉiujn informojn el la malnovaj fontoj kaj aldonis al ili tian faktoron, kiel la naturaj kondiĉoj bezontaj por la funkciado de granda kaj prospera urbo. Sekve li sukcesis difini aron da taŭgaj lokoj vizitinte ĉiujn elektitajn de si vilaĝojn kaj urbetojn. Li daŭrigas esploradon, sed kiel li mem konfesis, tuj post kiam li proksimiĝis al la nuna vilaĝo Pinarkaya li ricevis la senton, ke ĝuste ĉi-tie estis Thebesa. Unue, la antikva Thebesa troviĝis ĉe Toros-montaro. Sekve, la urbo estis grava komerca centro, lokiĝinte ĉe la vojkruciĝo. Trie, la granda urbo ne povis malaperi senspure, devis resti kelkaj ruinoj, prilaboritaj ŝtonoj, eble aliaj postlasaĵoj. Kvare, la araboj konkeris la kastelodefendantojn apud la urbo, tial proksime devis ekzisti almenaŭ ruinoj de granda milita konstruaĵo. Kvine, la granda urbo bezonis por sia ekzisto spacon kaj akvon. Ĉiujn ĉi faktorojn Pinarkaya plenumis i.a. situante  sur la altebenaĵo ĉe la deklivoj de Toros montaro. Ĉirkaŭ Pinarkaya etendiĝas kamparo, abundas akvofontaj. Nun la vilaĝo ne gravas en la turka transporta sistemo, sed en la antikva epoko ĉi-tie pasis vojoj inter la grandaj urboj de Bizanco, inkluzive de Tars kaj Korykos. La loka moskeo evidente estas tro granda por la lokaj bezonoj kaj ne estis rekonstruita. La konstruantoj uzis do la jam ekzistantan konstruaĵon, kiu estis verŝajne kristana preĝejo, kion konfirmas lokaj rakontoj kaj legendoj. Ĝia grandeco kaj diversaj ornamaĵoj sur la enmasonitaj ŝtonoj kredigas, ke povis temi pri episkopa rezidejo. Ŝtonoj kun krucaj ornamaĵoj, fragmentoj de kolumnoj kaj aliaj malnovaj konstruelementoj estas videblaj en multaj aliaj domoj. Ĉe ruinoj troviĝas moderna vilaĝa tombejo, sed ĉe la ĉefvojo proksime de la vilaĝo estas la malnova tombejo kun multaj tomboj fositaj en rokoj. Apud la vilaĝo etendiĝas altebenaĵo sur kiu ĝis nun estas videblaj restaĵoj de grandaj konstruaĵoj kaj multa ceramika rubo. Ĉirkaŭis ilin iam dika muro, kiu preskaŭ tutece malaperis. Verŝajne temis pri fortreso protektanta la regionon, kiu tamen ne havis propran akvofonton kaj povas esti, ke post longa sieĝo la defendantoj devis kapitulaci, pro la mortisoifa risko. Sed ekzistas krome iu aldona argumento lingvistika ebliginta identigi Thebesa kun Pinarkaya. Ĝis la 60-aj jaroj de la 20-a jarcento la nomo de la vilaĝo estis Divaz, kio fonetike en la turka lingvo multe similas al la nomo de la antikva Thebasa.

El la elsendo 15.02.2022. Legas Barbara kaj Maciek – 4′ 59″

--------------------------------------------------------------------------------

E_elsendo el la 15.02.2022
[2022-02-15]
https://pola-retradio.org/2022/02/e_elsendo-el-la-15-02-2022/

Podkasto: Ludu en nova fenestro | Elŝutu

La 1144-a E_elsendo el la 15.02.2022 ĉe www.pola-retradio.org

Nia antaŭmikrofona gasto estas hodiaŭ prof. Ilona Koutny gvidanta Interlingvistikajn Studojn en Poznano. La temo de nia interparolo estas i.a. la ĵus finiĝinta virtuala februara sesio. La komencaj aktualaĵoj ligiĝas kun la moskva vizito de la pola ministro por la eksterlandaj aferoj, Zbigniew Rau kiel la prezidanto de la Organizaĵo por Sekureco kaj Kunlaboro en Eŭropo; kun grandiĝantaj investaĵoj de Koreio en Pollando. Nia sciencbultena temo traktas la malkovron de pola diplomato en Turkio, kiu identigis la historian Thebasa, kiun arkeologoj serĉis de du jarcentoj. Muzike akompanas nin Carina kaj Platano per la kanzonfragmento „Miela obsedo” el la KD de Vinilkosmo „Hiphopa Kompilo, Volumo 2”. La akompananta la programinformon foto prezentas panoramon al historia Thebasa en Turkio. En unuopaj rubrikoj de nia paĝo eblas konsulti la paralele legeblajn kaj aŭskulteblajn tekstojn el niaj elsendoj, kio estas tradicio de nia Redakcio ekde 2003-a jaro. La tuta elsendo estas aŭdebla ĉe la kanalo: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Pri vino en historia Sudano
[2022-02-18]
https://pola-retradio.org/2022/02/pri-vino-en-historia-sudano/

La historio de la kultivado de vito kaj vinproduktado en la antika Nubio, aktuale Sudano radikas en la 2-a jarcento antaŭ nia erao. Al ĝi estas dediĉita portempa ekspozicio en la Grenstaplejo „Blua Ŝafido” de Gdansko. Ĝis la 12-a de junio eblas konatiĝi tie kun la funkciado de nubiaj vinberpremejoj, produktado de vinamforoj kaj la vasteco de la vinkomerco inter la 2-a jarcento antaŭ nia erao ĝis la mezepoko. Inter la 4-a jarcento antaŭ nia era kaj la 6-a jarcento de nia erao sur ĉi tiu tereno troviĝis vasta Meroe-ŝtato, en kies komerca kaj kultura interŝanĝo gravan lokon okupis vino. La velko de la vinprodukta kaj vinkonsuma tradicio ligiĝas kun islamo, kiu sur la tereno de Nubio komencis disvastiĝi ekde la 15-a jarcento. Pri la vinprodukta kaj vinkultura tradicio en Nubio kaj evoluinta vinimporto el la regiono de Meditereaneo atestas arkeologiaj objektoj kiel i.a. restaĵoj de vinberpremejoj, restaĵoj de iamaj vindrinkejoj kaj staplejoj, amforoj, kruĉoj, kalikoj kaj pokaloj. Iuj el ili kiel elemento de tiu historio estas rigardeblaj en la ekspozicio „Vino en la historia Sudano”.

El la elsendo 18.02.2022. Legas Barbara – 1′ 39″

--------------------------------------------------------------------------------

Marta Gardolińska la gastdirektoro en Barcelono
[2022-02-18]
https://pola-retradio.org/2022/02/marta-gardolinska-la-gastdirektoro-en-barcelono/

Marta Gardolińska fariĝos la unua gastdirektisto de la Barcelona Simfonia Orkestro kaj Nacia Orkestro de Kataluiono. Tiun funkcion ekde la sezono 2022/2023 ŝi plenumos dum du jaroj. En Barcelono Marta Gardolińska debutis pasintjare direktante kantojn el la ciklo “Des Knaben Wunderhorn” de Gustav Mahler kaj “Malgrandan Suiton” de Witold Lutosławski. Sekve oni proponis al la pola direktistino daŭrigi kunlaboron. Kvankam la repertuaro de la venonta sezono ne estis publikigita Gardolińska informis, ke troviĝos en ĝi kaj la 20-jarcenta muziko ĝenerale kaj pola muziko. En la repertuaro troviĝos krome forgesita komponaĵo de kataluna komponisto. Barcelona Simfonia Orkestro kreiĝis en 1944. En ĝia repertuaro troviĝas gandaj simfoniaj verkoj kaj muziko de katalunaj komponistoj. Marta Gardolińska estas la muzika direktoro de Opéra National de Lorraine en Francio, la unua virino kaj polino estanta muzika direktoro de la franca operejo. Ŝi kunlaboris kun Bournemouth Symphony Orchestra kiel Juna Direktisto en Asocio. En Usono ŝi debtis kun Filharmonia Orkestro de Los Angeles kaj apud Gustavo Dudamela ŝi prezentiĝis kiel dua direktisto en la plenumo kaj surbendigo de la 4-a Simfonio de Charles Ives por Deutsche Grammophon. En la nuna sezono ŝi prezentiĝis kun Skota Ĉambra Orkestro dum festivalo en Edinburgo, kun Pariza Ĉambra Orkestro kaj la Nacia Filharmonio en Varsovio.

El la elsendo 18.02.2022. Legas Barbara – 2′ 03″

--------------------------------------------------------------------------------

Bitigitaj memoraĵoj kaj arkivoj de tatara socio
[2022-02-18]
https://pola-retradio.org/2022/02/bitigitaj-memorajoj-kaj-arkivoj-de-tatara-socio/

Mane skribitaj Koranoj kaj muzulmanaj preĝolibroj, kaj ankaŭ fotografaĵoj el la Centro de Edukado kaj Muzulmana Kulturo de Polaj Tataroj en Kruszyniany estis bitigitaj kaj disponigitaj rete. La centro kreiĝis en 2015 kaj estas parto de muzeo kolektanta memoraĵojn pri la historio, tradicio kaj kulturo de tataroj sur la polaj teritorioj. Ekde la komenco ĝia celo estis kolektadi dokumentojn ligitajn kun la tatara socio. Oni sukcesis kolekti plurajn materialojn el la tuta Pollando. Ekde la komenco la ideo estis pro la tatara kaj samtempe pola historio disponigi ilin publike. Dank’ al la komuna projekto de la Fondaĵo Tatara Kultura Societo kaj la Fondaĵo M.I.A.S.T.O. Białystok, estis bitigitaj jam pli ol 4 mil objektoj konsulteblaj ĉe la retejo de la Centro. Kiel la unuaj estis bitigitaj objektoj el la vitroŝrankoj de la centro laŭ la kategorioj – religio, kulturo kaj sociaj objektoj, la vivo de loĝantoj. Inter ili estas manskribitaj Koranoj el la 19-a jarcento kaj muzulmanaj preĝolibroj, ĉar manskribitaj dokumentoj estas grava kaj tre valora elemento de la tatara historio. Estis bitigitaj ankaŭ libregoj kun informoj pri solenaj atribuoj de personaj nomoj, pri nuptoj kaj sepultoj. Krome bitigitaj estis diversperiodaj kronikoj priskribantaj la vivon de tataroj en Kruszyniany kaj la regiono, komunikoj pri la tatara socio kaj ankau fotoj el la fino de la 19-a jarcento. La bitiga laboro estos daŭrigita en 2022.

El la elsendo 18.02.2022. Legas Barbara – 2′ 01″

--------------------------------------------------------------------------------

Mariavitoj el Pollando
[2022-02-18]
https://pola-retradio.org/2022/02/mariavitoj-el-pollando/

Felicjanów estas malgranda komunumo en Mazovio, en la centra Pollando. Ĝi eĉ ne estas vilaĝo, sed iu parto de eta vilaĝo Miszewko (miŝefko), kie loĝas ne pli ol 90 homoj. Malgraŭ sia geografia sengraveco, Felicjanów estas la religia ĉefloko por almenaŭ 2 mil kredantoj de la Katolika Mariavita Eklezio. Kiel komencon de mariavitismo oni konsideras la 2-an de aŭgusto 1893, kiam la superulino de sekreta katolika kongregacio Maria Franciszka Kozłowska, preĝante ĉe altaro de Dipatrino en Płock ricevis de Jesuo Kristo revelacion. Difinita, kiel Ago de Granda Kompato ĝi kritikis pekojn de pastroj kaj admonis al pento kaj la adorado de la Eŭkaristio. Laŭ tiu revelacio fratulino Maria Franciszka establis Ordenon de Mariavitaj Pastroj. La nomo mariavitoj devenis de la latina frazo Mariae vitam (imitantes) –  La vivon de Maria imitantaj. Ĝiaj unuaj membroj apartenis al la kremo de pola pastraro, vidinta la bezonon reformi kaj revivigi la religian vivon de la amasoj. Ekde la 1907-a jaro ĉiuj ritoj inkluzive de mesoj estas celebritaj en la pola lingvo. Komence oni ne celis al iuj ajn dogmaj ŝanĝoj, sed emfazis la rolon de Dipatrino kaj la ofta, sincera adorado de la Eŭkaristio. Por montri sian respekton al Maria Dipatrino, ĉiuj novordenitaj pastroj akceptis la duan nomon – Maria. Multaj kredantoj alte taksis, ke mariavitoj laŭvorte traktis la frazon “donace vi ricevis, donace donu” kaj ĉiuj iliaj servoj kaj ritoj estis senpagaj. La informojn pri dia inspiro de la mariavita revelacio en 1906 malakceptis la Rom-Katolika Eklezio kaj papo ordonis ĉesigi la dian fonton de la mariavita revelacio kaj ordonis ĉesigi la aktivecon de tiu ordeno. Laŭ mariavitoj tio okazis surbaze de malveraj informoj de polaj katolikaj pastroj. Post kiam tiu decido atingis mariavitojn, Maria Kozłowska difinata kiel la Panjo decidis ke ŝia ordeno devas fariĝi sendependa. Post ŝia morto en 1921, la ĉefpastro de la eklezio fariĝis Jan Maria Kowalski, la plej proksima kunlaboranto de Panjo Kozłowska. Li estis ege laborema viro, kiu tradukis en la pola la tutan Sanktan Skribon, verkis multajn religiajn kantojn kaj poemojn, aŭtoris la unuan plenan mariavitan Kateĥismon. Krome dum la sekvaj jaroj post la morto de la Panjo li prilaboris kaj enkondukis multajn religiajn kaj organizajn reformojn. La plejmulton de pastroj enzorgigis la vasteco de la ŝanĝoj kaj en 1934 mariavitoj dividiĝis en du grupojn. Unu kvinono subtenis la episkopon Kowalski kaj estis devigita forlasi la centron de mariavitoj en Płock kaj translokiĝis al Felicjanów, kie ekzistis la mariavita monaĥinejo. La nova religia grupo akceptis la nomon Katolika Mariavita Eklezio, por distingiĝi disde pli granda mariavita grupo, Malnova Katolika Mariavita Eklezio. La ŝanĝoj de Jan Maria Kowalski koncerne dogmojn kaj religian vivon estis vere impetaj kaj aŭdacaj, precipe en la antaŭmilita mondo. Tio rilatas al ekzisto de pastroj kaj pastrinoj, kun samaj funkcioj kaj rajtoj. Pastroj kaj pastrinoj povas geedziĝi kaj laŭ la mariavita kredo iliaj gefiloj naskiĝas sen origina peko. Mariavitioj estis entute la unuaj episkopinoj kaj mariavitino estis ilia ĉefepiskopino. Hodiaŭ la eklezio ne havas iun ajn pastron aŭ episkopon, nur pastrinojn kaj episkopinojn. Ekzistas du tipoj de la pastraro – servanta pastraro, konsistanta el edukitaj kaj ordenitaj personoj. La popola pastraro signifas, ke ĉiuj kredantoj povas celebri meson kaj ĉiujn aliajn ritojn.  Ĉiutaga mallonga meso estas unu el la mariavitaj devoj. Mariavitoj de Felicjanów kredas, ke la tuta Triunuo enkarniĝis kaj vivis inter la homoj – la Filo de Dio estis Jesuo Kristo, Dio la Patro fariĝis Maria, patrino de Jesuo, kaj la Sankta Spirito enkarniĝis kiel Maria Franciszka Kozłowska. Ĉefepiskopo Jan Maria Kowalski estis enkarniĝita ĉefanĝelo Miĥaelo. Sendube indas viziti trankvilan kaj belegan lokon Felicjanów. La okdeksepjara ĉefpastrino Damiana Szulgowicz malgraŭ sia aĝo kaj multaj religiaj devoj bonvenigas ĉiujn vizitantojn kaj volonte rakontas pri sia religio. Mariavitoj estas tre malfermaj kaj permesas ĉeesti kaj partopreni siajn ritojn al ĉiuj kristanoj.

El la elsendo 18.02.2022. Legas Maciek – 5′ 37″

--------------------------------------------------------------------------------

E_elsendo el la 18.02.2022
[2022-02-18]
https://pola-retradio.org/2022/02/e_elsendo-el-la-18-02-2022/

Podkasto: Ludu en nova fenestro | Elŝutu

La 1145-a E_elsendo el la 18.02.2022 ĉe www.pola-retradio.org

En nia nunsemajna felietono ni proksimigas la religian komunumon kreiĝintan en Pollando, mariavitojn. Komence en la kulturkroniko ni informas pri pola gastdirektistino en Barcelona Simfonia Orkestro; pri 4 mil objektoj jam bitigitaj en la Centro de Edukado kaj Muzulmana Kulturo de Polaj Tataroj; pri interesa ekspozicio en Gdansko proksimiganta la historion de vitkulturado kaj vinproduktado en la historia Nubio. E-rilataj informoj koncernas la decidon de UEA-komitato vendi la CO-domon en Roterdamo kaj inviton de kontribuantoj al la Scienca Kafejo kaj Kleriga Lundo dum la 107-a UK en Montrealo. Hodiaŭ ni prezentas fragmente la kanzonon de Kajto „Bela rev’” kaj kiel kantatan poeziaĵon ni prezentas en la fino la poeziaĵon de Julio Baghy „Ne plu militon” por la muziko de Hiroshi Nobukuni, kiun kantas KAWAMOTO Hiromi. La interreta foto apudanta la programinformon rilatas al la mariavita centro en Felicjanów. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003-a jaro. La tuta elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Ĉirkaŭ la situacio en Ukrainio
[2022-02-22]
https://pola-retradio.org/2022/02/cirkau-la-situacio-en-ukrainio/

Lastlunde la rusa prezidento, Vladimir Putin agnoskis suverenecon de separismaj Luhanska Popola Respubliko kaj Donecka Popola Respubliko. Putin anoncis sian decion en la lunda vespera mesaĝo al la nacio. Lia koncerna dekreto premisas eblecon de almenaŭ oficiala militista subteno de la separismaj respublikoj flanke de Rusio. Al ambaŭ separismaj respublikoj estis direktitaj de Rusio la t.n. pacaj fortoj. Nokte de lundo al marto laŭ peto de Ukrainio okazis eksterordinara kunsido de la Sekureckonsilantaro de la Unuiĝintaj Nacioj. La usona ambasadoro ĉe UNO Linda Thomas-Greenfield difinis la agadon de Rusio kiel provon krei preteston por invado. Ŝi memorigis, ke Putin pretendas al la teritorioj de la eksa rusa imperio kaj ankaŭ de Sovetunio. La agnoskon de separismaj respublikoj en la orienta Ukrainio kritikis la gvidantaro de la Organizaĵo por Sekureco kaj Kunlaboro en Eŭropo. Marde unuopaj eŭropaj landoj komencis informi pri la sankcioj aplikotaj rilate Rusion.

El la elsendo 22.02.2022. Legas Milada – 1′ 36″

--------------------------------------------------------------------------------

Verdaj muroj i.a. protektas kontraŭ varmoperdo
[2022-02-22]
https://pola-retradio.org/2022/02/verdaj-muroj-i-a-protektas-kontrau-varmoperdo/

Verdajn, tio estas surkreskitajn de plantoj dommurojn oni taksas unuavice kiel estetikan elementon. Tamen sciencistoj el la brita University of Plymouth decidis esplori ĉu en brikdomoj la verdaj plantoj sur la muroj povas limigi la varmoperdon. Evidentiĝis, ke je jes, eĉ je unu triono. Por la esploroj estis elektita brikdomo apartenanta al la studenta urbeto. Duonon de unu el ĝiaj muroj oni kovris per konstruaĵo ebliganta la kreskon de diversspeciaj plantoj. Sekve dum kvin semajnoj estis komparata la varmoperdo ĉe la murduono surkreskita de la plantoj kaj ĉe la alia, ni diru, nuda muro. Evidentiĝis, ke la verda muro konservis preskaŭ unu trionon de varmo kaj varmoperdoj malkreskis je 31,4 procentoj. La verda muro malgrandigis ankaŭ la variadon de temperaturoj en ĉi tiu parto de la konstruaĵo. Tio estas unu el la unuaj esplorooj pri la varmizola influo de plantoj ĉe la jam ekzistantaj konstruaĵoj, konstruitaj kun la uzo de brikoj. Tiu esploro gravis aparte en la britaj kondiĉoj, ĉar Britio estas lando kun multaj brikdomoj, kiuj ne estas izolataj deekstere. Ĉirkaŭ 57 procentoj de ili estas konstruitaj antaŭ 1964. La hejtado konsumas eĉ du trionojn de la energio en la domoj en ĉi tiu lando kaj ili respondecas pro 17 procentoj de la emsiataj forcejaj gasoj. Tamen la „verda infrastrukturo” povas helpi ne sole se temas pri la emisiado de biodioksido kaj globskala varmiĝo. La verdaj muroj kun tempofluo logas diversajn insektoj kaj plantoj, kio grandigas la lokan biodiversecon. Krome ili bremsas la stratbruon, kiu renkontante la plantmuron ne resonas same forte kiel ĉe la nuda muro. Same gravas la fakto, la verdaj muroj purigas la aeron, aparte de la sanminacaj PM-polvoj. Similajn esplorojn faris sciencistoj en Singapuro. Ili konkludis, ke la verdaj muroj povas malkreskigi streson ligitan kun la hasta vivritmo. Kaj aliaj britaj esploroj elmontris, ke la verdaj muroj gravas ankaŭ por la infana evoluo. Ju pli da tempo infanoj pasigas en la verda ĉirkaŭaĵo des pli bonajn studrezultojn ili akiras. Pli bonaj estas ankaŭ la rezultoj de ilia intelekta evoluo kaj je 16 procentoj malkreskas risko de iliaj emociaj problemoj kaj iliaj sociaj kondutprobemoj.

El la elsendo 22.02.2022. Legas Barbara – 3′ 36″

--------------------------------------------------------------------------------

E_elsendo el la 22.02.2022
[2022-02-22]
https://pola-retradio.org/2022/02/e_elsendo-el-la-22-02-2022/

Podkasto: Ludu en nova fenestro | Elŝutu

La 1146-a E-elsendo de la Pola RetRadio en Varsovio

La ĉefan lokon okupas la 122-a fragmento de la historia romano de la pola Nobel-premiito Henryk Sienkiewicz „Quo Vadis” en la E-traduko de Lidia Zamenhof. En la komencaj aktualaĵoj la 22-an de februaro 2022 ni informas pri situacio ĉirkaŭ Ukrainio post la invaddecidoj de Rusio kaj pri la elektronika kontrolo, kiu ekde hodiaŭ ĉirkaŭprenas la ekologiminacajn varojn transportatajn kaj transite liveratajn al kaj tra Pollando. Niajn salutojn okaze de la komenciĝinta Semajno de Internacia Amikeco akompanas la malnova kanzono de Max Roy Carrouges „Esperanto”. La sciencbultena temo koncernas la bonefikadon de la t.n. Verdaj Muroj aparte ĉe konstruaĵoj kreitaj laŭ malnova teknologio ligita kun la uzo de la brikoj. La programinforma foto prezentas la tiel nomatan verdan muron, tio estas brikonstruan dommuron surkreskitan de verdaj plantoj. En unuopaj rubrikoj de nia paĝo eblas konsulti la paralele legeblajn kaj aŭskulteblajn tekstojn el niaj elsendoj, kio estas tradicio de nia Redakcio ekde 2003-a jaro. La tuta elsendo estas aŭdebla ĉe la kanalo: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Interparolo  kun Katalin Fetes-Toszegi
[2022-02-25]
https://pola-retradio.org/2022/02/interparolo-kun-katalin-fetes-toszegi/

En la ciklo de elsendoj kaj sondokumentoj lige kun la 100-jara Esperanto-Radiofonio ni prezentas el nia arkivo interparolon (1996) kun Katalin Fetes-Toszegi el la E-elsendoj de Radio Aŭstria Internacia el Vieno.

El la elsendo 25.02.2022 – 7′ 28″

--------------------------------------------------------------------------------

La Radiostacio Gliwice kiel muzea-eduka centro
[2022-02-25]
https://pola-retradio.org/2022/02/la-radiostacio-gliwice-kiel-muzea-eduka-centro/

Radiostacio Gliwice estas la plej rekonebla historia objekto de la urbo Gliwice, en la suda Pollando. Konstruita en la 30-aj jaroj de la pasinta jarcento la antena radioturo estas la plej alta ĉi-speca objekto en Eŭropo. Ĝi konserviĝis kun komplekso de tri loĝistikaj konstruaĵoj enhavante parton de originala ekipaĵaro. La 31 – an de aŭgusto 1939 ĝi fariiĝis objekto de Gliwice-provoko, la entreprenita de germanaj sabotaĵo ĉe la limo de Pollando, rekte antaŭ la militeksplodo. Civile vestitaj SS-viroj atakis la radiostacion kaj murdis arestitan unu tagon pli frue germanan civitanon, silezian insurgenton deklarintan sin por poleco de la regiono. La provoko laŭ germanoj estis kredigonta al la internacia publiko respondecon de Pollando pro la militeksplodo. Aktuale en la historia objekto funkcias eta flilio de Gliwice-muzeo. Baldaŭ ĝi fariĝos unu el la plej gravaj muzeaj-edukaj centroj laŭteme ligitaj kun la 2-a mondmilito. La preparoj al modernigaj laboroj en tri historiaj konstruaĵoj kaj plej proksima ĉirkaŭaĵo jam komenciĝis. La vizitscenaro de la modernigota objekto havos tri veftojn. La unua, teknika estos ligita kun ĝia origina funkcio kiel radiostacio. La historia vefto koncentriĝos pri Gliwice-provoko kaj la eksplodo de la 2-a mondmilito. La tria, beletra vefto prokismigos la dramecan trapason de la provoko organizita de la specialaj servoj de la Tria Regno. Gliwice-radiostacio situante ĉe la Itinero de historiaj objektoj de la silezia vojevodio estas parto de la Eŭropa Itinero de la Industria Heredaĵo. Gliwice-radiostacio troviĝas krome en la Pola Listo de Historimonumentoj.

El la elsendo 25.02.2022. Legas Maciek – 2′ 02″

--------------------------------------------------------------------------------

La Nacia Programo pri Evoluo de Legemo 2.0
[2022-02-25]
https://pola-retradio.org/2022/02/la-nacia-programo-pri-evoluo-de-legemo-2-0/

La Nacia Programo pri Evoluo de Legemo 2.0 por la jaroj 2021-2025 celas plibonigi la staton de legemo en Pollando pere de firmigo de la publikaj, lernejaj kaj pedagogiaj bibliotekoj kiel lokaj centroj de la socia vivo kaj kontaktocentroj, alircentroj al kulturo kaj konoj. Ĝia buĝeto egalas al preskaŭ 1,1 miliardoj da zlotoj, inkluzive de 635 milionoj devenantaj el la ŝtata buĝeto. Inter la prioritatoj de la programo troviĝas plibongo de librooferto de publikaj bibliotekoj; investaĵoj en la infrastrukturon de publikaj bibliotekoj; aĉeto de eldonnovaĵoj por la invanvartejoj, lernejoj kaj pedagogiaj bibliotekoj; subvenciado de bibliotekoj kaj popularigado de legemo. Laŭ profesoro Rafał Wiśniewski el la Nacia Kulturcentro, kiu respondecas pro la programo aktuale ni legas paradokse pli multe, sed temas pri tekstoj mallongaj – ĝis 160-signaj kiel elektroniaj mesaĝoj, tviteraj informoj. Problemon al legantoj kreas kompaktaj tekstoj pli ol 4-paĝaj.

El la elsendo 25.02.2022. Legas Barbara – 1′ 31″

--------------------------------------------------------------------------------

E_elsendo el la 25.02.2022
[2022-02-25]
https://pola-retradio.org/2022/02/e_elsendo-el-la-25-02-2022/

Podkasto: Ludu en nova fenestro | Elŝutu

La 1147-a E_elsendo el la 25.02.2022 ĉe www.pola-retradio.org

Atentu – Hodiaŭ en la fina Leterkesto ni lanĉas enketon pri la programo de Pola RetRadio sojle de la 12-jariĝo de la programoj: https://forms.office.com/r/G23nvaDLh1 respondenda ĝis la 10-a de marto 2022. En la ciklo de elsendoj kaj sondokumentoj lige kun la 100-jara Esperanto-Radiofonio ni prezentas el nia arkivo interparolon (1996) kun Katalin Fetes-Toszegi el la E-elsendoj de Radio Aŭstria Internacia el Vieno. La komencaj kulturkronikaj informoj koncernas ŝtatan programon pri evoluigo de la legemo en Pollando kaj transformon de Gliwice-radiostacio el teknika en muzean-edukan centron. La E-komunumaj informoj rilatas al la nunjara Kongrestemo de la Montreala UK, al la universitatanivela E-kursaro en la rusa Ĉeboksaro. La interreta foto rilatas al la Nacia Programo evoluigi legemon en Pollando. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003-a jaro. La tuta elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

25.02-10.03.2022: Enketo de la Pola RetRadio en Esperanto
[2022-03-01]
https://pola-retradio.org/2022/03/25-02-10-03-2022_enketo-de-la-pola-retradio-en-esperanto/

Podkasto: Ludu en nova fenestro | Elŝutu

Karaj Aŭskultantoj kaj Radioamikoj,

Ĉe la reta adreso https://forms.office.com/r/G23nvaDLh1 troviĝas la anoncita en nia lastvendreda Leterkesto enketo lanĉita de nia Redakcio sojle de la 12-a ekzistojaro de niaj E-elsendoj el Varsovio. Ĝia celo estas akordigi la ŝatojn kaj atendojn de niaj aŭskultantoj kun la loĝistikaj ebloj de nia redakcia skipo. Per via partopreno vi kunhelpos la daŭrigon de la E-Radio Varsovio, viaj respondoj ebligos al ni krei ankoraŭ pli bonajn elsendojn. Ni atendas do gesinjoroj viajn respondojn ĝis la 10-a de marto 2022; dankon pro la helpo en diskonigo de nia enketo. Bonvolu atenti, ke eblas partopreni ĝin anonime. Anticipan dankon! Barbara Pietrzak, en la nomo de la Redakcia Teamo

--------------------------------------------------------------------------------

Pola humaneca helpo por Ukrainio
[2022-03-01]
https://pola-retradio.org/2022/03/pola-humaneca-helpo-por-ukrainio/

Dum la lunda interparolo de la pola ĉefministro Mateusz Mazowiecki kun la unia komisaro por la humaneca helpo, Janez Lenarczicz estis traktita problemo de la kunorodigo de helpo por Ukrainio same kadre de la Unia Mekanismo de la Protekto de Loĝantaro, kiel ankaŭ humeca helpo kadre de UNo. Pollando kiel loĝistika helpotereno por Ukrainio kunordigas humanecan helpon por ĝi kaj por ukrainanoj fuĝantaj el Ukrainio. El Pollando al Ukrainio ĉiutage direktiĝas humanecaj konvojoj pretigataj de Caritas, eksterregistaraj organizoj kaj la registaro. Alta Komisaro de UN-o por Rifuĝintoj Filippo Grandi informis, ke ekde la komenco de la rusa invado Ukrainion forlasis pasintsemajne pli ol 500 mil personoj. Plej multaj, 281 mil direktiĝis al Pollando. Hodiaŭ, la pola limgardistaro liveris la plej aktualajn informojn, ke ĉe la limpasejoj polaj limgardistaj funkciuloj akceptis jam pli ol 377 mil rifuĝantojn. Nur lastlunde temis pri pli ol 100 mil personoj.

El la elsendo 01.03.2022. Legas Milada – 1′ 37″

--------------------------------------------------------------------------------

Deklaro de la pola ministro por la familio kaj socia politiko
[2022-03-01]
https://pola-retradio.org/2022/03/deklaro-de-la-pola-ministro-por-la-familio-kaj-socia-politiko/

Pli ol 300 mil rifuĝintoj transpaŝis jam la limon de Pollando post la rusa invado kontraŭ Ukrainion la lastan ĵaŭdon. Dum la marda gazetara konferenco la pola ministro por familio kaj socia politiko Marlena Maląg informis, ke ĉiuj ukrainanoj, kiuj restos en Pollando pli longe ricevos longdaŭran subtenon, kaj ne sole porokazan helpon. Unuavice temas pri libera malfermo de la pola labormerkato antaŭ ili, al kio rajtigas la ricevata ĉe la limo aparta stampo „aliro al la labormerkato”. Simpligitajn dungoprocedurojn ŝi jam anoncis lastlunde dum la eksterordinara kunsido de la prezidumo de la Konsilio de Socia Dialogo. Ukrainaj civitanoj legale estadantaj sur la tereno de Pollando rajtos ricevi krome ĉiujn socialajn subvenciojn, kiujn ĝuas polaj civitanoj. Temas pri poreduka monhelpo, Familia Portektokapitalo kaj aliaj porfamiliaj subvencioj.

El la elsendo 01.03.2022. Legas Milada – 1′ 22″

--------------------------------------------------------------------------------

I.a. Jens Stoltenberg en Pollando
[2022-03-01]
https://pola-retradio.org/2022/03/i-a-jens-stoltenberg-en-pollando/

Marde, Pollando estas la laŭvican fojon forumo de internaciaj renkontiĝoj kaj konsultoj. Pollandon vizitis la brita ĉefministro renkontiĝante kun la pola samrangulo, Mateusz Mazoweicki. En Lodzo estis planita renkontiĝo de la ministroj por la eksterlandaj afero de Pollando, Germanio kaj Francio kun la distanca partopreno (laŭebla) de la ukraina ministro. La temo de ĉiuj interparoloj estis komuna, kunordigita reago je rusa agreso kontraŭ Ukrainion. Pollandon vizitis marde ankaŭ la ĝenerala NATO-sekretario Jens Stoltenberg renkontiĝinte kun prezidento Andrzej Duda en aviadbazo en la loko Łask. La temo de la interparoloj estis nemalhaveblaj paŝoj por firmigi la sekurecon de la orienta NATO-alo. Stoltenberg certigis, ke NATO-devontiĝoj rezultantaj el la artikolo 5 estas firmaj. Li atentigis, ke NATO donas militistan subtenon starante flanke de Ukrainio. Al Ukrainio direktiĝas militistaj aranĝaĵoj, kontraŭblendartileria, kontraŭaviada armilaro kaj krome humanisma kaj financa helpo. NATO ne intencas direkti al Ukrainio siajn trupojn nek aviadilojn en la ukrainan aerspacon. Similan deklaron prezentis la pola prezidento. Jens Stoltenberg esprimis dankon al prezidento Duda pro loĝistika rolo de Pollando por subteni Ukrainion kaj pro la aliancana ĉeesto en la regiono.

El la elsendo 01.03.2022. Legas Milada – 2′ 04″

--------------------------------------------------------------------------------

Mezurilo pri maso de cikoniaj nestoj
[2022-03-01]
https://pola-retradio.org/2022/03/mezurilo-pri-maso-de-cikoniaj-nestoj/

La universitato de Bjalistoko popularigas specialajn mezurilojn pri la maso de la cikoniaj nestoj. Ĝi estis prilaborita jam pasintjare ebligante taksi la nestomason uzante sole du dimensiojn – altecon kaj vastecon. Ĝi kreiĝis kadre de la projekto „Protekto de la blanka cikonio en la rivervaloj de la orienta Pollando de la Pola Societo por la Birdprotekto kunlabore kun la Nacia Parko de Biebrza-rivero kaj La Panorama Parko de Narew-rivera Valo de la urbo Łomża. La aranĝaĵo helpas pritaksi damaĝminacojn flanke de la jam ekzistantaj nestoj kaj helpi la projektadon de pli fortaj nestaj subportantoj ĉe tegmentoj, nestofostoj kaj platformoj sur kiuj cikonioj povas krei siajn nestojn. La nestoj de la blanka cikonio apartenas al la plej grandaj kaj plej pezaj konstrustrukturoj de animaloj en la mondo. Nemalofte ili vastas kaj altas je du metroj kaj ilia maso superas unu kaj duonan tunojn. Ĉar ĉiam pli multaj cikonioj kreas siajn nestojn proksime al la homaj loĝejoj – la nestoj kreiĝas sur elektroenergetikaj fostoj aŭ domtegmentoj – tio povas damaĝi la rilatojn inter homo aj naturo. La ĉefa problemo estas la nestomaso, kiu grave ŝarĝas la subportajn konstruaĵojn. La mezurilo de bjalistokaj sciencistoj estis pretigita en kvin lingvaj versioj – la pola, angla, hispana, franca kaj rusa por helpi popularigi la metodon en la landoj, kie la blanka cikonio nestas multnombre, do en Hispanio, Portugalio, Belorusio, Bulgario, Litovio kaj Germanio.

El la elsendo 01.03.2022. Legas Barbara – 2′ 09″

--------------------------------------------------------------------------------

E_elsendo el la 01.03.2022
[2022-03-01]
https://pola-retradio.org/2022/03/e_elsendo-el-la-01-03-2022/

Podkasto: Ludu en nova fenestro | Elŝutu

La 1148-a E_elsendo el la 01.03.2022 ĉe www.pola-retradio.org

Per la sondokumento el 1980 ni omaĝas kaj adiaŭas la forpasintan la 25-an de februaro konatan E-aktivulinon, Claude Nourmont el Francio/Luksemburgio. La komenca parto de la aktualaĵoj ligiĝas kun la rusa invado kontraŭ Ukrainion. En la scienbultena rubriko ni parolas pri aparta mezurilo de bjalistokaj sciencistoj ebligota difini la masopezon de la cikoniaj nestoj, kio gravas laŭ sekurecomotivoj en la sezono kiam ĉi tiuj – ĉiam atendataj birdoj – revenas al Eŭropo, i.a. al Pollando. Muzike ni memorigas fragmenton de la kanzono de Ramona van Dalsem „Pacon volas ni”. La programinforma foto prezentas amason da ukrainanoj ĉe la limo al Pollando . En unuopaj rubrikoj de nia paĝo eblas konsulti la paralele legeblajn kaj aŭskulteblajn tekstojn el niaj elsendoj, kio estas tradicio de nia Redakcio ekde 2003-a jaro. La tuta elsendo estas aŭdebla ĉe la kanalo: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Pola Instituto de la Filmarto kunbojkotas la rusan kinematografion
[2022-03-04]
https://pola-retradio.org/2022/03/pola-instituto-de-la-filmarto-kunbojkotas-la-rusan-kinematografion/

Pola Instituto de la Filmarto solidare kun Ukraina Filmakademio aliĝis al la kunbojkoto de la rusa kinematografio. Ĝi instigas ĉiajn filminstituciojn en Pollando, Eŭropo kaj la mondo aliĝi al la kampanjo. En la deklaro la Pola Instituto de la Filmarto substrekis, ke „ne eblas allasi al la situacio, en kiu la agresanto atakanta demokratan ŝtaton, havas rajton sen ajnaj konsekvencoj anonci siajn filmojn por internaciaj festivaloj kaj partopreni kulturajn eventojn”. Ukraina Filmakademio adresis sian alvokon i.a. al la Eŭropa Konsilio, al FIAPF, CEPI kaj CFP-E. La alvoko entenas krome peton pri malebligo, ke en festivalaj programoj estu prezentitaj filmoj produktitaj de Rusa Federacio kaj en kunprodukto kun ĝi.

El la elsendo 04.03.2022. Legas Maciek – 0′ 57″

--------------------------------------------------------------------------------

Deklaracio de la kulturministroj de Pollando, Litovio kaj Ukrainio
[2022-03-04]
https://pola-retradio.org/2022/03/deklaracio-de-la-kulturministroj-de-pollando-litovio-kaj-ukrainio/

Lastlunde pere de unu el la sociaj komunikiloj en simbola maniero la kulturministroj de Pollando, Litovio kaj Ukrainio – Piotr Gliński, Simonas Kairys kaj Ołeksandr Tkaczenko subskribis deklaracion pri kunlaboro koncerne kulturon kaj historian heredaĵon. En la deklaracio ili rilatigis sin al situacio en Ukrainio agnoskante la Rusan Federacion kiel agresinton rilate Ukrainion kaj decide kondamnis ĝiajn agadojn, inkluzive de tiuj, kiuj endanĝerigas la kulturan heredaĵon kaj kulturan proprecon de Ukrainio. Ili devontiĝis entrepreni ĉiajn eblajn klopodojn por ekskludi Rusujon el internaciaj organizaĵoj, komitatoj kaj programoj. Grava elemento de la kieva-vilna-varsovia deklaracio estas skizitaj agadoj kaj kunlaboro por paca tempo.

El la elsendo 04.03.2022. Legas Maciek – 0′ 54″

--------------------------------------------------------------------------------

Chopin-koncertoj omaĝe al ukrainaj militviktimoj
[2022-03-04]
https://pola-retradio.org/2022/03/chopin-koncertoj-omage-al-ukrainaj-militviktimoj/

La nunjaraj koncertoj okaze de la 212-a naskĝdatreveno de Frederiko Chopin, pasinta la 1-an de marto estis dediĉitaj al la ukrainaj militviktimoj. En ilia daŭro okazis kvestado favore al la ukrainaj rifuĝintoj kaj favore al la humaneca helpo en Ukrainio mem. Dum la porokaza gazetara konferenco la pola vicministro pri kulturo informante pri tio reliefigis, ke poloj bonege scias, kiom grandan rolon plenumas kulturo por spirita mobiliziĝo batali kontraŭ agresiton, kontraŭ tiranecon. La partoprenanta la konferencon Bruce Liu, la venkinto de la 18-a Internacia Pianista Chopin-konkurso deklaris, ke por li estis afero absolute natura dediĉi siajn koncertojn al la militviktimoj en Ukrainio, kie li plurfoje prezentiĝis kaj havas multajn amikojn. Bruce Liu koncertis en la Nacia Filharmonio la 1-an kaj la 2-an de marto.

El la elsendo 04.03.2022. Legas Barbara – 1′ 17″

--------------------------------------------------------------------------------

Koninda Pollando_ Polaj Mariavitoj-esperantistoj
[2022-03-04]
https://pola-retradio.org/2022/03/koninda-pollando_-polaj-mariavitoj-esperantistoj/

Ne ĉiuj esperantistoj scias pri la agado de mariavitoj rilate al Esperanto, dum ĝi merita la atenton, ĉar tiu movado estis sufiĉe forta. Pri tio atentigis nin nia aŭsultantino el Lublin kaj ŝian kontribuon ni nun prezentas: Mi loĝas proksime al Lublin – skribas Anna Laskowska, do mi devas mencii pri unu el la pioniroj de Esperanto en ĉi tiu urbo. Li estis Adam Furmanik, kiu, kiel lernanto de gimnazio, eklernis Esperanton jam en 1888. Poste, kiel kleriko de la Malnovkatolika Mariavita Eklezio, li vigle propagandis Esperanton inter la mariavita pastraro. Adam Furmanik, kiel la vikario de la romkatolika paroĥejo de la Naskiĝo de St. Johano Baptisto en Leszno apud Varsovio, en 1906, kune kun kelkmilo da kredantoj, decidis transiri al la Mariavita Eklezio. La mariavitoj devis forlasi la ekzistantan preĝejon kaj starigi kapelon en la vilaĝo Grądy (hodiaŭ parto de Leszno), kaj la unua parokestro estis ĝuste Adam Furmanik. Poste la mariavitoj el Leszno konstruis propran preĝejon. En 1909, la paroĥo havis pli ol mil mariavitojn. En 1920 en la mariavita paroĥo en Leszno okazis kongreso de esperantistoj, prezidata de Feliks Zamenhof – la frato de la kreinto de la lingvo Esperanto. La dokumento, kiu montras la interesskalon de la mariavita pastraro pri Esperanto estas Adreslibro de Polaj Esperantistoj de Jan Zawada el 1931, en kiu oni povas vidi nomojn de multaj esperantistoj-mariavitoj. La frato Adam Maria Bazyli Furmanik, kiu estis membro de la Universala Esperanta Asocio kaj ankaŭ delegito en sia regiono, havis grandan influon al popularigo de la lingvo Esperanto inter la mariavita pastraro. En sia paroĥo en Leszno li organizis rondon de Pola Esperanto-Asocio. La mariavitoj trovis en la ideo de Zamenhof multajn elementojn de sia propra socia programo. Li estis vidita kiel la vojo al universala paco kaj frateco. En 1931 estis fondita Mariavita Esperantista Ligo – MEL. En oktobro 1931 aperis en Płock la unua numero de la dulingva, pola-esperanta revuo „Renkonte Al La Suno”. La intenco de la mariavita pastraro estis enkonduki Esperanton kiel la duan, apud la nacia, lingvon konatan de ĉiu kredanto. La instruado de Esperanto koncernis precipe junulojn. Esperanto estis instruata en mariavitaj lernejoj, en la klasoj inter la 4a kaj 7a. En 1929 en Leszno estis fondita la organizo Juna Esperantisto Mariavito kaj en Płock – Mariavita Junularo. La Esperanto-kurso estis prezentita ankaŭ en la ĉiumonata revuo Templaro. Bedaŭrinde – kiel skribas Anna Laskowska – post la dua mondmilito la mariavita Esperanto-movado nur iomete reviviĝis. Nur kelkaj pastroj revenis al tiu ĉi ideo. Inter ili estis la frato pastro Adam Furmanik, kiu dum la Universala Esperanto-Kongreso en Varsovio, oficiale bonvenigis ĉiujn partoprenantojn nome de la Mariavianoj. La frato Adam Bazyli Furmanik estis aktiva esperantisto ĝis sia morto. Li mortis en 1959 en la aĝo de 88 jaroj. Unu el la plej aktivaj esperantistoj de la mariavita movado en la postmilita periodo estis pastro frato Wawrzyniec Rostworowski. Li kunlaboris pri traduko de la teksto de la mariavita Meso al Esperanto, kiu estis celebrita dum la 44-a Universala Kongreso de Esperanto en Varsovio en 1959. La frato Wawrzyniec Rostworowski estis membro de Pola Esperanta Asocio kaj ankaŭ de Universala Esperanta Asocio. Kiam en 1964 en Pola Esperanto Asocio aperis la ebleco de dumviva membreco, la frato Wawrzyniec Rostworowski uzis tion kaj fariĝis dumviva membro de PEA kun la membrokarto numero 4. Dankante al Anna Laskowska pro ĉi tiuj gravaj laŭ la historia vidpunkto de nia E-komuumo informoj mi aldonu, ke la mariavita frato Wawrzyniec Rostworowski estis ankaŭ kelkfoje la gasto de nia redakcio, kiun li estis vizitanta kun varsovia esperantisto, Bolesław Staszczak kaj mi tenas lin en la memoro kiel gajan kaj afablan esperantiston.

El la elsendo 04.03.2022. Legas Barbara – 6′ 17″

--------------------------------------------------------------------------------

E_elsendo el la 04.03.2022
[2022-03-04]
https://pola-retradio.org/2022/03/e_elsendo-el-la-04-03-2022/

Podkasto: Ludu en nova fenestro | Elŝutu

La 1149-a E_elsendo el la 04.03.2022 ĉe www.pola-retradio.org

Karaj Aŭskultantoj, ĝis la 10-a de marto 2022 ni invitas vin partopreni kaj diskonigi nian enketon pri estontaj programoj de Pola RetRadio sojle de ĝia 12-jariĝo: https://forms.office.com/r/G23nvaDLh1 .   En la hodiaŭa programo ni proponas komence informon lige kun la invado de Rusio kontraŭ Ukrainion. Tiu temo speguliĝas ankaŭ en nia kulturkronika bulteno, en kiu ni informas pri aparta deklaracio de la kulturministroj de Ukrainio, Pollando kaj Litovio; pri la naskiĝdatrevenaj Chopin-koncertoj omaĝe al Ukrainio; pri polaj filmistoj solidare reagantaj je alvoko de ukrainaj kolegoj. Hodiaŭ en nia felietona ciklo ni prezentas tekston de Anna Laskowska pri polaj mariavitoj kaj Esperanto. En la E-komunumaj informoj ni referencas al la Gazetara Komuniko de UEA adiaŭanta la aktivan E-agantinon, Claude Nourmont; ni informas pri la subvenciata de ESF libro pri la historio de la E-movado. Muzike akompanas nin popola ukraina kanto en Esperanto „Salika bretaro” kaj „Preĝo de Anĝelo”, kiun kantas Kaŝi Schnathorst. La interreta foto prezentas Bruce Liu, kiu sian koncerton en la varsovia Nacia Filharmonio okaze de la naskiĝdatreveno de Chopin dediĉis omaĝe al la viktimoj en Ukrainio. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003-a jaro. La tuta elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Pollando por ukrainaj studentoj kaj sciencistoj
[2022-03-08]
https://pola-retradio.org/2022/03/pollando-por-ukrainaj-studentoj-kaj-sciencistoj/

En Pollando multiĝas inciatoj favore al ukrainaj studentoj kaj sciencistoj en la milittempo. La pola klerigministro alvokis rektorojn de la polaj altlernejoj subteni ilin. Laŭ liaj informoj estas konsiderata speciala stipendia programo por ukrainaj civitanoj kaj financa subteno de polaj altlernejoj engaĝiĝintaj ĉi-rilate. Samtempe kun la sanministro li direktis mesaĝon al rektoroj de la medicinaj altlernejoj. En ĝi oni alvokis konsideri la eblon, ke polaj kaj ukrainaj civitanoj kleriĝantaj sur la teritorio ekregita de la konflikto povu daŭrigi medicinajn studojn en Pollando. Samtempe la Pola Sciencakademio jam envivigis novan kunlaboran subtenprogramon kun Ukrainio. Ĝi kovros kostojn ligitajn kun vojaĝo kaj estado de ukrainaj sciencistoj en sciensestabloj de la akademio, ofertas al ili la trimonatan estadprogramon en Pollando, kiu povas esti daŭrigota. Ankaŭ Akademio de Junaj Sciencistoj de la Pola Sciencakademio alvokis sciencistajn mediojn akcepti ukrainajn sciencistojn al esplorgrupoj garantionte al ili laborkondiĉojn, financonte stipendiojn aŭ monservojn.

El la elsendo 08.03.2022. Legas Tomek – 1′ 22″

--------------------------------------------------------------------------------

Nova specio de orkido malkovrita de poloj
[2022-03-08]
https://pola-retradio.org/2022/03/nova-specio-de-orkido-malkovrita-de-poloj/

Plimulto de novaj plantspecioj estas priskribataj nuntempe baze de sekigitaj plantoj kolektitaj antaŭ multaj jaroj en herbarioj. Okazas, ke iu herbaria specio neniam plu estas retrovita en la natura medio. Doktorino Monika Lipińska kaj profesoro Dariusz Szlachetko el la Katedro pri la Klasado de Plantoj kaj Naturprotekto ĉe la Biologia Fakultato de Universitato en Gdansko estas pli bonŝancaj. Ili malkovris novan orkidon de la specio Maxillaria. Tiu ĉi planto kun intense flava koloro aperas sur limigita surfaco en la ekvadora provinco Carchi. Maxillaria anacatalinaportillae  Szlach. & Lipińska, tiel ĝi nun nomiĝas estas renkontata en nebulaj pluvarbaroj de la norda Ekvadoro. Temas verŝajne pri specio en plej granda grado minacita. Ĝiaj maloftaj populacioj estas elmetitaj je negativa influado de homo kaj klimatŝanĝoj. Jam en 2003 Alex Portilla el la firmo Géneros Ecuatorianos Ecuagenera Cia. Ltda plukis la planton kaj lia firmao komencis ĝin vendi sub neformala nomo Maxillaria sanderiana xanthina. Ĉar ambaŭ polaj sciencistoj diversokaze renkontis ĉi tiun planton (en privataj kolektoj kaj okaze de orkidoekzpozicioj) ili rimarkis en la plantkonstruo malakordajn karakterizaĵojn rilate al Maxillaria sanderiana. La firmao Ecuagenera liveris al d-ino Lipińska la esplormaterialon, kiu estis subigita al filogenetikaj kaj detalaj morfologiaj ekzamenoj. Pola scienckolektivo pruvis, ke temas pri specio pli frue ne klasita. En la lastaj jaroj specialistoj el la Gdanska Universitato gvidis intensajn esplorojn pri klasado kaj polenado de Maxillariinae. Ili ekzamenis koncernajn herbariajn materialojn kaj partoprenis multajn ekspediciojn al la Centra kaj Suda Ameriko.

El la elsendo 08.03.2022. Legas Tomek – 2′ 11″

--------------------------------------------------------------------------------

Ukrainaj infanoj en polaj lernejoj
[2022-03-08]
https://pola-retradio.org/2022/03/ukrainaj-infanoj-en-polaj-lernejoj/

En polaj lernejoj kreiĝos specialaj preparklasoj, en kiuj infanoj de ukrainaj rifuĝintoj povos lerni la polan lingvon kaj niveligi/forigi la edukdifrencojn. En Pollando funkcias reguloj pri instruado de infanoj de eksterlandanoj, kiuj validas ankaŭ por ukrainaj infanoj. Lernejoj dungos helppersonojn, kiuj konas la ukrainan aŭ rusan lingvojn kaj ankaŭ – almenaŭ baze – la polan. Tiuj personoj rolos kiel tradukisoj. Por ĉiuj ĉi agadoj estas antaŭviditaj rimedoj el la ŝtatbuĝeto.

El la elsendo 08.03.2022. Legas Milada – 0′ 48″

--------------------------------------------------------------------------------

Tunoj da medikamentoj por Ukrainio
[2022-03-08]
https://pola-retradio.org/2022/03/tunoj-da-medikamentoj-por-ukrainio/

Dum 11 tagoj de la milito al la ukrainaj sanprotektaj centroj estis liveritaj pli ol 400 tunoj da medikamentoj kaj medicinaj produktoj kun la suma valoro de pli ol ses kaj duona milionoj da dolaroj. La ukraina sanministro Wiktor Laszko substrekis, ke plimulto de la farmacia helpo devenis el Pollando, Latvio, Britio kaj Danlando. Medikamentoj estas liverataj ankaŭ de tiaj internaciaj organizoj kiel WHO kaj UNICEF.

El la elsendo 08.03.2022. Legas Milada – 0′ 42″

--------------------------------------------------------------------------------

Interparolo kun Jarek Parzyszek
[2022-03-08]
https://pola-retradio.org/2022/03/interparolo-kun-jarek-parzyszek/

Ni renkontiĝas antaŭmikrofone kun konata pola esperantisto, Jarek Parzyszek el PSEK , Pola Studenta E-Komitato kiu antaŭnelonge (15.02.2022) solenis la 50-an datrevenon de sia kreiĝo.

El la elsendo 08.03.2022 – 13′ 45″

--------------------------------------------------------------------------------

Agata Kornhauser-Duda alvokas rusajn virinojn
[2022-03-08]
https://pola-retradio.org/2022/03/agata-kornhauser-duda-alvokas-rusajn-virinojn/

La edzino de la pola prezidento Agata Kornhauser-Duda prezentis lastlunde ĉe la oficiala profilo de la Prezidenta Kancelario videomesaĝon lige kun la 8-a de marto, la Tago de Virinoj unu el la plej gravaj festoj en Rusio. Ŝi alvokis, ke la virinoj de la tuta mondo adresu pere de socialaj platformoj apartan peton al rusaj virinoj, kiel patrinoj, edzinoj, filinoj de rusaj oficiroj kaj soldatoj, por ĉesigi la sangoverŝon. Laŭ ŝia konvinko propra foto kun akompana teksto „Rusaj virinoj haltigu la militon” sukcesos traiĝi tra la rusa cenzuro atingonte korojn kaj mensojn de miloj da rusinoj.

El la elsendo 08.03.2022. Legas Krystyna – 0′ 49″

--------------------------------------------------------------------------------

Speciala leĝo por ukrainaj rifuĝintoj
[2022-03-08]
https://pola-retradio.org/2022/03/speciala-lego-por-ukrainaj-rifugintoj/

La pola registaro akceptis lastlunde leĝoprojekton pri helpo al ukrainaj civitanoj, kiu antaŭvidas ankaŭ financan helpon por poloj akceptantaj rifuĝintojn. Ĝi jam marde estis traktata en la pola Sejmo. La leĝprojekto premisas rapidan kaj simpligitan manieron dungi ukrainajn civitanojn, kiuj fuĝis el la atakita lando. Laŭ la establinto de la firmao Personnel Service la pola labormerkato povas enlaborigi dum 6 monatoj ĉirkaŭ 500 mil laborantojn, sekve pliajn 200 mil. Tuj post la certigo de medicia helpo, transporto aŭ loĝigo ĝuste la laborebleco helpas al la ukrainaj rifuĝintoj krei la senton de normala vivo kaj donas al al ili eblecon zorgi mem pri sia vivo.

El la elsendo 08.03.2022. Legas Maciek – 0′ 50″

--------------------------------------------------------------------------------

E_elsendo el la 08.03.2022
[2022-03-08]
https://pola-retradio.org/2022/03/e_elsendo-el-la-08-03-2022-2/

Podkasto: Ludu en nova fenestro | Elŝutu

Karaj Aŭskultantoj ankoraŭ ĝis la 10-a de marto 2022 eblas partopreni kaj diskonigi nian enketon pri estontaj programoj de Pola RetRadio sojle de ĝia 12-jariĝo: https://forms.office.com/r/G23nvaDLh1 . Partoprenu, diskonigu; Anticipan dankon !

La 1150-a E-elsendo de la Pola RetRadio en Varsovio ĉe www.pola-retradio.org

Ni renkontiĝas antaŭmikrofone kun konata pola esperantisto, Jarek Parzyszek el PSEK, Pola Studenta E-Komitato kiu antaŭnelonge solenis la 50-an datrevenon de sia kreiĝo. La komencaj aktualaĵoj koncentriĝas pri informoj ligitaj kun la rusa invado kontraŭ Ukrainion. Ni informas i.a. pri speciala alvoko de la edzino de la pola prezidento al rusaj virinoj lige kun la hodiaŭa Internacia Tago de Virinoj ; pri speciala leĝo helponta al ukrainaj rifuĝintoj en Pollando; pri klerigplanoj por la plej junaj ukrainaj rifuĝintoj; pri kunlaboragadoj de polaj sciencistaj kun ukrainaj kolegoj; pri medicina helpo al Ukrainio, en kiu gravan lokon okupas Pollando. La sciencbultena temo traktas la malkovron de nova plantspecio, orkido Maxillaria anacatalinaportillae Szlach. & Lipińska fare de polaj sciencistoj. Ĝia foto akompanas nian programinformon kaj estu simbola donaco al ĉiuj esperantistinoj. Muzike akompanas nin Roĝer Borĝes per fragmento de la kanzono „La luna promenado” el la KD „Elektronika Kompilo” de Vinilkosmo.  En unuopaj rubrikoj de nia paĝo eblas konsulti la paralele legeblajn kaj aŭskulteblajn tekstojn el niaj elsendoj, kio estas tradicio de nia Redakcio ekde 2003-a jaro. La tuta elsendo estas aŭdebla ĉe la kanalo: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Polaj kulturinstitucioj helpe al rifuĝintoj
[2022-03-11]
https://pola-retradio.org/2022/03/polaj-kulturinstitucioj-helpe-al-rifugintoj/

La pola kulturministerio en sia retejo informas pri la polaj kulturinstitucioj, muzeoj, arkivejoj, bibliotekoj, artaj lernejoj kaj altlernejoj, kiuj engaĝigas al helpo por Ukrainio. Temas same pri materiala helpo (laborofertoj, stipendioj, rezidejoj por homoj de kulturo kaj arto), kiel ankaŭ pri helpo en la kultura sfero (koncertoj, ekzpozicioj, spektakloj kaj edukoferto). Inter la menciitaj helpoformoj troviĝas speciala programo de reta senpaga psikologia helpo de la Nacia Instituto de Muziko kaj Danco. Ĝi estas adresita al ĉiuj ukrainaj artistoj sendepende de la praktikata artbranĉo kaj iliaj proksimuloj. Multaj kulturinstitucioj gvidas samtempe por ukrainaj rifuĝintoj monkolektadon kaj kolektadon de materiala helpo.

El la elsendo 11.03.2022. Legas Maciek – 0′ 52″

--------------------------------------------------------------------------------

Nacia Muzeo en la pola kaj ukraina lingvoj
[2022-03-11]
https://pola-retradio.org/2022/03/nacia-muzeo-en-la-pola-kaj-ukraina-lingvoj/

La varsovia Nacia Muzeo engaĝiĝis al la helpkampanjoj por la rifuĝintoj el Ukrainio. Ekde la 2-a de marto, ĉiuj ukrainaj rifuĝintoj povas viziti la Muzeon senpage. Por infanoj estis pretigitaj senpagaj okupoj en la lingvoj pola kaj ukraina. Gvidas ilin laborantino de la Muzeo flue parolanta ambaŭ lingvojn. Krome kunlabore kun la landaj kunordigantoj la varsovia Nacia Muzeo organizis kolektadon de materiala helpo. La konkretaj bezonoj estas aktualigataj kaj afiŝataj en la retejo de la muzeo. La muzeo ne organizis monkolektadon.

El la elsendo 11.03.2022. Legas Maciek – 0′ 37″

--------------------------------------------------------------------------------

E_elsendo el la 11.03.2022
[2022-03-11]
https://pola-retradio.org/2022/03/e_elsendo-el-la-11-03-2022/

Podkasto: Ludu en nova fenestro | Elŝutu

La 1151-a E_elsendo el la 11.03.2022 ĉe www.pola-retradio.org

Hodiaŭ ĉiuj programeroj iel rilatas al la situacio post la rusa invado kontraŭ Ukrainion. Niaj kulturkronikaj informoj koncernas informojn de la pola kulturministerio aperantaj sur ĝiaj paĝoj pri helpo de polaj kulturinstitucioj; kreiĝintan helpokomitaton por ukrainaj muzeoj; la varsovian Nacian Muzeon, kiu siajn servojn direktas dulingve – pole kaj ukraine. La ampleksa E-komunuma segmento enhavas informon pri Helpo-servo de UEA kaj TEJO responde al la milito en Ukrainio; informon pri la planita por Moskvo SAT-Kongreso kaj ĉi-rilata deklaro; informon pri Miguel Fernández kiel Esperanta voĉo en madrida poezia protestmaratono. La plej nova kanto de JoMo „Mi kredas” transdonas la pacmesaĝon; ni aŭdas ĝin fragmente. La fragmento de alia kanzono „Hejme floras certe sed…” en la plenumo de KAJTO memorigas homojn, kiuj devis forlasi sian hejmurbon Fukushima pro la nuklea akcidento antaŭ 11 jaroj. La elsendo enhavas ankaŭ Leterkeston. La akompana foto prezentas la varsovian Kulturpalacon prilumitan per koloroj de la ukraina nacia flago. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003-a jaro. La tuta elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

La enorma vivriĉo funde de la oceanoj
[2022-03-15]
https://pola-retradio.org/2022/03/la-enorma-vivrico-funde-de-la-oceanoj/

La oceanaj profundoj estas daŭre la plej misteraj ekosistemoj sur la Tero. Ili kovras 60 procentojn de la surfaco de nia planedo, tamen sciencistoj scias pri ili malmulton. Esplorante la oceanajn fundojn en centoj da lokoj en la tuta mondo esploristoj malkovris mirigan variecon de la mikroskopa vivo floranta en la plej profundaj kaj plej mallumaj partoj de la Tero. Plimulto de la vivantaj tie organismoj ne estas konata al la scienco. Eĉ pli, ŝajnas ke la oceanaj abismoj estas la vivejo por almenaŭ trioble pli granda varieco de mikrobiologiaj organismoj ol pli supraj akvotavoloj. Pro tio sciencistoj okazigis novan, vastplanitan analizon de DNA troviĝanta en la profundaj sedimentoj el ĉiuj ĉefaj oceanoj. Siajn esplorrezultojn ili komparis kun la ekzistantaj donitaĵoj pri la vivanta en la oceanaj akvoj planktono. Pri la esploroj okupiĝis sciencistoj el la Norvega Esplorcentro kaj Bjerknes-centro por klimatesploroj, el la ĝeneva universitato, kaj el la francaj CNRS/Genoscope kaj IFREMER. La esploroj alportis novan prilumon al ekosistemoj, kiuj havas ŝlosilan signifon por nia planedo. Konforme al ili la vivoformoj en abismaj sedimentoj estas kvante dominitaj de mikroskopa planktono. Ĝi formas bazon por du ĉefaj ekosistemaj funkcioj kun planeda signifo. Tio estas ĝusta agado de oceanaraj nutroretoj kaj amasiĝado de karbono en la geologia temposkalo – gravaj klimatreguligiloj de la Tero.

El la elsendo 15.03.2022. Legas Tomek 1′ 51″

--------------------------------------------------------------------------------

E_elsendo el la 15.03.2022
[2022-03-15]
https://pola-retradio.org/2022/03/e_elsendo-el-la-15-03-2022/

Podkasto: Ludu en nova fenestro | Elŝutu

La 1152-a E_elsendo el la 15.03.2022 ĉe www.pola-retradio.org

Hodiaŭ ni proponas la 122-an fragmenton de la romano „Quo Vadis” de Henryk Sienkiewicz en la E-traduko de Lidia Zamenhof. La komenca, informa parto daŭre alportas informojn ligitajn kun la rusa agreso kontraŭ Ukrainion. Ni informas pri la kreskanta nombro de militrifuĝintoj ne sole en Pollando, sed ankaŭ celantaj aliajn eŭropajn landojn; pri ĉiam pli da infanoj, kiuj jam havas okupojn en polaj lernejoj; pri ukrainlingvaj diservoj en ĉiam pli da polaj preĝejoj. Nia scienca temo estas dediĉita al plej novaj malkovroj rilate la vivon en la plej grandaj abismoj de la teraj oceanoj. Muzike akompanas nin Antero kaj Grinoalda Avila per la kanzono „Tero de Paco”. La akompana al programinformo foto aludas al la vivpulsantaj profundoj de oceanoj. En unuopaj rubrikoj de nia paĝo eblas konsulti la paralele legeblajn kaj aŭskulteblajn tekstojn el niaj elsendoj, kio estas tradicio de nia Redakcio ekde 2003-a jaro. La tuta elsendo estas aŭdebla ĉe la kanalo: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Religia helpo por la ukrainaj militrifuĝintoj
[2022-03-15]
https://pola-retradio.org/2022/03/religia-helpo-por-la-ukrainaj-militrifugintoj/

Mutiĝas lokoj, en kiuj oni zorgas pri la spiritaj bezonoj de la militrifuĝintoj. Por la rifuĝintoj el Ukrainio ekde la 6-a de marto en Varsovio estas celebrataj diservoj en la ukraina lingvo. La sanktaj mesoj estas celebrataj en la romkatolika paroĥo de s-ta Tomaso Apostolo. Samtempe en tri varsoviaj grekokatolikaj paroĥoj estas celebrataj pluraj ukrainlingvaj diservoj dimanĉe kaj dum labortagoj. Kun la penso pri la spiritaj bezonoj de la rifuĝintoj ĉiudimanĉe ekde la 13-a de marto estos celebrata ukrainlingva Sankta Meso en la plej grava pola sanktejo Hela Monto en Ĉenstoĥovo. Daŭras en ĝi senĉesaj preĝoj por militfino kun partopreno de individuaj kredantoj kaj organizitaj grupoj. La mastroj de la sanktejo, Paŭlanoj kunordigas helpon por 100-o da rifuĝintoj, kiuj loĝas en la Pilgrimdomo kaj tranoktaj halegoj por la pilgrimantoj. Ankaŭ en la unua ĉefurbo de Pollando Gniezno ekde la 20-a de marto dum ĉiuj dimanĉoj de Karesmo estos celebrataj Sanktaj Mesoj en la ukraina lingvo.

El la elsendo 15.03.2022. Legas Milada -1′ 38″

--------------------------------------------------------------------------------

Pliaj preparklasoj por infanoj el Ukrainio
[2022-03-15]
https://pola-retradio.org/2022/03/pliaj-preparklasoj-por-infanoj-el-ukrainio/

Ekde la lasta lundo en pliaj lernejoj en la tuta lando komencis funkcii preparklasoj por infanoj el Ukrainio. Ĝis nun 24 mil infanoj de ukrainaj rifuĝintoj jam trovis lokon en tiuj klasoj. Temas unuavice pri tiuj, kiuj komprenas la polan lingvon. Tamen protekton kaj lernadon necesos garantii por 650-700 mil infanoj. Por infanoj ne kontentige konantaj la polaj lingvon estas organizataj kromokupoj. Instruistoj laborantaj kun infanoj dum preparlecjonoj povas esti helpataj de persono, kiu regas la lingvon de la devenlando de lernantoj. Laŭ la donitaĵoj de la pola edukministerio en Pollando estas 11 mil polaj instruistoj konantaj la rusan aŭ ukrainan lingvojn. En plimulto temas pri emeritoj, kiuj baze de speciala leĝo povos estis dungitaj en lernejoj.

El la elsendo 15.03.2022. Legas Milada -1′ 16″

--------------------------------------------------------------------------------

UNo: Jam preskaŭ  2,7 milionoj da ukrainaj miltirifuĝintoj
[2022-03-15]
https://pola-retradio.org/2022/03/uno-jam-preskau-27-milionoj-da-ukrainaj-miltirifugintoj/

La Alta Komisaro de la Unuigintaj Nacioj por Rifuĝintoj, Filippo Grandi en intervjuo por France 24 informis lastlunde, ke preskaŭ 2 milionoj 700 mil personoj fuĝis jam el Ukrainio. Liaopinie tio estas la plej hasta fuĝoondo en Eŭropo post la 2-a mondmilito. La unuaj grupoj de la rifuĝintoj konsisitis el personoj, kiuj havas proksimulojn aŭ amikojn eksterlande. En la ceteraj troviĝas homoj pli senpovaj, spertantaj senton de perdiĝo, bezonantaj helpon. Ne ĉiuj militrifuĝintoj intencas resti en Pollando. Por ili estis organizita de la Polaj Ŝtataj Fervojoj kunlabore kun germana fervojista partnero transporto al Germanio. Ekde lundo ĝis la 18-a horo dimanĉe 27 mil rifuĝintoj utiligis ĉi tiun ŝancon. Tamen la pola vicministro por la internaj aferoj kaj administracio informis lunde matene, ke la germana ministerio por internaj aferoj turnis sin al Pollando haltigi specialajn trajnojn kun militrifuĝintoj, ĉar tio kreas en Germanio loĝistikajn problemojn. Dume la nombro de tiuj personoj kiuj transpaŝis nur la polan-ukrainan limon egalas al 1 miliono 740 mil personoj.

El la elsendo 15.03.2022. Legas Maciek -1′ 08″

--------------------------------------------------------------------------------

E_elsendo el la 19.03.2022
[2022-03-19]
https://pola-retradio.org/2022/03/e_elsendo-el-la-19-03-2022/

Podkasto: Ludu en nova fenestro | Elŝutu

La 1153-a E_elsendo el la 19.03.2022 ĉe www.pola-retradio.org

En ĝia enhavo vi aŭdas, gesinjoroj pri: – pli ol 2 milionoj da ukrainaj militrifuĝontoj en Pollando; pri Japanio kiu ankaŭ komencis akcepti la ukrainajn rifuĝintojn; – En kulturkroniko ni informas pri: la baldaŭa sepulto de la renoma pola komponisto, Krzysztof Penderecki en la Nacia Panteono;  pri la pola ekspozicio „Kompreni la Universon” dum Expo 2021 en Dubajo; – Nia arkivaĵo ligita kun 100-jariĝo de E-Radio enhavas interparolojn de Andrzej Pettyn el 1995 kun redaktorinoj de la E–elsendoj de Havano, Kubo kaj de Budapeŝto, Hungario; – En la fina Leterkesto ni i.a.  superrigardas la redakciajn enketrezultojn. La programinformon akompanas la interreta foto prezentanta Nikolaon (Mikołaj) Kopernik, unu el la herooj de la ekspozicio en Dubajo „Kompreni la Universon”. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Kompreni la Universon dum EXPO-2020 en Dubajo
[2022-03-19]
https://pola-retradio.org/2022/03/kompreni-la-universon-dum-expo-2020-en-dubajo/

Kadre de la finiĝonta fine de marto EXPO 2020 en Dubajo en februaro 2022 en la pola pavilono eblis rigardi la ekspozicion “Understanding the Universe” (Kompreni la Universon). Estis prezentitaj en ĝi multaj artaj instalaĵoj, kiuj referencis al la Kosmo aŭ rekte prezentis la atingaĵojn de polaj astronomoj kaj de la pola scienco. I.a. apartenis al ili projektoj de du astronaŭtaj tutaĵoj, por kiuj estis uzitaj motivoj de konataj fajencaj floroj el Włocławek. La ekspozicio „Kompreni la Universon” referencis ankaŭ al la 550-a naskiĝdatreveno de Mikołaj Kopernik solenota en 2023 kiel invito al Pollando por komune rigardi la ĉielon kaj koncentriĝi pri komunaj valoroj. Dum la ekspozicio inter aparte honoritaj sciencistoj estis radioastronomo, profesoro de fizikaj sciencoj, Aleksander Wolszczan, la malkovrinto de la unuaj ekstersunaj planedoj.

El la elsendo 19.03.2022. Legas Pamela – 1′ 12″

--------------------------------------------------------------------------------

Penderecki sepultota en la Nacia Panteono
[2022-03-19]
https://pola-retradio.org/2022/03/penderecki-sepultota-en-la-nacia-panteono/

La renoma pola komponisto Krzysztof Penderecki post longa malsano mortis la 9-an de maro 2020. Krom esti komponisto li laboris ankaŭ kiel direktisto kaj muzika pedadogo. Pro sia arta kreado li ricevis la honoroficajn doktortitolojn de 39 universitatoj, li estis membro de la plej gravaj artaj kaj muzikaj akademioj. La sepulta meso okazis komence de aprilo 2020, post kio la urno kun liaj cindroj estis metita en la kripto de la bazilio de s-ta Floriano en Krakovo. La 29-an de marto 2022 post du jaroj okazos oficiala ŝtata ceremonio, dum kiu la urno kun la cindroj de elstara pola komponisto, Krzysztof Penderecki estos transportita al la Nacia Panteno, en la krakova preĝejo de Sanktaj Apostoloj Petro kaj Paŭlo.

El la elsendo 19.03.2022. Legas Maciek – 0′ 57″

--------------------------------------------------------------------------------

Interparolo kun Maritza Gutiérrez González kaj  Éva Farkas-Tatár
[2022-03-19]
https://pola-retradio.org/2022/03/interparolo-kun-maritza-gutierrez-gonzalez-kaj-eva-farkas-tatar/

Nia arkivaĵo ligita kun 100-jariĝo de E-Radio, solenata en 2022, enhavas mallongajn interparolojn de Andrzej Pettyn el la Tamperea UK kun redaktorinoj de la E–elsendoj de Havano, Kubo – Maritza Gutiérrez González kaj de Budapeŝto, Hungario – Éva Farkas-Tatár .

El la elsendo 19.03.2022 – 7’33”

--------------------------------------------------------------------------------

La pola landdefenda leĝo
[2022-03-22]
https://pola-retradio.org/2022/03/la-pola-landdefenda-lego/

La pola Sejmo kaj Senato akceptis la registaran leĝprojekton pri defendo de la Patrolando. Ĝi kreskigas la elspezojn por la defendo, la nombron de la Polaj Armeaj Fortoj kaj rekreon de la defndrezerva kadro. Sekve de tio Pollando devos elspezi multe pli por la defendaranĝaĵoj kaj modernigo de la armeaj fotoj. Laŭ la Pola Ekonomia Instituto kvankam en la lastaj jaroj la polaj rimedoj por tiu ĉi celo egalis al ĉirkaŭ 2,2 procentoj de la Landa Produkto Brutte nur malmultaj celis la modernigon de la polaj armeaj fortoj. La leĝon lastvendrede subskribis la pola prezidento.

El la elsendo 22.03.2022. Legas Milada – 0′ 52″

--------------------------------------------------------------------------------

Monŝanĝa iniciato de la Nacia Pola Banko
[2022-03-22]
https://pola-retradio.org/2022/03/monsanga-iniciato-de-la-nacia-pola-banko/

Nacia Pola Banko informis, ke ekde la 25-a de marto ĉiu plenkreska militrifuĝinto povos ŝanĝi ĝis 10 mil ukrainaj hrivnoj laŭ oficiala kurzo. En la filioj de la banko PKO BP estos akceptataj monbiletoj kun la valoro de 100, 200, 500 kaj 1000 hrivnoj. Ĉi-rilatan interkonsenton la pola centra banko subskribis kun Nacia Banko de Ukrainio.

El la elsendo 22.03.2022. Legas Krystyna – 0′ 26″

--------------------------------------------------------------------------------

Nanomembranoj kiel artefaritaj muskoloj
[2022-03-22]
https://pola-retradio.org/2022/03/nanomembranoj-kiel-artefaritaj-muskoloj/

Sciencistoj el la Fizika Fakultato de Adam Mickiewicz-universitato en Pollando kaj el Max Plank-instituto en Majenco kreis membranojn el polidopamino, kiuj influite de lumo, ŝanĝoj de temperaturo aŭ humideco kuntiriĝas. Iliaj membranoj estis faritaj el artefarita polimero imitanta la naturan substancon produktatan de duvalvuloj. La pola-germana kolektivo kiel la unua rimarkis, ke polidopamino sub la influo de lumo fulmrapide kuntiriĝas. Plimulto de materialoj influite de la lumo varmiĝas kaj dilatiĝas. Tiuj, kiuj kuntiriĝas ofte faras tion en nerenversebla maniero aŭ postulas kroman impulson por reveni al sia antaŭa stato. Dume membranoj el polidopamino kapablas kuntiriĝi kaj reveni al la antaŭa stato en maniero praktike nelimigita. Daŭras esploroj pri utiligo de polidopamino por konstrui robotojn, distance stiratajn nanomanipulilojn, lum- kaj humidecsentilojn. La polaj-germanaj sciencistoj konstruis prototipajn fotodetektilojn kaj pruvis, ke influite de la lumo polidopamina materialo kuntiriĝas en la daŭro de 140 mikrosekundoj kaj estingo de la lumo efikas tiel, ke la materialo revenas al sia origina formo dum milisekundoj. La kuntiriĝado kaj dilatiĝado de membranoj okazas ankaŭ influite de humideco kaj varmo.

El la elsendo 22.03.2022. Legas Tomek – 01′ 38″

--------------------------------------------------------------------------------

El la E-Gazetaro_22.03.2022
[2022-03-22]
https://pola-retradio.org/2022/03/el-la-e-gazetaro_22-03-2022/

Hodiaŭ ni komencu nian foliumadon de E-gazetoj per la marta numero de la revuo „Esperanto”. Ne senkaŭze. Nome ĝiaj unuaj paĝoj estas amplekse dediĉitaj al la 100-jariĝo de la E-radiofonio kaj tiukaze mi esprimas dankvortojn al la revuredaktoroj Dima Ŝevĉenko kaj Anna Striganova pro la atento al la temo dediĉita. En ampleksa artikolo, kiun mi aŭtoris kadre de „Malferme – Faka Agado”, mi klopdis observi kronologion de la 100-jara fenomeno radio en la E-komunumo. Ne ĉiujn fontojn mi tamen sukcesis aliri tial manko de informoj pri multaj E-elsendoj ankoraŭ antaŭmilitaj, ekzemple en Brazilo, Japanio kaj ankaŭ manko de mencioj pri pluraj jam la postmilitaj, kaj dekoj da efemeraj t.n. „radioj” el la jam interreta epoko. Tio sole pruvas, ke sen skribita historio, sen arkivaĵoj, sen registritaj atestoj de radiokulaborantoj, aŭtoroj, parolistoj la kultura valoro, kiun en nia E-komunumo reprezentas E-radio falos en la forgeson. Antaŭ multaj jaroj oni uzis la difinon „sur la ondoj, per la ondoj de etero”. Necesas zorgi, ke tiu ĉi nia kulturvaloraĵo ne malaperu kun la ondoj de etero. Sur du pliaj paĝoj „Esperanto” kunmetis respondojn de reprezentantoj de tiaj nun funkciantaj E-radioj, kiel Radio Havano Kubo, Pola retRadio kaj Muzaiko. Ni enrigardu ilin. Je la peto mencii ion aparte interesan por koncerna radio Ariadna Garcia Gutierrez menciis la ebecon nur voĉe komuniki kun la tuta mondo, kio dank’ al Esperanto estas aparte interesa kaj speciala. Ŝia patrino Maritza reliefigis la fakton, ke en la intereta epoko la radio fariĝis multmedia. Veronika Poor reliegis la flekseblan strukturon de la programoj kaj malfermitecon je kunlaboro. Mi mem kiel reprezentanto de Pola RetRadio menciis la fakton, ke la kreiĝo de la profesia E-Redakcio la 4-an de apilo 1959 okazis ja iom hazarde en la datreveno de la 1-a Konferenco rekomendanta uzon de Esperanto en Radio. Alia aparta karakterizaĵo de la varsoviaj E-elsendoj estis viglaj kaj tre riĉaj kontaktoj kun aŭskultantoj. Responde pri la avantaĝoj kaj defioj por E- radiofonio koleginoj el Havano Kubo menciis la neceson de daŭra zorgo esti alloga amaskomunikilo kaj adapteblon. Mi mem kiel avantaĝon menciis geografian vastiĝon de nia aŭditorio, kaj kiel defion la zorgon pri konkurenca elsendoenhavo rilate al la amasa reta informproduktado en la sociaj portaloj. Plia demando rilatis al la aparta maniero noti la 100-jariĝon de E-Radio. Verdire sole Pola RetRadio informis pri serio da ripetaj kaj novaj programeroj ligitaj kun la E-Radio. La lasta demando ebligas fine al la leganto konatiĝi kun la retepoka evoluo de la E-elsendoj el Havano, Varsovio kaj de Muzaiko. Kvin plenaj paĝoj vere bela omaĝas la 100-jariĝon de la E-Radiofonio. Espereble ili spronos plivastskalan kolektadon de forgesitaj dokumentoj, folimadon de malnovaj gazetoj kaj verkadon de artikoloj rilatantaj al la E-radiofonia historio kaj nuno. La marta „Esperanto” okupiĝas ne sole pri la radio prezentante interesan intervjuon kun la ĉefredaktoro de „Panoramo de la Granda Insulo” el Malagasio. Kiel konfesis en la inervjuo Henriel Fidilalao la celo de lia periodaĵo estas diskonigi Malagasion al tutmonda eperantistaro. Aliflanke „ĝi estas modelo de praktika uzebleco de Esperanto por konkrete enspezi monon”. En la organo de UEA ni legas pripensojn de la prezidanto Duncan Charters koncerne Strategian Planadon pliaj paŝoj. Li i.a. instigas, ke laŭeble vaste la asocia membraro aktiviĝu por opiniinterŝanĝo en la Forumo de UEA kaj pri la planado kaj pri nun kreiĝantaj projektoj. Mark Fettes, kiel la nunjara reĝisoro de la kongresa temo „Lingvo, vivo, tero” prezentas siajn invitideojn al profundigotaj diskutoj dumkongresaj. Kiel li atentigas „nia kongresa temo en Montrealo invitas al diskutoj ne nur pri lingvaj demandoj, sed pri la rilatoj inter lingvo, vivmaniero, ekologia scio, pasinteco kaj etonteco”. Aparte kortuŝaj en la marta „Esperanto” estas paĝoj destinitaj al la forpasinta en februaro eksa Ĝenerala Direktoro Simo Molojevic, kiun rememoras la iamaj stabanoj, Stefan MacGill, Rob Moerbeek, Diccon Masterman, Anna Lowenstein, Francois Lo Jacomo, Istvan Ertl, Wim Jensen kaj Ionel Onet. Semajnon pli frue ol „Esperanto”-revuo atingis nin „La Revuo Orienta”. La 12-a pasintjara numero kovrilpaĝe kvazaŭ jam aludas al printemo per la bildo de la blua rokturdo. En la numeon enkondukas la rubriko „Esperanto kaj Mi”. Kun plezuro kaj intereso mi konatiĝs kun E-spertoj de plurfoje renkontita diversokaze Elisabeth Le Dru el Francio. En ŝia aktivado iel aparte kaptis mian atenton la organizado de E-teatraĵoj – unuhoraj – por la ekstera publiko. Kun intereso mi sekvis ankaŭ la artikolon de Aoyama Tooru pri spertoj, inkluzive teknikajn ligitajn kun la voĉlegado de „La Revuo Orienta” i.a. por blinduloj, kiuj la voĉan version de la revuo ricevas senpage. Sen ligo al Esperanto tre interese pri la ebla rolo de Artefarita Inteligenteco/ Intelekto en X-radia diagnozado skribis Toru Mori. Okito Kazumi i.a. priskribas la praktikon de iuj firmaoj, kiuj en la epoko de distanca laboro provikita de la kronvirusa pandemio diversmaniere instigas siajn laborantoj al korpa ekzercado. Ili logis siajn distancajn dungitojn ekzemple per pluspago aŭ organizante rivaladojn. Kiel ĉiam kun scivolemo mi legis la trilingvajn paĝojn el la ciklo „Kun la ajnuoj”, kun la tekstoj en ajunua, japana kaj Esperanto. La 12-a numero de „La Revuo Orienta” adiaŭas la japanan akademianon Saka Tadasi pri kiu nekrologas Renato Corsetti. La japanlingva nekrologo apudpaĝa forte skuis mian koron. Nur nun pere de ĝi ni eksciis pri la forpaso de nia aktiva siatempe aŭskultantino Aida Yayoi. En niaj koroj – aparte de Gabi kaj mi – restas niaj renkontiĝoj en Jokohamo, kie Gabi dum la UK estis la gasto de ge-roj Yayoj, kaj poste ni kore rememoras niajn renkontiĝojn en Varsovio. La periodaĵo de Japana E-Instituto prezentas plenmanon da esperantigitaj de Aida Yayoi utaoj de Wakayama Bokusi. Ni citu unu el ili memoromaĝe al kara Yayoi-san: Du nuboj kuniĝontaj dividiĝis denove kaj malaperis foren restas la blua ĉielo printempa

El la elsendo 22.03.2022. Legas Barbara – 09′ 32″

--------------------------------------------------------------------------------

E_elsendo el la 22.03.2022
[2022-03-22]
https://pola-retradio.org/2022/03/e_elsendo-el-la-22-03-2022/

Podkasto: Ludu en nova fenestro | Elŝutu

La 1154-a E_elsendo el la 22.03.2022 ĉe www.pola-retradio.org

En ĝia enhavo vi aŭdas, gesinjoroj i.a.: – aktualaĵojn: Leĝo pri la defendo de la hejmlando; jam 700 mil ukrainaj infanoj en polaj lernejoj; ukrainanoj povas favore ŝanĝi hrivnojn; Stipendioj por ukrainaj sciencistoj de la Univeritato en Lodzo; – sciencan rubrikon: nanomembranoj el polidopamino; – El la E-gazetaro: la marta numero de la revuo „Esperanto”; la 12-a numero de „La Revuo Orienta”. – Realtempa observado de grizaj ardeoj: https://gizycko.bialystok.lasy.gov.pl/czapleonline En la hodiaŭa progamo ni memorigas la kanzonon „La pluvombrelo”, kiun kantas Jacques Yvart el la KD eldonita de Vinilkosmo „Jacques Yvart kantas Georges Brassens”. La programinformon akompanas la interreta foto prezentanta junajn ardeojn en nesto en Czapliniec. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Lodza Universitato por ukrainaj sciencistoj
[2022-03-23]
https://pola-retradio.org/2022/03/lodza-universitato-por-ukrainaj-sciencistoj/

La Universitato de Lodzo – la centra Pollando – destinis 1 milionon da zlotoj por la stipendioj por la plej bonaj sciencistoj de la ukrainaj altlernejoj. Tio ebligos al trideko da esploristoj almenaŭ doktorigradaj veni por pliaj sciencaj laboroj daŭrontaj de 3 ĝis 6 monatoj. La stipendiatribuo baziĝas sur la sciencaj atingaĵoj de koncernaj stipendiotoj. Iliaj honorarioj estos kompareblaj al tiuj, kiujn ricevas polaj sciencistoj. La Universitato de Lodzo havas kunlaborkontraktojn kun ukrainaj superaj altlernej en la urboj Symferopol, Czerniów, Melitopole kaj Lvovo. La lodza universitato ebligis al la ukrainaj studentoj kaj doktoriĝantoj venigi ankaŭ siajn familiojn. Ili loĝos en la studentaj domoj. La altlernejo disponigis ankaŭ lokojn por personoj ne ligitaj kun la Universitato, unuavice la fuĝintaj el Ukrainio patrinoj kun infanoj.

El la elsendo 22.03.2022. Legas Milada – 1′ 22″

--------------------------------------------------------------------------------

700 mil lernejaĝaj  ukrainaj infanoj en Pollando
[2022-03-23]
https://pola-retradio.org/2022/03/700-lernejagaj-mil-ukrainaj-infanoj-en-pollando/

Laŭ la lastvendredaj informoj de la pola klerigministerio al Pollando trafis 700 mil ukrainaj infanoj en la lernejana aĝo. Jam 10 procentoj de ili lernas en la polaj lernejoj. Al polaj klasoj estas akceptataj tiuj ukrainaj infanoj, kiuj alemaŭ komprenas la polan lingvon. En preparaj edukklasoj – kiuj povas troviĝi ekster la pola lerneja sistemo – la ukrainaj infanoj unuavice lernas la polan lingvon. Laŭ la estro de la pola klerigministero en plimulto da kazoj por la infanoj estas preferinde komence ektroviĝi en la ukraina ligvomedio, en kiu eblas lerni la polan lingcon.

El la elsendo 22.03.2022. Legas Maciek – 0′ 42″

--------------------------------------------------------------------------------

E_elsendo el la 25.03.2022
[2022-03-25]
https://pola-retradio.org/2022/03/e_elsendo-el-la-25-03-2022/

Podkasto: Ludu en nova fenestro | Elŝutu

La 1155-a E_elsendo el la 25.03.2022 ĉe www.pola-retradio.org

En ĝia enhavo vi aŭdas, gesinjoroj komence kulturkronikon: – pola desegnistino nomumita por Andersen-premio; Arta instalaĵo inspirita de fiziko; polaj kulturinstitucioj disponigas siajn rezidejojn al ukrainaj artistoj; – Nia felietono estas dediĉita al la nova Historimonumento, kiu estas la 15-jarcenta Klostra Komplekso en la urbo Radom. Tiu informo estas ankaŭ por ni preteksto prezenti legendon pri la kreiĝo de la urbonomo. – En la E-komunuma segmento ni informas pri la Universala Kongeso en Montrealo al kiu eblas – la lastan fojon favorepreze – aliĝi ĝis la 31-a de marto. Alia limdato pasonta fine de la marto estas la Belartaj Konkursoj de UEA-2022. Muzike ni proponas la kanzonon de Merlin „Bluaj fragoj” kaj la E-version de la kanzono „La vivo rozas” en la plenumo de Joëlle Rabu. La programinformon akompanas la interreta foto de la nova Historimonumento en la urbo Radom. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Arta instalaĵo Light Travel
[2022-03-25]
https://pola-retradio.org/2022/03/arta-instalajo-light-travel/

Antaŭnelonge en la Scienca Centro Experyment en Gdynia eblis rigardi artan instalaĵon, kiu popularigas la ideojn de la kvantuma fiziko. Tio estas „Light Travel”, la projekto el la sfero „arto kaj scienco”, kiun doktorino Karolina Wojnowska-Paterek, arkitekto el la Universitato de Mikołaj Kopernik en Toruno realigis kune kun sia edzo, profesoro de fiziko Tomasz Paterek el la Gdanska Universitato. „La vojaĝo de lumo” estis prezentita jam en Gdynia, baldaŭ ĝi akompanos konferencon dediĉitan al la kvantuma fiziko en Gdansko. Meze de aŭgusto eblos rigardi la instalaĵon en la ArtCentro de Bydgoszcz. La artistino intencas prezenti ĝin en kelkaj pliaj lokoj de Pollando kaj ankaŭ ekster ĝiaj limoj, en Oksfordo. Kiel eksplikis la artistino enirante duonluman ejon homo fariĝas observanto de multobligita, moviĝanta skulpta formo vidante ĝin samtempe deekstere kaj deintere. Tiel la instalaĵo ilustras la samtempan estadon en du diversaj lokoj, kio estas la fundamento de la kvantuma fiziko. Ŝiaopinie la arto evoluigas la abstraktan pensadon kaj ebligas popularigi eĉ malfacilajn temojn, klarigante la mondon pere de sentoj kaj emocioj, ŝelpanteformiĝi al intuicio. Ĉe iu esploretapo en fiziko oni ankaŭ agas intuice, tio estas ĉe la etapo de malkovrado de problemoj, kvankam ilia solvado estas tute alia afero. Doktorino Wojnowska-Paterek planas jam nun sian laŭvican artan instalaĵon, ĉi-foje inspirotan de biofiziko.

El la elsendo 25.03.2022. Legas Tomek -1′ 52″

--------------------------------------------------------------------------------

Iwona Chmielewska nomumita por Andersen-premio
[2022-03-25]
https://pola-retradio.org/2022/03/iwona-chmielewska-nomumita-por-andersen-premio/

Internacia Konsilio pri Libroj por Junularo (IBBY) anoncis mallongan liston de aŭtoroj kaj ilustristoj nomumitaj por la nunjara Premio de Hans Christian Andersen. Temas pri la plej prestiĝa interacia premio por la infanaj libroj. Inter ses finalanoj en la ilustrista kategorio troviĝas pola desegnistino Iwona Chmielewska. Ŝi troviĝas inter aliaj finalanoj – Beatrice Alemagna el Italio, Ryoji Arai el Japanio, Gusti el Argentino, Suzy Lee el Koreio kaj Sydney Smith el Kanado. La polino la unuan fojon estis nomumita por Anderson-premio en 2018 kaj en la finalo ŝi ektroviĝis jam antaŭ du jaroj. Iwona Chmielewska estas unu el la plej bonaj nuntempaj polaj ilustristoj. Ŝian kreadon konas kaj alte taksas ankaŭ eksterlandaj legantoj. Ilustritaj de ŝi libroj estas eldonitaj i.a. en la Suda Koreio, Ĉinio, Japanio, Tajvano, Meksikio kaj Germanio. Chmielewska estas la duobla laŭreatinno de la premio Bologna Ragazzi Award pro la aŭtora libro „Okuloj” kaj pro „Maum. La domo de animo” por la teksto de Heekyoung Kim. La premio de Hans Christian Andersen estos atribuita la 66-an fojon en la literatura kategorio, kaj la 56-an fojon en kategorio grafika. La premioj en la formo de ora medalo kaj diplomo estos enmanigitaj dum la solenaĵo kadre de la 38-a Kongreso de Internacia Konsilio pri Libroj por Junularo (IBBY) en Putraĝajo en Malajzio.

El la elsendo 25.03.2022. Legas Maciek – 1′ 51″

--------------------------------------------------------------------------------

Polaj artrezidejoj por artistoj el Ukrainio
[2022-03-25]
https://pola-retradio.org/2022/03/polaj-artrezidejoj-por-artistoj-el-ukrainio/

La pola kulturministerio informis, ke la Instituto de Adam Mickiewicz, Centro de la Nuntempa Arto Ujazdów-kastelo, Nacia Artgalerio Zachęta – ambaŭ en Varsovio kaj la Centro de la Pola Skulptarto en Orońsko deklaris sian helpon al Ukrainio organizante artajn rezidejojn. La menciitaj institucioj ofertas al ukrainaj artistoj i.a. lokojn por la krea laboro, aliron al la artgalerioj, bibliotekoj kaj aliaj objektoj troviĝantaj en ilia dispono, kuratoran protekton kunlabore kun la pola arta medio, loĝigon en Varsovio aŭ Orońsko. La loĝiga helpoformo rilatas ne sole al la kreantoj mem, sed ankaŭ al iliaj familioj. La menciitaj institucioj certigas ankaŭ al la koncernatoj la loĝistikan helpon kaj krome helpon rilate la medician protekton. Kiel informis la pola kulturministerio la rezidejoj por ukrainaj artistoj en Pollando estas organizataj konforme al la proceduroj validaj en la polaj kulturinstitucioj.

El la elsendo 25.03.2022. Legas Maciek – 1′ 04

--------------------------------------------------------------------------------

Radom – ĝia hostorimonumento kaj legendo
[2022-03-25]
https://pola-retradio.org/2022/03/radom-gia-hostorimonumento-kaj-legendo/

Antaŭ kelkaj tagoj, la 18-an de marto 2022 la listo de la Historiaj Monumentoj de Pollando riĉiĝis je la 115-a objekto. Kiel ni jam informis la listo estas unu el la protektoformoj de firmlokaj, t.e. nemoveblaj historiaj objektoj kun aparta valoro historia, scienca kaj arta kun granda signifo por la kultura heredaĵo de Pollando. Ĉi-foje temas pri franciskana klostra komplekso de fratuloj Bernardanoj en Radom. En la konsiston de la klostra komplekso eniras la klostra konstruaĵo mem, preĝejo de s-ta Katarina Aleksandria, mastruma kontruaĵoj kun kuirejo, pordego-kapelo, ĉirkaŭklostra murego kaj ĝardeno”. La decido de la prezidento en kies kompetentoj troviĝas aprobo de la peto kronas kelkajarajn klopodojn de la monakoj kaj la kelkcentjaran historion de franciskanoj en Radom. La objekto ekde la komenco mem servis kiel la kultoloko. Ĝiaj radikoj referencas al la 2-a duono de la 15-a jarcento, kiam la monakojn venigis al Pollando reĝo Kazimiro la 4-a Jagelonido. La konstruplacon oni difinis en 1468 kaj la sekvan jaron ĝi estis aprobita de episkopo de Krakovo. Komence la preĝejo kaj klostro elkonstruitaj nur en la daŭro de unu jaro estis lignaj. Ĉar ĝi troviĝis ekster la muroj de la urbo, ĉe la publika vojo ĝi ricevis formon de fortreso ĉirkaŭita per murego. Tio ebligis defendon kaze de malamika atako. La klostra komplekso kreiĝis en la jaroj 1468-1516, plukonstruo de la preĝejo de s-ta Katerina Aleksandria okazis en la jaroj 1911-1914. En la lastaj jaroj en la klostra komplekso okazis ĝisfundaj renovigaj-konservistaj laboroj. Interalie oni renovigis la gotikan klostran fornelan konstruaĵon, kiu estas la unusola ĉi-speca objekto en Pollando. Se ni jam parolas pri la unua Historimonumento en Radom ĵus metita en la oficialan liston ni aldonu, ke la unua mencio pri la urbo troviĝas jam en la bulao de papo Hadrian la 4-a el la 1155-a jaro. Hodiaŭ tamen ne al historiaj faktoj mi referencu, sed mi proponas legendon pri tio, kiel la urbonomo Radom kreiĝis. Onidire antaŭ multaj, multaj jaroj la regionon surkreskis densa arbaro kun la abundo de ĉasbestoj. Iufoje juna ĉasisto dum tagoj vagadis tra ĝi ne povas renkonti leporon aŭ cervon. La arbaro ŝajnis esti senbesta kaj tiam rimarkis la junulon la arĝentpluma birdo. Ĝi rekonis en li homon kun bona koro kaj decidis al li helpi. Ĝi rakonti al li pri iu regiono riĉa kaj bonstata, kaj kiel diradas maljunuloj „plena da fluanta lakto kaj mielo”. Eb ĝi la bestoj estas en abundo, la rivero Mleczna (la lakta) plenas je fiŝoj kaj de ĉiu loko etendiĝas belegaj panoramoj. La junulo senhezite ekiris por trovi ĉi tiun lokon. Dum la irado gvidis lin la arĝentpluma aglo, kiu rakontis al juna ĉasisto, ke iam la loĝantoj ĉe la rivero Mleczna vivis en plena harmonio kun belegaj riverspiritoj, difinataj rusalkoj. Tagoj pasadis trankvile kaj naturo invitis al ripozo. Bedaŭrinde kun la tempopaso homoj fariĝis ĉiam pli akaparemaj dezirante ekposedi arbarojn, riverojn kaj aliajn valorojn. Fine ili elpelis rusalkojn kaj senigis la regionon je la magia ĉarmo, kie dank’ al ili tie regis. Puno venis rapide al la ŝtonkotaj homoj, kiuj falis en eternan dormon. Librigi ilin de ĉi tiu stato de ensorĉiteco estis povonta sole persono kun bona koro, impresiĝema, amanta la naturon. Tiu, kiu kapablas kompreni la birdokantojn kaj arbarsusuron. Ĝuste tien alkondukis la junulon la arĝentpluma aglo. Ravis lin la verdosuka verdaĵo, kristala akvo, misteraj akvoterenoj, la reganta trankvilo, birdotriloj kaj muziko de la fluanta akvo. Enpensiĝinte li diris, kompreneble en la pola lingvo „Rad dom, bym tutaj zbudował”. „Mi feliĉus, domon ĉi tie elkonstrui”. Je tiu parolo ĉiuj vekiĝis kaj la vilaĝo repulsis per la vivo. Dankeme pro la forprenita punensorĉo oni proponis al la junulo estri la vilaĝon kaj la arĝentpluma aglo gvidis ĉiujn al la Lakta rivero. Ekde tiam ĉiuj vivis konkorde kaj pace en la loko >Rad dom…<, Radom.

El la elsendo 25.03.2022. Legas Barbara – 6′ 14″

--------------------------------------------------------------------------------

Novaj lokoj en la listo de Polaj Turismaj Markoj
[2022-03-29]
https://pola-retradio.org/2022/03/novaj-lokoj-en-la-listo-de-polaj-turismaj-markoj/

Polaj Turismaj Markoj estas projekto celanta popularigon de la plej atrakciaj turismaj itineroj aŭ regionoj en Pollando. Al la listo de la kreiĝinta en 2018 projekto en 2022 aldoniĝis la urboj Lodzo kaj Poznano, la regiono EnoTarnowskie, membriganta la vitokultivantojn el la regiono de la urbo Tarnów kaj Krakova-Ĉenstoĥova Ĵuraso. Polaj Turismaj Markoj estis kreita de la pola Ministro pri Sporto kaj Turismo kunlabore kun la Pola Turisma Organizo. Al la taskoj de la projekto apartenas helpi al la administrantoj de la distingitaj terenoj. Ĝi havas konsil-ekspertan kaj popularigan karakteron. La signo Pola Turisma Marto estas prestiĝa distingo garantianta kvaliton kaj atrakciecon. Same la landaj kiel ankaŭ eksterlandaj turistoj prenas ĝin en la konsideron planante siajn turismajn vojaĝojn tra Pollando.

El la elsendo 29.03.2022. Legas Pamela – 1′ 32″

--------------------------------------------------------------------------------

Bona pozicio de Pollando sur la fenestromerkato
[2022-03-29]
https://pola-retradio.org/2022/03/bona-pozicio-de-pollando-sur-la-fenestromerkato/

La pola produktosektoro de fenestroj kaj pordoj de kelkaj jaroj apartenas al la plej grandaj eksportantoj en Eŭropo. Ekde 2004 la pola eksporto de fenestroj kaj pordoj grandiĝis 9-oble. Polajn produktojn eblas aĉeti en pli ol 100 landoj. En 2021 la ĉi-rilata pozicio de Pollando fortiĝis dank’ al 24,5-procenta kresko de eksporto, kies valoro egalis al preskaŭ 3 miliardoj da eŭroj. Pollando grandigis vendon de siaj fenestroj kaj pordoj preskaŭ sur ĉiuj merkatoj. En Germanio la vendovaloro de polaj fenestroj kaj pordoj prokisimiĝis al 940 milionoj da eŭroj kaj estis je 16 procentoj pli granda ol en 2020. En Francio ĝi superis la valoron de 300 milionoj da eŭroj, kio signifas kreskon 23-procentan. En Italio la vendovaloro de polaj fenestroj kaj pordoj egalis al 250 milionoj da eŭroj, kio signifis kreskon 70-procente pli altan ol en 2020. Nur en Danlando kaj Rusio polaj firmaoj vendis en 2021 malpli da fenestroj kaj pordoj ol en 2020.

El la elsendo 29.03.2022. Legas Milada – 1′ 37″

--------------------------------------------------------------------------------

Poloj entuziasmas pri ruldomoj
[2022-03-29]
https://pola-retradio.org/2022/03/poloj-entuziasmas-pri-ruldomoj/

Oni prognozas, ke en la nuna jaro povas esti registritaj en Pollando 8 mil ruldomoj, alivorte loĝaŭtoj, inkluzive de 3-4 mil novaj. Laŭ Campiri.pl en 2021 estis registritaj preskaŭ 5 mil tiaj veturiloj, tio estas je 60 procentoj pli ol en 2020. Laŭ prognozoj tiu tendenco konserviĝos nunjare. Sed eĉ tiu optimisma prognozo verŝajne ne kontentigos la interesiĝon de turistoj dum la printempa-somera sezono. Oni samtempe atentigas, ke la prezoj de la ruldomoj kreskas kaj liveroj prokrastiĝas, kion influas milito en Ukrainio.

El la elsendo 29.03.2022. Legas Maciek – 0′ 45″

--------------------------------------------------------------------------------

Evoluoj ĉirkaŭ la milito en Ukrainio, 29.03.2022
[2022-03-29]
https://pola-retradio.org/2022/03/evoluoj-cirkau-la-milito-en-ukrainio-29-03-2022/

Laŭ la hodiaŭaj donitaĵoj de la pola limgardistaro ekde la 24-a de febuaro la polan limon ĝis nun tranpaŝis 2,35 milionoj da ukrainaoj, tio estas 60 procentoj de ĉiuj translokiĝantoj. Laŭ Ylve Johansson, la unia komisaro por la internaj aferoj la Unio devas motivi ukrainanojn, ke ili el Pollando celu al aliaj uniaj landoj, ĉar alikaze – ŝiaopinie – la situacio ne estos stabila. Post la eksterordinara lunda kunsido de la ministroj por la internaj aferoj de la uniaj landoj la pola vicministro Bartosz Grodecki diris al ĵurnalistoj, ke la Unio bezonas novan finaninstrumenton konforman al la bezonoj de la landoj akceptantaj personojn venantajn el Ukrainio. Kiel lastĵaŭde informis UNICEF ekde la militkomenco pli ol 50 procentoj de ukrainaj infanoj estis translokitaj. Tio estas 4,3 milionoj. Inter ili 1,8 transris la limojn kun najbaraj landoj, inkluzive de Pollando. Laŭ la hodiaŭaj informoj de la pola klerigministro en la pola klerigsistemo estas registrtaj jam pli ol 130 mil ukrainaj infanoj. Kreiĝas ĉiam pli da preparklasoj, en kiuj ili lernas la polan lingvon. Pli ol 900 ukrainaj instruistoj kaj pedagogoj aliĝis al la intensaj kursoj de la pola lingvo.

El la elsendo 29.03.2022. Legas Barbara kaj Krystyna – 1′ 42″

--------------------------------------------------------------------------------

Profesoro Michał Bogdziewicz kun Tansley Medal
[2022-03-29]
https://pola-retradio.org/2022/03/profesoro-michal-bogdziewicz-kun-tansley-medal/

Profesoro Michał Bogdziewicz el Adam Mickiewicz-Universitato en Poznano, kiel la unua polo estis honorita per la premio Tansley Medal, unu el la plej gravaj premioj en la mondo por biologoj okupiĝantaj pri plantoj. Atribuis ĝin antaŭ kelkaj tagoj New Phytologist Trust. Egalrangan premion ricevis ankaŭ nunjare Anna Trugman el University of California, Santa Barbara. La elektoproceduro de laureato de Tansley-medalo estas duetapa. Unue oni pritaksas la sciencajn atingaĵojn de la kandidatoj, en la dua etapo oni konsideras senditajn de ili eseojn. Profesoro Michał Bogdziewicz el Instituto pri la Mediobiologio de la poznana universitato okupiĝas pri ekologio de arbaroj kaj biologio de la tiel nomataj semadjaroj. Li aŭtoras kelkdek publikaĵojn elmontrantajn la komplikecon de la procezoj ligitaj kun la semadjaroj. En 2015 li ricevis distingon en la konkurso pro la plej bona popularscienca artikolo, en 2017 li akiris la sciencan stipendion de la urbo Poznano, kaj en la 2021 la sciencan premion de la urbo. Profesoro Michał Bogdziewicz estas membro de la Akademio de Junaj Sciencistoj de la Pola Sciencakademio.

El la elsendo 29.03.2022. Legas Tomek – 1′ 25″

--------------------------------------------------------------------------------

Mielkapsuloj de polaj sciencistoj
[2022-03-29]
https://pola-retradio.org/2022/03/mielkapsuloj-de-polaj-sciencistoj/

Mielo estas unu el malmultaj naturaj produktoj kun altgradaj nutroproprecoj kaj sanigaj efikoj. Signifa parto de ĝiaj bioaktivaj elementoj ne atingas inteston pro ilia labileco kaj sengradigo kaŭzita de la malalta pH (potenco Hidrogena) de la stomakacidoj. Esploristoj el la Instituto de Teknologio kaj Analizo de Nutraĵoj ĉe la Lodza Politekniko aplikante naturajn polimerojn kreis novecajn mikrokapsulojn de mielo. Tiu metodo limigas perdojn de la bioaktivaj elementoj en la mielo kaŭzitajn de efikado de gastrosuko kaj digestoenzimoj. La mikrokapsuloj povos funkcii kiel sistemoj de la kontrolata liverado de bioaktivaj elementoj al intesto. Ili povos ankaŭ esti utiligataj i.a. kiel preparaĵo faciliganta cikatriĝon de vundoj aŭ kiel nutromedikamento kun konfirmitaj imunomodeligaj proprecoj, t.e. reguligantaj la reziston de organismo.

El la elsendo 29.03.2022. Legas Tomek – 1′ 07″

--------------------------------------------------------------------------------

Interparolo kun prof. John Wells
[2022-03-29]
https://pola-retradio.org/2022/03/interparolo-kun-prof-john-wells/

Hodiaŭ ni memorigas el nia arkivo interparolon kun prof. John Wells, registritan en 2008 en Poznano i.a. pri la >bestaj dialektoj<

El la elsendo 29.03.2022 – 8′ 53″

--------------------------------------------------------------------------------

E_elsendo el la 29.03.2022
[2022-03-29]
https://pola-retradio.org/2022/03/e_elsendo-el-la-29-03-2022/

Podkasto: Ludu en nova fenestro | Elŝutu

La 1156-a E_elsendo el la 29.03.2022 ĉe www.pola-retradio.org

En ĝia enhavo vi aŭdas, gesinjoroj i.a.: – arkivan interparolon kun prof. John Wells el 2008 i.a. pri liaj prelegoj en Pollando, i.a. pri „bestaj dialektoj”. – La komenca informsuperrigardo rilatas al la temoj ligitaj kun la milito en Ukrainio kaj daŭra helpo de Pollando; krome en la aktualaĵoj ni informas pri sukcesoj de la pola eksporto en la fenestra kaj porda produktado; pri poloj entuziasmiĝantaj pri ruldomoj; pri novaj polaj turismaj markoj. – La sciencbultena rubriko informas pri pola botanikisto distingita per la prestiĝa Tansley Medal kaj pri mielkapsuloj de polaj sciencistoj kaj ilia apliko. En la hodiaŭa programo ni memorigas la kazonon „Procesio multkolora” de Kajto, tiel retroomaĝante la Internacian Tagon de Teatro (27.03). La programinformon akompanas la interreta foto de Lodzo akirinta la nomon de nova turisma marko de Pollando. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Antoni Gaudi en la Kulturcentro Zamek en Poznano
[2022-04-01]
https://pola-retradio.org/2022/04/antoni-gaudi-en-la-kulturcentro-zamek-en-poznano/

Ĉirkaŭ 150 eksponaĵojn prezentas la ekspozicio dediĉita al Antoni Gaudi en la Kulturcentro Zamek de Poznano daŭronta ĝis la 3-a de julio. Ĝi estas la unua en Pollando kaj la plej granda en Eŭropo prezento de la arto de ĉi tiu hispana artisto. Inter la eksponaĵoj estas planoj, basreliefoj, desegnaĵoj, skulptaĵoj, mebloj, akitekturaj elementoj, ceramikaĵoj kaj fotografaĵoj de Gaudi. Ili devenas el la kolektoj de la hispanaj publikaj institucioj kaj de privatuloj. La preparoj al la ekspozicio daŭris kelkajn jarojn kaj ĝia okazigo prokrastiĝis pro la pandemio. La ekspozicio sub la honora patroneco de la Hispana Ambasado en Pollando kaj la urbo Poznano estas interesa kultura oferto same por personoj, kiuj vizitis Barcelonon, kiel ankaŭ por personoj kiuj ankoraŭ ne konatiĝis kun la kreado de Gaudi. Ĝi estas la unua en Pollando kaj la plej granda en Eŭropo prezento de la arto de ĉi tiu kataluna artisto.

El la elsendo 01.04.2022. Legas Tomek – 01′ 09″

--------------------------------------------------------------------------------

Festivalo de la pola kinoarto en Londono
[2022-04-01]
https://pola-retradio.org/2022/04/festivalo-de-la-pola-kinoarto-en-londono/

Ĝis dimanĉo, la 3-a de aprilo en Londono daŭras festivalo de la pola kinoarto. La tuta enspezo estas destinita por infanoj suferantaj pro la daŭranta en Ukrainio milito. La jam 20-a eldono de la Festivalo de la polaj filmoj Kinoteka estas organizita de la Instituto pri la Pola Kulturo en Londono kunlabore kun la Pola Instituto de la Filmarto kaj IKH Productions. La plena repertuaro troviĝas rete https://kinoteka.org.uk/ . Krome sur la platformo BFI Player eblas rigardi 10 klasikajn filmojn de la pola kinoarto.

El la elsendo 01.04.2022. Legas Maciek – 0′ 43″

--------------------------------------------------------------------------------

Koninda polo – Erazm Witelon
[2022-04-01]
https://pola-retradio.org/2022/04/koninda-polo-erazm-witelon/

Hodiaŭ gesinjoroj mi deziras proksimigi al vi la silueton de unu el la plej elstaraj polaj sciencistoj de la 13-a jarcento, Erazm Witelon, kvankam lia familia nomo estas prezentata diversforme. Kiel Witelo, Witello – skribita per la komenca litero va-vo, al per v-o konata en la E-alfabeto – Vitel, Vitello. Li kreis fundamentojn de perceptopsikologio, okupiĝante samtempe pri fiziko, matematiko, filozofio kaj optiko. La datoj de lia naskiĝo kaj morto ne estas certaj, same kiel la naskiĝloko. Oni mencias tiajn lokojn kiel Legnica, Borów, Vroclavo kaj la daton 1230. La dato de la morto estas malpli facile difinebla pro manko de donitaĵoj, ĉar oni notas sole, ke lia forpaso okazis inter la 1280-a kaj la 1314-a jaroj. Lia patrino devenis el kavalira gento kaj la patro estis bonstata burĝo veninta tien el Turingio. La aliaj fontoj mencias, ke ne temis pri bonstata familio. Komence juna Erazm frekventis la paroĥan de sanktaj Petro kaj Paŭlo en Legnica, kie post jaroj li estis profesoro. Jam infanaĝe Erazm cerbumadis pri la naturo de lumo kaj rigardiluzioj kaj faris la unuajn optikajn eksperimentojn. Dank’ al la vroclava episkopo Tomasz I li trafis al renoma, altnivela ĉekatedrala lernejo en Vroclavo, kie lernis ankaŭ du filoj de princo Henryk la 2-a Pia. La pli juna estis la samaĝulo de Erazm kaj ambaŭ ĉirkaŭ 1249 komencis studojn en Parizo, diplomitiĝinte pri „sep liberaj artoj”, t.e. gramatiko, retoriko, dialektiko, astronomio, geometrio, muziko. Do kvar jarojn poste Witelon revenis al la lando kiel magistro de teologio kaj filozofio. Li fariĝis sacerdoto kaj kiel paroĥestro estis direktita al la urbo Legnica. Erazm Witelon ne ĉesigis siajn cerbumadojn kaj eksperimentojn por klarigi tiajn fenomenojn kiel ĉielarko, refrakto en diversspecaj lensoj. Lia deziro daŭrigi la studojn efektiviĝis en la 1262-a jaro, kiam Witelon venis al la renoma Padova Universitato, kie dum ses jaroj li studis kanonikan juron kaj natursciencojn. Witelon estis studento elstara. Liaj traktatoj pri matematiko, astronomio, medicino, psikologio logis grandan atenton de italaj profesoroj. Li krome tenis kontaktojn ankaŭ kun sia hejmlando sendante tien siajn verkojn kaj studaĵojn, estante la unua pola sciencisto skribanta pri sia lando „in nostra terra, scilicet Polonia”, t.e. en nia tero, tio estas Pollando. Entuziasma aŭskultanto de liaj lekcioj en Padovo estis i.a. la papa kuracisto, lia posta amiko Campinus. Lia alia amiko estis Wilhelm el Morbeka, sacerdoto, intelektulo, papa konfesprenanto. Witelon laŭ la invito de papo mem estis invitita al Viterbo, kie grupiĝis sciencista medio funkcianta sub la patroneco de papo. Ĝi okupiĝis ne sole pri humanismaj sciencoj, sed ankaŭ matematiko, fiziko kaj meteologio. Witelon tiumedie fariĝis avanulo. En la biblioteko de Oksforto ĝis nun troviĝas manuskripto, en kiu iu el la disĉiploj sumigis la lekciojn de Erazm Witelon skribante pri li „magister Wittulonus polonus, flos mathematicorum” (magistro Witello, polo, floro de ĉiuj matematikistoj). Witelon multe studis kaj okupiĝis pri la tradukado de la verkoj de Ptolomeo kaj Aviceno. Studante la skribaĵojn de araba sciencisto Alhazen li koncentriĝis i.a. pri la temo utiligi sunradiojn por fandi diversajn materialojn. En sia verko „Perspektivo” Witelon aplikis la tutan tiaman geometrian scion ligitan kun studoj pri la lumo. Enhavante 130 sciencajn teoremojn kaj pruvojn ĝi estis eldonata ankoraŭ en la 16-a jarcento kaj eĉ ĝis la 18-a jarcento servis al la plej grandaj eŭropaj sciencistoj. Li prezentis en ĝi konstruon kaj funkciadon de okulo kaj rigardo-, vidkarakterizaĵojn. En siaj esploroj pri la homa vidkapblo Erazm Witelon distingis inter la mekanika funkciado de okulo kaj kunordigitaj kun ĝi subkonsciaj cerbofunkcioj. Tial oni taksas lin ankaŭ kiel antaŭkurieron de la nuntempa psikologio. La plej konata scienca verko de Witelon estas „Optiko”, kiu entenas enormajn konojn koncerne ĉi tiun sciencbranĉon. Centojn da jaroj post la morto de la pola sciencisto liaj verkoj estis la studobjekto de i.a. Mikołaj Kopernik kaj Galileo, Leonardo da Vinci. Johannes Kepler la duan volumon de sia plej granda verko „Opera Omnia” el 1604 dediĉis al la laboroj de Witelon „Ad Vitelonem Paralipomena” (kompletigo al Vitelono). Kepler dediĉis ĝin al reĝino de Francio en la enkonduko notante, ke Witelon estas la kreinto de la optikaj sciencoj. Sed ne sole scienco okupis la elstaran scienciston dum sia vivo komparata al la plej renoma tiuepoke eŭropa sciencisto Roger Bacon, i.a. kun kiu li renkontiĝis en Padovo. Do en la rolo de diplomato Erazm Witelon partoprenis i.a. la Koncilion en Liono en 1274, li estis sendito de princo Henryk la 4-a Probus al la papo Johano la 21-a. Fine de sia enorme laborema vivo Erazm Witelon revenis al la hejmregiono. Tie laŭ la komisio de reĝo li ricevis la titolon de kanoniko de la Katedrala Kapitulo de Vroclavo. La reĝo atribuis al li tiuokaze kiel materialan kompenson kaj por la vivteno apudvroclavan vilaĝon Żórawina. Samtempe Erazm Witelon estis instruisto en Vroclavo kaj en Legnica. En ĉi-lasta urbo funkcias nun la ŝtata altlernejo Collegium Witelona. Kun Erazm Witelon eblas krome renkontiĝi en la fama Palazzo del Bo en Padovo. Lian portreton kun tiaj atributoj en la manoj kiel pergamenrulaĵo kaj kvadrato apudas maldekstre la surskribo „Witello Polacco” kaj la dekstraflanke „XIII secolo” (la 13-a jarcento). Tiu portreto troviĝas inter la tridek naŭ aliaj portretoj de la plej famaj studentoj de la Padova Universitato.

El la elsendo 01.04.2022. Legas Barbara – 08′ 3 4″

--------------------------------------------------------------------------------

Interparolo kun Tobiasz Kaźmierski
[2022-04-01]
https://pola-retradio.org/2022/04/interparolo-kun-tobiasz-kazmierski/

Nia antaŭmikrofona gasto estas Tobiasz Kaźmierski , kun kiu ni parolas pri milito en Ukrainio, aparte pri lia engaĝiĝo ĉi-rilata i.a. kiel stiristo de ambulanco en nederlanda helpkonvojo kaj aventuro, en kiu senavaran helpon donis esperantistoj el Herzberg.

El la elsendo 01.04.2022 – 10′ 04″

--------------------------------------------------------------------------------

E_elsendo el la 01.04.2022
[2022-04-01]
https://pola-retradio.org/2022/04/e_elsendo-el-la-01-04-2022/

Podkasto: Ludu en nova fenestro | Elŝutu

La 1157-a E_elsendo el la 01.04.2022 ĉe www.pola-retradio.org

En ĝia enhavo vi aŭdas, gesinjoroj komence kulturkronikon: – Pola Filmfestivalo en Londono: https://kinoteka.org.uk/ ; Ekspozicio dediĉita al Gaudí en Poznano kun rilataj al li 150 eksponaĵoj; – Nia felietono estas dediĉita al unu el la plej renomaj polaj sciencistoj de la Mezepoko, Erazm Witelon. El liaj verkoj, kiel pri optiko kaj perspektivo ĉerpis i.a. Nikolao Kopernik, Leonardo da Vinci, Johannes Kepler; – Nia antaŭmikrofona gasto estas Tobiasz Kaźmierski, kun kiu ni parolas pri milito en Ukrainio, aparte pri lia engaĝiĝo ĉi-rilata i.a. kiel stiristo de ambulanco en nederlanda helpkonvojo kaj aventuro, en kiu senavaran helpon donis esperantistoj el Herzberg. Muzike ni prezentas fragmente la kanzonon „Fluas la vivo” de la belga bando René Binamé el „ESPERANTO SUBGRUNDE 2” de Vinilkosmo. La akompana ĉe progaminformo interreta foto bildigas la heroon de nia felietono en miniaturaĵo el la 13-jarcenta manuskripto. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Fokuso al la pola helpo por ukrainanoj
[2022-04-05]
https://pola-retradio.org/2022/04/fokuso-al-la-pola-helpo-por-ukrainanoj/

Ekde la komenco de la rusa agreso kontraŭ Ukrainion la polan-ukrainan limon transpaŝis 2 kaj duona milionoj da translokiĝantoj el Ukrainio. Laŭ la oficejo de la Alta Komiaro por Rifuĝintoj de UNo baldaŭ sur la teritorio de Eŭropo troviĝos ĝis 6, 5 milionoj kaj eĉ 7 milionoj da personoj el Ukrainio, ĉefe virinoj kaj infanoj. Komence de aprilo la Pola Poŝto ebligis la senpagan forsendadon de pakaĵoj kun la humaneca helpo al Ukrainio. La pezo de unu pakaĵo ne povas superi 20 kilogramojn. Ĝis nur la identigan numeron PESEL en Pollando ricevis jam pli ol 600 mil ukrainanoj. Dank’ al ĝi ili estadas en Pollando legale kaj havas cetigitan sanprotekton, eblecon legale entrepreni laboron kaj daŭrigi la lernadon. 51 procentojn de ukrainanoj kun la atribuita PESEL-numero konsistigas infanoj kaj 43 procentojn virinoj en la aĝo inter la 19-a kaj 65-a vivojaroj. En Varsovio laŭ la aŭtoritatoj de la popola ĉefurbo estadas pli ol 300 mil personoj lastatempe venintaj el Ukrainio, inkluzive de 100 mil infanoj kaj junuloj. Aktuale jam 15 mil ukrainaj lernantoj frekventas la varsoviajn lernejojn kaj infanvartejojn. Dank’ al interkompreniĝo kun la Pola Centro de Internacia Helpo baldaŭ en varsoviaj lernejoj eklaboras ĉirkaŭ 200 ukrainaj instruistoj kiel asistantoj de polaj instruistoj helpontaj al ukrainaj infanoj integriĝi en la polaj lernejoj. La pola klerigministro informis, ke jam 3500 instruistoj el Ukrainio esprimis la deziron entepreni laboron en polaj lernejoj.

El la elsendo 05.04.2022. Legas Milada kaj Krystyna – 2′ 21″

--------------------------------------------------------------------------------

Polaj nutraĵoj kun pasporto
[2022-04-05]
https://pola-retradio.org/2022/04/polaj-nutrajoj-kun-pasporto/

En la pola ministerio pri agrikulturo estis subskribita pilota pojekto pri Polaj Nutraĵoj kun Pasporto. Temas pri elkonstruo de sistemo ebligonta identigi la nutroproduktojn, tiel ke la konsumanto ricevu pri ili fidindan informon. En la jaroj 2021-2003 la esploroj koncernos la merkatojn de la bova kaj porka viandoj kaj de terpomoj. En la dua etapo planita por la jaroj 2023-24 oni intencas prilabori la sistemon de Informa Teknologio IT, se la unua etapo pravigos tion. La atendataj avantaĝoj pro envivigo de la projekto estas i.a. kresko de pozitiva bildo de nutraĵoj produktataj en Pollando kaj sur la internacia areno.

El la elsendo 05.04.2022. Legas Milada – 1′ 04″

--------------------------------------------------------------------------------

Monda nutraĵkrizo
[2022-04-05]
https://pola-retradio.org/2022/04/monda-nutrajkrizo/

UNo akuzis Rusion pri elvoko de monda nutraĵkrizo pro ĝia invado kontraŭ Ukrainion, kio povas kaŭzi malsatplagon. Reprezentanto de la organizaĵo atentigis, ke Ukrainio kaj Rusio apartenas al la plej grandaj produktantoj de greno respondante pro 30 procentoj de la monda eksporto de tritiko, pro 20 procentoj de la monda eksporto de maizo kaj 75 procentoj de la eksporto de sunflora oleo. Preskaŭ 50 procentoj de la aĉetata greno devenis el Ukrainio. Ekzistas timo, ke pro nesufiĉo de greno en la Proksima Oriento kaj la Norda Afriko povas eksplodi malsatplago. La ĉefaj importantoj de greno el Rusjo kaj Ukrainio estas Egiptio, Turkio, Bangladeŝo, Niĝerio, landoj kun multnombra loĝantaro. La konflikto minacas ankaŭ per malpliboniĝo de situacio en la landoj jam suferentaj humanisman krizon, kiel Afganlando, Jemeno kaj en la regiono de Afrika Korno (la Somalia duoninsulo).

El la elsendo 05.04.2022. Legas Maciek – 1′ 05″

--------------------------------------------------------------------------------

E-Radio 100-jara: la 4-an de aprilo 2022 niaj jubileoj
[2022-04-05]
https://pola-retradio.org/2022/04/e-radio-100-jara-la-4-an-de-aprilo-2022-niaj-jubileoj/

Venis la laŭvica okazo, gesinjoroj referenci al la 100-jara E-Radio. I.a. al UEA.facila mi povis kontribui pri tiu ĉi grava nunjara jubileo. Lastlunde, la 4-an de aprilo – kion memoras nur malmultaj aŭskultantoj – pasis 63 jaroj post kiam el studio de la publika Pola Radio aŭdiĝis la signalo elparolita per la tondra voĉo de renoma tiam radioparolisto Piotr Rowiński „Parolas Varsovio, naskiĝurbo de Esperanto”. Tiel komenciĝis la elsendoj de la unua oficiale instalita, profesie funkcianta dum jardekoj E-redakcio en la historio de E-Radio, tiu de la publika Pola Radio. Neniu el la redaktoroj, kiuj akuŝis tiam ĉi tiun novan radio-bebon plu estas kun ni, sed nia memoro pri plimulto de ili, kun multaj ja ni laboris dum jardekoj, daŭras. Ni do tutkore omaĝas la memoron de redaktoroj Jerzy Uspieński, Jerzy Grum, Andrzej Pettyn, Jan Klimek, Mariusz Dastych, la memoron de niaj raportistoj, parolistoj Maraja Graczyk, Barbara Sokalówna, Zbigniew Lutogniewski, Piotr Rowiński, Lucjan Szołajski…. ja mi ne forgesu pri tiuj, kiuj kun la E-Redakcio de Pola Radio ligis parton de sia vivo kiel Anna Henn-Limont, Wojtek Usakiewicz, Elżbieta Gromek, Ewa Krach, Małgosia Wultańska, Remigiusz Grzela, Michał Wyszogrodzki ne parolante pri pluraj kunlaborantoj. Milada Szwedo, Gabi Kosiarska, Maciej Jaskot daŭre eĉ se ne same intense daŭrigas la laboron en la Pola RetRadio en Esperanto, ekster la strukturo de Pola Radio. Ni fieras pri kunlaboro kun novaj kunlaborantaj kolegoj kiel Tomasz Miller, Krystyna Grochocka, Pamela Krzypkowska aŭ Michał Łabenda – ankoraŭ ne antaŭmikrofone. Aparte kun „la plej fidela inter fidelaj kunlaborantoj” la nuna ĉefo kaj respondeculo pri nia nuna retejo www.pola-retradio.org, Bruce Crisp el Kanado. El la plej malnova redakcikerno restis ni du – Milada Szwedo kaj mi, kiu de 22 jaroj estris jen la E-Redakcion de Pola Radio, jen gvidas la teamon de la Pola RetRadio en Esperanto. Dankon al ĉiuj, kiuj aprecas nian laboron, kiuj ne hezitas emfazi mesaĝe al la redakcio aŭ fejsbukprofile sian subtenon por la farata laboro, donace subvenciante ĝin. Ĉiam ni subtrekas, ke la reagoj de la aŭskultantoj nutras nian profundan konvinkon pri la utileco de niaj variaj kaj plurfacetaj E-radiaj programoj. Ne oftas mesaĝoj, kiuj donas al ni apartan moralan forton daŭrigi tiun laboron, eĉ sen adekvataj rimedaj reagoj. Tial kelkfoje ne tre pozitive influas nin asertoj, ke pozitivaj reagoj „trodorlotus” la laborantojn kaj kunlaborantojn. Ja ne temas pri dorlotavido, sed iom justa traktado de niaj ĉiutagaj klopodoj malantaŭ, kiuj kasiĝas horoj da nevidebla, nekompensita redakcia laboro. Motivas ĝin – evidente la reagoj de la aŭskultantoj – ŝatosignoj, eĉ lakonaj opiniesprimoj, sed ankaŭ kaj eble eĉ ĉefe tiaj mesaĝoj, se eĉ tre maloftaj, kiel tiu de Fabian Baez el Kolombio. „Mi estas kolombiano. Mi aŭskultas viajn elsendojn, silente ekde 1980. Pro vi mi lernis ami Pollandon, chiu Pola. Via programo dum 42 jaroj vere estas altkvalita, valoro-plena. Mi amas viajn programojn, viajn vochojn, temojn ktp. Bedaurinde en mia lando Esperanto ne estas tre konata nek uzata, mi sentas min tute sola kaj pro tio, viaj vochoj donas al mi forton. Vivu longe Pola Retradio!! Fabian Baez”. La 63-a datreveno de la E-Redakcio de Pola Radio, kies heredantoj nin ni taksas koincide ligiĝas kun la unua publika deklaro pri E-Radio, k iun antaŭ 99 jaroj vortumis la 4-an de aprilo 1923 la Komerca Konferenco en Venecio. Ni citas laŭ la broŝuro el 1928 de Walter Daehler – estro de la Komisiono por Radio-statistiko, komisiita de Internacia Centra Komitato de la E-movado en Ĝenevo. Ni legas en ĝi: „La tutmonda disvastigo de senfadena telefonio nepre postulas rimedon por superi la lingvajn barilojn kaj rekomendas la uzadon de Esperanto por komunikaĵoj destinitaj al eksterlanda aŭdantaro”. Tion i.a. ni faras kaj ĝojas emfazi nian kontenton, ke en nia enketo sojle de la 12-a ekzitojaro de la Pola RetRadio en Esperanto kelkaj el la enketitoj emfazis la deziron kontribui al la programenhavo. Tion ni klopodos realigi ekde la nunjara aprilo per aparta elsendo dediĉita al ĉi-specaj kontribuaĵoj. La koncernajn enketitojn ni kontaktas aparte, sed daŭre estas malfermaj je alies ĉi-koncernaj proponoj. Nun venas tamen ankaŭ momento anonci iun modifon en la ĝisnuna elsendoskemo. Ĝis nun ni liveris 8 ĝis 9 ĉiumonatajn ampleksajn programojn. Dum la lastaj 11 jaroj ni ja rimarkis, ke jen kaj jen ŝanĝiĝis la kutimo aŭskulti niajn elsendojn, la kutimo reagi. Tion ja ebligas evidente la reta epoko kaj la podkasta elsendoteknologio. Tial, preninte en konsideron tiujn ĉi motivojn kaj loĝistikajn realojn en la nuna, daŭre distanca redakcia laboro, ni decidis ekde nun proponi E-elsendojn de nia teamo ĉiun kvinan tagon. Ĝis nun la 5-taga intervalo ekzistis nur inter la vendreda kaj marda elsendoj, nun ĝi koncernos ĉiujn programojn. Povas esti, ke temas nur pri provizora ŝanĝo. Viaj reagoj, karaj radioamikoj decidos ĉu temas pri firma decido. Sed krom tiuj niaj programoj aŭdiĝantaj ĉiun kvinan tagon ni premisas elsendi almenaŭ nun unu kroman programon, en kies konsiston eniros kontribuaĵoj de niaj aŭskultantoj.

El la elsendo 05.04.2022. Legas Barbara – 9′ 27″

--------------------------------------------------------------------------------

Noveca materialo kontraŭ frapenergio
[2022-04-05]
https://pola-retradio.org/2022/04/noveca-materialo-kontrau-frapenergio/

Sciencistoj el University of Wisconsin priskribis en la periodaĵo „ACS Nano” novspecan kirason, kiu protektas kontraŭ rapide moviĝantaj objektoj. Tiu ĉi malpeza, malmola kaj firma materialo kreita el nanotubetoj haltigas kuglojn pli efke ol la jam konata polimero Kevlar aŭ ŝtalaj platoj. Krom protekti homojn kontraŭ karabenkugloj ĝi povos protekti i.a. kosmajn veturilojn kontraŭ kosmaj forfalaĵoj. Profesoro Ramathasan Thevamaran kaj lia kolektivo ligis plurfacetajn karbonajn nanotubetojn kun la nanofibroj de Kevlar. Tiu kombinaĵo perfekte neniigas la frapenergion. Krome novaj protektomatoj superas aliajn protektomaterialojn distingiĝante ankaŭ per multe malpli granda pezo. La ŝlosila estis aldono de ioma kvanto da Kevlar-fibroj por krei hidrogenajn ligojn inter la nanotubetoj. Hidrogenaj ligoj estas dinamikaj, kio signifas ke eblas senĉese ilin ŝiri kaj denove rekrei. Tiu procezo ebligas diseriĝon de grandaj kvantoj da energio. Krome la hidrogenaj ligoj grandigas rigidecon, kio fortigas maton el ĉi tiu materialo. Kiel klarigas profesoro Thevamaran post la aldono de Kevlar-nanofibroj preskaŭ 100 procente pliboniĝis la energidilatiĝo en la kazo de iuj hipersonaj frapoj. Novaj matoj, same kiel Kevlar-fibroj konservas siajn proprecojn same en tre malaltaj kiel ankaŭ en altaj temperaturoj, kio ebligas utiligi ilin en ekstremaj medioj.

El la elsendo 05.04.2022. Legas Tomek – 1′ 51

--------------------------------------------------------------------------------

E_elsendo el la 05.04.2022
[2022-04-05]
https://pola-retradio.org/2022/04/e_elsendo-el-la-05-04-2022/

Podkasto: Ludu en nova fenestro | Elŝutu

La 1158-a E_elsendo el la 05.04.2022 ĉe www.pola-retradio.org

En ĝia enhavo vi aŭdas, gesinjoroj i.a.: – la redakcian felietonon lige al la pasintaj la 4-an de aprilo datrevenoj – la 99-a datreveno de la unua publika deklaro pri Esperanto en Radio dum Komerca Konferenco en Venecio en 1923, la 63-a datreveno de la kreiĝo de la unua profesia E-Redakcio en Pola Radio 1959 kun anonco de iuj elsendoskemaj modifoj. – La komencaj aktualaĵoj enhavas fokusan rigardon al la polaj helpoklopodoj por ukrainaj rifuĝintoj; rilatas al la minacanta al la mondo nutraĵkrizo; al la projekto altigonta prestiĝon de polaj nutraĵoj enlande kaj sur internaciaj merkatoj. – La sciencbultena rubriko koncernas usonan kugloimunan materialon el karbonaj nanotubetoj kun la aldono de Kevlar-nanofibroj. En la hodiaŭa programo ni prezentas fragmente la kanzonojn de Nobukuni Hirosi „Kvieta Pasio” kaj „La amikoj” de Chris Freddy. La programinforma interreta foto prezentas bukedon de eksportataj polaj nutraĵvaroj. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

E_elsendo el la 10.04.2022
[2022-04-10]
https://pola-retradio.org/2022/04/e_elsendo-el-la-10-04-2022/

Podkasto: Ludu en nova fenestro | Elŝutu

La 1159-a E_elsendo el la 10.04.2022 ĉe www.pola-retradio.org

En ĝia enhavo vi aŭdas, gesinjoroj komence kulturkronikon: – Kelkvorte pri la Palma Dimanĉo en Pollando; – Historiaj Karesmaj Kurtenoj en Orawka prezentitaj nur dum unu semajno; – Historiaj muziknotaj dokumentoj retrovitaj en la biblioteko en Hosianum, Olsztyn – En la E-komunuma segmento ni prezentas novaĵojn pri KER-ekzamenoj, ĉefe kunlaboro kun Akademio de Esperanto; pri interesa libro pri la hispana E-movado eldonita en Madrido. – Fine aŭdiĝas la redakcia leterkesto, la unua en la nova elsendoskema ritmo. La elsendon akompanas citaĵoj el la Karesm-rilata kaj Grandsemajna muziko; Ni memorigas la kanton de Muzilo „Arĝentaj branĉetoj” kaj prezentas fragmente la kanzonon de Ĵomart kaj Nataŝa „Al Ukrainio”. La akompana ĉe progaminformo interreta foto referencas al la hodiaŭa Palma Dimanĉo. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Karesmaj Kurtenoj de Orawka nur dum unu semajno
[2022-04-10]
https://pola-retradio.org/2022/04/karesmaj-kurtenoj-de-orawka-nur-dum-unu-semajno/

Nur pasintsemajne en la vilaĝo Orawka eblis post la unujara paŭzo rigardi en la tiea preĝejo de s-ta Johano Baptisto la unikajn Karesmajn Kurtenojn. Ornamitaj per Pasionaj Scenoj ĉi tiuj teksaĵoj kovras la altarojn dum Karesmo. Nunjare estis prezentitaj nur tri el ili kun la scenoj – „La vipado de Kristo”, „la Pentanta Maria Magdalena” kaj „Dipatrino pro sep vundoj doloranta”. La kvara kaj la plej malnova karesma teksaĵo en Orawka-sanktejo „Pieto ĉe la kruco” el 1676 ne estis prezentita pro konservistaj konsideroj. Tiuj – nun unikaj teksaĵoj – estis ĝenerale uzataj en la Mezepoko dum la karesma periodo. Origine temis pri kurtenoj blankaj aŭ violaj, kiujn poste oni komencis ornami per pasionaj motivoj. Tio ebligis al la kredantoj kontempladon kaj samtempe servis kiel la bilda evangeliinstruo. La Karesmaj kurtenoj en Orawka kalkuliĝas kiel vere unikaj, ĉar ĝis nun konserviĝis nur kelkdek ĉi-specaj historiaj teksaĵoj el Mezepoko, Renesaco kaj Baroko. La plej bone konata estas Großes Zittauer Fastentuch en Germanio el 1472. La Orawka-kurtenoj troviĝas en la ligna preĝejo el la 17-a jarcento. Ĝiajn internojn kovras polikromiaĵoj el 1711 prezentantaj biografiajn scenojn de sankta Johano Baptisto, Dekalogon kaj bildojn de 49 hungaraj sanktuloj. En la preĝejo funkcias la 17-jarcenta orgeno el 1670. Pasintjare la preĝejo de sankta Johano Baptisto en Orawka eniris la liston de la Polaj Historimonumentoj.

El la elsendo 10.04.2022. Legas Maciek – 2′ 06″

--------------------------------------------------------------------------------

Malnovaj muziknotoj retrovitaj en Hosianum
[2022-04-10]
https://pola-retradio.org/2022/04/malnovaj-muziknotoj-retrovitaj-en-hosianum/

En la Biblioteko de la Supera Sacerdotiga Seminario >Hosianum< en Olsztyn (la norda Pollando) estis retrovitaj ĉirkaŭ 800 muziknotoj de komponaĵoj kun religia karaktero, kiujn en la regiono de Varmio plenumadis iam la preĝejaj kapeloj. Nun parto de ĉi tiuj komponaĵoj estis surbendigitaj kaj eblas ilin aŭskulti senpage en la interreto ĉe la paĝo hosianum.pl. Por ke ilia plenumo konformu al la spirito de la epoko la surbendigoj okazis en la katedralo de la urbo Frombork. La publika prezento de ĉi tiuj komponaĵoj okazos en junio en la kolegiato de la urbo Dobre Miasto kaj en aŭgusto en Frombrok. La plej malnovaj komponaĵoj, kies muziknotoj estis retrovitaj, povas deveni el la 16-a jarcento. En la iama Varmio la preĝejaj kapeloj akompanis la liturgiajn celebradojn. Iliajn spurojn oni pridokumentis en ĉiuj regionaj urboj kaj eĉ en iuj vilaĝoj. Temis i.a. pri arioj, vesproj, litanioj, mesoj kaj ankaŭ simfonioj. Jam en la 14-a jarcento en la varmiaj urboj funkciis lernejoj, en kiuj la lernantoj – krom lerni la legadon kaj skribadon – povis ekzerciĝi pri la liturugio kaj religia kanto, povis lerni instrumentan muzikon. La plej grandan signifon en la diocezo havis la katedrala lernejo en Frombork. La alia kun la sama karaktero estis kolegiata lernejo en Dobre Miasto establita en 1347. La retrovitaj muziknotoj ankoraŭ estas analizataj kaj povas esti, ke baze de ili kreiĝos plia disko kun la malnova religia muziko.

El la elsendo 10.04.2022. Legas Maciek – 1′ 48″

--------------------------------------------------------------------------------

E_elsendo el la 15.04.2022
[2022-04-15]
https://pola-retradio.org/2022/04/e_elsendo-el-la-15-04-2022/

Podkasto: Ludu en nova fenestro | Elŝutu

La 1160-a E_elsendo el la 15.04.2022 ĉe www.pola-retradio.org

En ĝia enhavo vi aŭdas, gesinjoroj literaturan segmenton kun la 124-a fragmento de la romano „Quo Vadis” de Henryk Sienkiewicz en la E-traduko de Lidia Zamenhof. En la komenco: – Ni referencas al la 105-a mortodatreveno de Ludoviko Zamenhof, la kreinto de Esperanto; – Ni informas pri pliaj aktualaĵoj koncerne la elmigradon el Ukrainio lige kun la milito; – Pri rifuzo de la Eŭropa Komisiono helpi al la landoj akceptantaj fuĝintojn el Ukrainio. Niaj sciencbultenaj temoj koncernas: – prestiĝan premion por la pola astronomo, prof-ino Bożena Czerny; – esplorojn pri vivo, kulturo kaj aspekto de soraboj, okcidentaj slavoj de antaŭ 400 jaroj; – esplorojn rilate plaston en la homa organismo. La akompana ĉe programinformo interreta foto prezentas rekreitan de sciencistoj aspekton de soraba paro de antaŭ 400 jaroj. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Pliaj ukrainaj enmigrantoj
[2022-04-15]
https://pola-retradio.org/2022/04/pliaj-ukrainaj-enmigrantoj/

Kiel sciigis lastlunde, la 11-an de aprilo Uno, ekde la 24-a de februaro Ukrainion forlasis pli ol 4, 5 milionoj da personoj. Pollando daŭre estas la migra celloko de ukrainanoj. En la lastaj tagoj ilia migrointenseco kreskis. La limon kun Pollando transpaŝis jam pli ol 2 milionoj 700 mil personoj. La dua lando laŭ la vidpunkto de akceptataj fuĝintoj el Ukrainio estas Rumanio, al kiu venis pli ol 716 mil personoj. 470 mil ukrainanoj celis la teritorion de Rusio, 440 mil ukrainanoj translokiĝis al Hungario, 417 mil al Moldavio. Slovakio akceptis jam pli 326 mil personojn el Ukrainio kaj Belorusio 22 mil. En polaj amaskomunikiloj la informioj pri la dismetiĝo de ukrainanoj en aliaj eŭropaj landoj koncernas komencon de marto.

El la elsendo 15.04.2022. Legas Milada – 1′ 20″

--------------------------------------------------------------------------------

La Eŭropa Komisiono ne intencas helpi
[2022-04-15]
https://pola-retradio.org/2022/04/la-europa-komisiono-ne-intencas-helpi/

La Eŭropa Komisiono informis, ke aktuale ĝi planas neniujn novajn fondusojn por helpi al la uniaj landoj akceptantaj rifuĝintojn el Ukrainio. Pasintsemaje la unia komisaro por la buĝero Johannes Hahn diris dum la kunsido de la buĝeta komisiono de la Eŭropa Parlamento, ke li ne kredas, ke kadre de la nuna unia buĝeto eblus krei novan financan instrumenton por tiuj uniaj landoj, kiuj akceptas ukrainajn rifuĝintojn. Li aldonis „ke estas tro frue” por destini konkretan financan helpon al la uniaj landoj akceptantaj ukrainanojn.

El la elsendo 15.04.2022. Legas Krystyna – 0′ 44″

--------------------------------------------------------------------------------

Historia aspekto de soraboj
[2022-04-15]
https://pola-retradio.org/2022/04/historia-aspekto-de-soraboj/

Kolektivo de antropologoj kaj arkeologoj el la Naturscienca Universitato en Vroclavo kunlabore kun plastikistoj el la loka Belarta Akademio rekonstruis la aspekton de tri loĝantoj de la Supra Sorabio. Temis pri du viraj kaj unu virinia kranioj troviĝantaj en la Urba Muzeo de Bautzen, Budziszyn. La rekonstruaĵoj estas prezentitaj en la Urba Muzeo kiel frukto de la pola-germana scienceduka projekto „Mil jaroj de la Supra Sorabio – homoj, burgoj, urboj”. Spite supozojn oni ne scias multon pri tiuj okcidentaj slavoj. Eĉ la aserto pri tio, ke ili aperis sur la nuna lima teritorio inter Pollando kaj Germanio ne estas firma. Oni taksis ĝin je la 6-7-a jarcentoj, aktuale ĉiam pli ofte oni parolas pri la 8-a jarcento. Grava esplorelemento estas kolekto de informoj pri la loĝantoj de la burgoj, ilia ĉiutaga vivo, kutimoj. Sciencistoj volas ekscii tion baze de izotopaj ostoekzamenoj.

El la elsendo 15.04.2022. Legas Gabi – 1′ 13″

--------------------------------------------------------------------------------

Plasto en la homa sango
[2022-04-15]
https://pola-retradio.org/2022/04/plasto-en-la-homa-sango/

Grupo de sciencistj el Amsterdamo prilaboris metodon, kiu ebligas retrovi plaston en la homa sango. En la esploroj partoprenis 22 anonimaj sangodonintoj kaj ilia sango estis testita laŭ la vidpunkto de kvin diversaj polimeroj enirantaj la konsiston de plasto. Polimerojn oni identigis ĉe tri kvaronoj de la testitaj personoj, kio pruvas, ke mikroplasto traiĝas en nian sangon. Pli frue estis nur sciate pri tia eblo, ĉar tion elmonris laboratoriaj eksperimentoj. Nun estis pruvite, ke la homa (viva) organismo absorbas plaston dum la ĉiutaga vivo. La meza koncentriĝo de plasto en la sango ĉe ĉiuj ekzmanitoj egalis al 1,6 mikrogramoj je unu mililitro, kio ekvivantentas al pli malpli unu tekulereto je mil litroj da akvo. Plej ofte temis pri PET, el kiu estas produktataj akvoboteloj kaj trinkaĵboteloj, polietileno el kiu kreiĝas vendosakoj kaj polistireno el kiu estas produktataj dentobrosoj kaj ludiloj. Ekotoksikologo Heahter Leslie kaj kemiiistino Maria Lamoree el Vrije Universiteit Amsterdam kune kun la kunlabora kolektivo elmontris la traiĝon de pasto el la natura medio en la sangon. Dank’ al tio pliaj sciencistaj kolektivoj povos serĉi respondojn pri tio, kiomgrade niaj organismoj estas poluciitaj de plasto, kiom facile mikroplasto traiĝas el la sango al diversaj histoj de la homa organismo kaj ĉu mikroplasto estas sanminaca. Se jes, pri kiuj minacoj temas?

El la elsendo 15.04.2022. Legas Maciek – 1′ 46″

--------------------------------------------------------------------------------

La premio Lodewijk Woltjer por Bożena Czerny
[2022-04-15]
https://pola-retradio.org/2022/04/la-premio-lodewijk-woltjer-por-bozena-czerny/

La pola astronomo Bożena Czerny el la Centro pri Teoria Fiziko de la Pola Sciencakademio estas la unua polino, kiu ricevis la Premion „Lodewijk Woltjer” de la Eŭropa Astronomia Societo. Ĝi estis atribuita pro ŝia kontribuo kompreni la fizikon de akreciaj diskoj, difinata ankaŭ kiel alkreskaj diskoj. Temas pri strukturoj formiĝantaj el gaso kaj polvo falantaj sur fortan gravitan fonton. La centra objekto altiranta la gravite turbulantan materion plej ofte estas la nigra truo, neŭtrina stelo, blanka nano aŭ nova stelo. Profesorino Czerny estis distingita ankaŭ pro sia simila rolo rilate regionojn, en kiuj kreiĝas vastaj emisilinioj en aktivaj nukleoj de galaktikoj, esploroj pri proprecoj de kosmologia modelo kaj malluma energio. Profesorino Bożena Czerny diplomiĝis pri la teoria fiziko en la Varsovia Universitato en 1974. Ek 1978 ĝis 2017 ŝi laboris en la Astronomia Centro de la Pola Sciencakademio en Varsovio, kie ŝi doktoriĝis  en 1984 kaj en 1994 akiris profesoran statuson. Bożena Czerny estis prezidentino de la Pola Astronomia Socio en jaroj 2011-2013. Ŝi estis scienca redaktorino en la Ĵurnalo de la Usona Astronomia Socio, the American Astronomical Society Journals. Aktuale profesorino Czerny laboras en la Centro pri la Teoria Fiziko de la Pola Sciencakademio.

El la elsendo 15.04.2022. Legas Maciek – 1′ 48″

--------------------------------------------------------------------------------

Ĝojplenan, Pacan Paskon 2022
[2022-04-17]
https://pola-retradio.org/2022/04/gojplenan-pacan-paskon-2022/

Ĝojplenan, Pacan Paskon 2022

La Tuta Skipo de la Pola RetRadio en Esperanto, E-Redakcio de Pola RetRadio deziras al ĉiuj Aŭskultantoj kaj Radioamikoj:  Ĝojplenan, Pacan,  Trankvilan Paskon 2022. Al ĉiuj Radioamikoj, kiujn tiuj ĉi festotagoj ne koncernas belan semajnfinon! red. Barbara Pietrzak

--------------------------------------------------------------------------------

Mozaiko dediĉita al Jesuo en Megiddo
[2022-04-20]
https://pola-retradio.org/2022/04/mozaiko-dedicita-al-jesuo-en-megiddo/

En Megiddo en la norda Israelo estis retorvita eksterordinara planka mozaiko dediĉita al Jesuo, kion konfirmas surskribo „Al Dio, Jesuo Kristo”. Tiu rara historia antikvaĵo troviĝas ene de la muroj de la loka malliberejo konstruita antaŭ kelkdek jaroj. Post kiam arkeologoj en la jaroj 2004-2008 entreprenis tie siajn laborojn oni decidis transloki la malliberejon. Tiun decidon la isrealaj aŭtoritatoj alprenis antaŭ unu semajno. Oni esperas, ke ĝis somero oni alilokos la malliberejon kaj la mozaiko povos esti prezentita al la vizitantoj. Dum siaj laboroj la arkeologoj malkovris restaĵojn de la juda vilaĝo el la romia epoko. Aparte impresis malkovro de frua kristana socio, longe antaŭ kristanismo fariĝis oficiala religio. Ĝiaj membroj estis romiaj oficiroj. Antaŭ ol la romianoj forlasis Megiddo-n ili protektis la mozaikon tiel, ke ĝi transdaŭris ĝis nun en perfekta stato.

El la elsendo 20.04.2022, legis Maciek – 01’10”

--------------------------------------------------------------------------------

Kieva Simfonia Orkestro en Varsovio
[2022-04-20]
https://pola-retradio.org/2022/04/kieva-simfonia-orkestro-en-varsovio/

En Varsovio estadas la Kieva Simfonia Orkestro, kiu en Pollando pretigas sin al sia koncerta itinero tra Eŭropo. Ilia unua koncerto okazis en la Nacia Filharmonio en Varsovio. La plej proksiman sabaton ili prezentiĝas en la Filharmonio de Lodzo.  Pri la venigo de ukrainaj muzikistoj klopodis la plenumdirektoro de la Kieva Orkestro. Sekve de tio pli ol 100 persona orkestro kun familianoj kaj infanoj troviĝas en Varsovio. Dum la koncertoj ili plenumas muzikon de ukrainaj komponistoj Maksym Berezowski, Myrosław Skoryka, Borys Latoszyński. Oni ludos ankaŭ komponaĵojn de renoma pola komponisto Henryk Wieniawski. Post koncertoj en Pollando la Kieva Simfonia Orkestro prezentiĝos i.a. en Berlino, Hamburgo, Dresdeno. En 2022 kiel la unua orkestro el la Orienta Eŭropo ĝi komencas kunlaboron kun la internacia agentejo KD Schmid.

El la elsendo 20.04.2022 Legis Maciek – 01’02”

--------------------------------------------------------------------------------

E_elsendo el la 20.04.2022
[2022-04-20]
https://pola-retradio.org/2022/04/e_elsendo-el-la-20-04-2022/

Podkasto: Ludu en nova fenestro | Elŝutu

La 1161-a E_elsendo el la 20.04.2022 ĉe www.pola-retradio.org

En ĝia enhavo ni memorigas arkivan felietonon pri la urbo Dęblin en la ciklo Koninda Pollando. – Komencaj kulturkronikaj informoj rilatas al: kristana mozaiko malkovrita en prizono en la israela Megiddo; turneo de Kieva Simfonia Orkestro tra Pollando kaj okcidenta Eŭropo; – En la E-komunuma segmento ni sciigas pri poliglotaj renkontiĝoj sponsorataj de UEA; pri la nunjara ILEI-kongreso; pri planoj inaŭguri en la nuna akademia jaro magistrigajn dujarajn surlokajn studojn en Poznano. Muzike akompanas nin Joel Muhire el Demokratia Respubliko Kongo per sia kanzono „Milito aĉas”. Ni memorigas la kanton „Aŭtobusoj plorantaj per pluvo”, kiun kantas Jadwiga Dzięgielewska. La akompana al la progaminformo interreta foto montras nepritakseble valoran mozaikon el israela Megiddo atestantan pri la ekzistinta tie frua kristana komunumo. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Vizitinda Pollando – Dęblin
[2022-04-20]
https://pola-retradio.org/2022/04/vizitinda-pollando-deblin/

La regiono de la pola urbo Dęblin (en la oriento de la lando) estis enloĝita jam en la neolita epoko. Kiel atestantoj de tiama histoririĉa regiono rolas miloj da ŝtonaj instrumentoj elterigataj ĉi tie relative ofte ankaŭ nuntempe. Tiu ĉi abundo ne tiom mirigos, se ni aldonos, ke Dęblin troviĝas inter du riveroj – Vistulo kaj enfluanta ĝin riverbranĉo – Wieprz, kiuj kreas tiamaniere naturan defendozonon. Tiuj ĉi defendokapabloj dum multaj jarcentoj estis tre bezonaj, ĉar en komencaj jaroj de la pola ŝtato la regiono de Dęblin troviĝis ĉe la limregiono, pro kio skuis ĝin senĉesaj invadoj de litovoj, rusoj kaj tataroj. La unua skriba informo pri Dęblin troviĝas en la konserviĝinta mezepoka jarlibro, en kiu oni notis, ke la 14-an de julio de la 1397-a jaro Piotr, la ĝistiama posedanto de la vilaĝo Dęblin vendis ĝin. Oni notis ankaŭ, ke temas pri regiono bone defendita pro la situantaj proksime du grandaj kasteloj, kiuj gardas la sekurecon de komercistoj veturantaj laŭ la itinero kondukanta de Kaffa apud la Nigra Maro ĝis Baltiko. Maltrankvilaj eventoj en la historio de Dęblin ne mankis, sed la vilaĝo evoluis relative prospere, kvankam malrapide. En la 19-a jarcento ĝia posedanto estis familio de princo Antoni Jabłonowski. En tiu ĉi periodo Pollando estis dispartigita kaj poloj diversmaniere klopodis batali favore al sia libereco. Princo Piotr subtenis la kontraŭcaran insurekcion de rusaj oficiroj, pro kio oni kondaminis lin por la 20-jara ekzilo en Siberio. Por liberigi la amatan edzon en la 1836-a jaro princino Paulina transdonis la troviĝantan en Dęblin kastelon kaj ĝiajn ĉirkaŭaĵojn al la rusa imperio. Kial rusoj tiom deziris tiun posedaĵon? La klarigo estas tre surpriza. La regionon kiel perfektan lokon por konstrui tie grandegan defendo-fortikaĵon opiniis unu el la plej elstaraj polaj generaloj, Ignacy Prądzyński. Sian laboraĵon, dediĉitajn al la estontaj defendeblecoj de la pola ŝtato li verkis en rusa malliberejo, por kiu la aneksinto kondamnis generalon Prądzyński pro la partopreno en la kontraŭrusa la tn. novembra insurekcio en la 1830-a jaro. Utiligante liajn strategiajn planojn rusoj decidis konstrui en Dęblin la planitan de la pola patrioto fortikaĵon. Unuflanke ĝi troviĝis borde de Vistulo, kiel natura barilo. La fortikaĵo estis konstruita konforme al la plej bonaj ekzemploj de la milita konstruarto. Unuopaj domoj kaj aloj estis riĉe ornamitaj. Atentema vizitanto de la fortikaĵo facile rimarkas ĝian eklektikan stilon. Do, oni povas admiri novromanikajn kolonojn aŭ tegmentofinaĵojn kaj malnovegiptan stilon de unu el tri prodegoj kondukantaj al la fortikaĵo. Kiam Pollando reakiris la sendependecon en tiu ĉi regiono garnizis multaj soldatgrupoj. En majo de la 1920-a jaro oni decidis transloki el Varsovio kaj loki en Dęblin la mezlernejon por aviadpilotoj. La laŭvican lernejon, nome la oficiran aviadan altlernejon, difinatan „aglid-lernejo” oni solene malfermis ĉi tie kelkajn jarojn poste. Ekde tiam Dęblin sendispute rolas kiel la ĉefurbo de la pola aviado. La postuloj rilate al ĝiaj lernantoj ĉiam estis tre altaj. Oni devis do, disponi pri almenaŭ mezgrada edukitecnivelo, konfirmita per maturecekzamena atesto, krome havi finitan kurson pri la pilotado kaj sukcese subiĝi al tre malfacila testo pri ĝeneralaj konoj kaj pri fremda lingvo. En la 2005-a jaro sumigante la 80-jaran aktivadon de la altlernejo oni atentigis pri ĝia fideleco al la taskoj difinitaj dum ĝia establo en la 1925-a jaro. Do, al la edukado de elstaraj aviadoficiroj kaj ilia klerigado sur la monda nivelo. Pri grandegaj sukcesoj de la „Aglidlernejo” povas atesti multnombra partopreno de ĝiaj diplomitoj, polaj pilotoj en la 2-a mondmilito, ankaŭ dum la batalo por Britujo. Post ĝi Winston Churchil eldiris famajn vortojn: „ankoraŭ neniam tiom malmultaj faris tiom multe por tiom multaj”, tiamaniere dankante kaj akcentante la kontribuon de poloj al tiu ĉi batalo. Sed, polaj pilotoj brilas ankaŭ nun en la pacperiodo venkante preskaŭ senĉese en la plej gravaj mondaj aviad-konkursoj.

El la elsendo 20.04.2022. Legis Gabi – 05’08”

--------------------------------------------------------------------------------

Pliaj helpopaŝoj por ukrainoj
[2022-04-25]
https://pola-retradio.org/2022/04/pliaj-helpopasoj-por-ukrainoj/

La pola vicministro por la internaj aferoj informis pasinstsemajne, ke je pliaj 60 tagoj estos longigita la periodo, en kiu polaj familioj povas kalkuli je financa helpo de la ŝtato por kovri la kostojn de la vivteno (loĝigo kaj nutro) de gastigataj ukrainaj rifuĝintoj. Laŭ la pola registaro la loĝigan kaj vivtenan helpon de polaj familioj utiligas 600 mil rifuĝintoj. Baze de speciala leĝo en Pollando trovis enlaborigon 77 mil ukrainaj civitanoj. Laŭ la pola ministerio por familio kaj socia politiko plejmulto de ili laboras en varstaplejoj, gatronomiaj kaj hotelaj servoj. Baze de ĉi tiu leĝo ili ne bezonas iujn ajn laborpermesojn, tamen la dunganto devas informi pri tio koncernajn administrajn aŭtoritatojn.

El la elsendo 25.04.2022. Legis Milada – 01’18”

--------------------------------------------------------------------------------

Strategia kanalo tra la Vistula Terlango finkonstruita
[2022-04-25]
https://pola-retradio.org/2022/04/strategia-kanalo-tra-la-vistula-terlango-finkonstruita/

La ĉefaj laboroj en la kluzo de la naviga kanalo tra la Vistula Terlango (pole Mierzeja Wiślana) finiĝis. La kanalo ligos la Vistulan Lagunon kun la golfo de Gdansko. Aktuale daŭras tiaj finlaboroj kiel muntado de hidroteknika ekipaĵaro kaj testoj pri trafikinfrastrukturo. Post kvin monatoj povos jam laŭe de ĝi navigi ŝipoj. La Vistulan Terlangon konsisitigas mallarĝa kaj longa terŝutaĵo kreiĝinta pro la efikado de marondoj, apartiganta la golfon de Gdansko disde la Balta Maro. Ĝi etendiĝas de Gdansko, Pollando okcidente ĝis markolo de Pilava en Rusio nordoriente. Por uzi la markolon polaj ŝipoj ĝis nun ĉiufoje devis peti aprobon de Rusio. La ĵus konstruita kanalo ebligas pri tio rezigni. Dank’ al la kanalo mallongiĝos ankaŭ la vojo de ŝipoj navigantaj el la Gdanska Golfo al la Vistula Laguno kaj al la Balta Maro.

El la elsendo 25.04.2022. Legis Milada – 01’22”

--------------------------------------------------------------------------------

Marlimaka veneno pli efika ol morfino
[2022-04-25]
https://pola-retradio.org/2022/04/marlimaka-veneno-pli-efika-ol-morfino/

Conus rolani estas specio de marlimako vivanta en Pacifiko ĉe la bordoj de Filipinoj. Laŭ sciencistoj el la Kopenhaga Universitato ĝi povas helpi en prilaboro de plia alternativo por dependigaj kontraŭdoloraj substancoj kiel morfino. Ĝis nun oni utiligis la venenon de alia marlimako Conus magnus por anstataŭigi kiel kontraŭdoloran substancon morfinon kaj opioidojn. Sur la merkato troviĝas jam medikamentoj produktitaj sur ĝia bazo, aplikataj en la kuracado de vertebrarlezoj kaj tumoroj. Ili estas tamen multekostaj unuflanke, aliflanke malfacile aplikeblaj, ĉar ili estas injekciataj al la centra nerva sistemo ekzemple voje de vertebrara enplantaĵo. Bea Ramiro el la Fakultado de Biomedicinaj Sciencoj de la Kopenhaga Universitato sian atenton donis al nova, alia marlimako – marlimaka specio, kiun en abundo ŝi trovis dum la kolektado de esplormaterialo ĉe la filipina insulo Cebu en 2018. Temis ĝuste pri la specio Conus rolani. Seve de la esploroj sciencistoj akiris ĝian venenon kaj baze de analizo de ĝiaj elementoj ili eksciis pri tiuj, kiuj manifestis la kontraŭdoloran efikon. Evidentiĝis, ke la retrovita toksino efikas kontraŭdolore en tute alia maniero ol tiaj kuraciloj kiel morfino. Ĝia strukturo similas al hormono – troviĝanta en la homa organismo – reguliganta la dolorsenton, kiu latine nomiĝas „somatostatinum”. La testoj kun la uzo de musoj konfirmis la efikecon de la toksino el Conus rolani. Ĝia kontraŭdolora efikado montriĝis pli longdaŭra ol tiu de la dependiga morfino.

El la elsendo 25.04.2022. Legis Barbara – 02’07”

--------------------------------------------------------------------------------

Interparolo kun Maciej Jaskot pri  helpo por ukainaj rifuĝintoj
[2022-04-25]
https://pola-retradio.org/2022/04/interparolo-kun-maciej-jaskot-pri-helpo-por-ukainaj-rifugintoj/

Hodiaŭ en interparolo kun d-ro Maciej Jaskot ni fokusiĝas pri lia helpo – kaj helpo de liaj kolegoj el Eŭropa Kolegio – portata al la ukrainaj rifuĝintoj en Pollando.

El la elsendo 25.04.2022. Kun d-ro Maciej Jaskot interparolas red. Barbara Pietrzak – 12’56”

--------------------------------------------------------------------------------

E_elsendo el la 25.04.2022
[2022-04-25]
https://pola-retradio.org/2022/04/e_elsendo-el-la-25-04-2022/

Podkasto: Ludu en nova fenestro | Elŝutu

La 1162-a E_elsendo el la 25.04.2022 ĉe www.pola-retradio.org

En ĝia enhavo vi trovas, gesinjoroj i.a.: – Interparolon kun Maciej Jaskot pri lia helpo kaj helpo de liaj kolegoj el Eŭropa Kolegio portata al la ukrainaj rifuĝintoj en Pollando; – En la komencaj aktualaĵoj ni informas pri finitaj laboroj ĉe la grava strategie kanalo tra la Vistula Terlango; pri jubileo de la polaj-azerbejĝanaj rilatoj; pri distingo de la pola pavilono ĉe Expo 2020 per la titolo Best Large Pavilion; ni informas ankaŭ pri pliaj helpopaŝoj de Pollando por ukrainaj rifuĝintoj; – En la sciencbultena rubriko ni informas pri akirita kontraŭdolora veneno el marlimako Conus rolani. Per la varsovia folklora kanzono de Varsovia Politekniko por la E-teksto de Andrzej Pettyn ni memorigas la 1-an mortodatrevenon de nia kolego. La programinforma interreta foto prezentas la Vistulan Terlangon. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Jubileo de la polaj-azerbajĝanaj rilatoj
[2022-04-25]
https://pola-retradio.org/2022/04/jubileo-de-la-polaj-azerbajganaj-rilatoj/

Nunjare pasas la 550-a datreveno de la historiaj rilatoj inter Azerbajĝano kaj Pollando. Komencis ilin en 1472 la reganto de la lando Uzun Hasan direktinte leteron al la reĝo de Pollando, Kazimiro Jagelonido pri komunaj agadoj kontraŭ la otomana dinastio. Tiuj kontaktoj daŭris ĝis 1477. Ambaŭ landoj ligis la diplomatiajn rilatojn en 1992, kelkajn tagojn post la malkomponiĝo de Sovetunio. Okaze de la 550-jariĝo de ambaŭlandaj rilatoj en la Malnova Oranĝerio de la Reĝa Łazienki-Parko funkcias fotoekspozicio „Perloj de la pola heredaĵo en Azerbajĝano”. Ĝi omaĝas la kontribuon de poloj vivantaj kaj kreantaj en Azerbajĝano fine de la 19-a jarcento. Temas pri polaj arkitektoj, kiuj partoprenis la ampleksan elkonstruon de ĝia ĉefurbo Baku. Inter aliaj Józef Gosławski (1865-1904) kaj Kazimierz Skórewicz (1868-1950) lime de la 19-a kaj la 20-a jarcento kreis multajn reprezentajn bakuajn konstruaĵojn, kiel la Urban Oficejon, Palacon kaj teatron de Tagijew, oficejan domon de Rothschild-familio, sidejon de la Nacia Banko de Azerbajĝano. Tiuepoke Baku estis la produktoloko de preskaŭ duono de petrolo. La akirataj rimedoj estis destinitaj por la konstruado de modernaj publikaj kontruaĵoj kaj modernaj brikdomoj. Tio kaŭzis, ke dum apenaŭ kelkaj jardekoj Baku transformiĝis en „Parizon de Kaŭkazio” i.a. dank’ al polaj arkitektoj, kiuj funkciis kiel la ĉefarkitektoj de la urbo. La esploristo de la pola arkitekturo en Baku, profesoro Elchin Alijew informis ke dum la sovetunia periodo la kultura heredaĵo de Azerbajĝano estis neniigata i.a. pere de laŭplana detruado de arkivaĵoj pri la pola arkitekturo en Baku. Tiam estis konataj nur kvar nomoj de polaj arkitektoj. Nun tiu listo ĉirkaŭprenas 18 polojn kaj ĉirkaŭ 80 konstruaĵojn levitajn dank’ al polaj arkitektoj. Estas tamen sciate, ke estis ĉirkaŭ 300-400 konstruaĵoj de polaj arkitektoj. Oni kolektas informojn kaj fotojn pri tiuj fakuloj partoprenintaj la konstruadon de la azerbajĝana ĉefurbo.

El la elsendo 25.04.2022. Legis Gabi – 02’48”

--------------------------------------------------------------------------------

Pola Pavilono en Expo 2022 Dubai distingita
[2022-04-25]
https://pola-retradio.org/2022/04/pola-pavilono-en-expo-2022-dubai-distingita/

La 31-an de marto 2022 oficiale finiĝis Expo 2020 Dubai. La Pola Pavilono estis distingita per arĝenta medalo pro la aranĝo de internoj en la kategorio de mezgrandaj pavilonoj. La premion atribuis Oficejo de la Mondaj Ekspozicioj, interregistara organizo respondeca pro ilia organizado. La premioj havas longan tradicion, kiu radikas en 1851, kiam okazis la unua Monda Ekspozicio.

La laŭreatoj en unuopaj kategorioj – arkitekturo kaj panoramo, aranĝo de internoj kaj interpreto de la temo estis deklaritaj dum la solenaĵo „BIE Day Awards Ceremony”. La interna aranĝo de la pola pavilono observis la devizon „Pollando, kreiveco inspirita de la naturo”. Dominis en ĝi natura ligno kaj blanka mobila instalaĵo  impresanta kiel flugantaj birdoj. Ĝia kroma atrakciaĵo estis la arta instalaĵo „La pola tablo” el 120 lignaj moduloj kaj  specialaj elementoj el kupro, aluminio, vitro kaj ceramiko, ĉe kiu povis renkontiĝi la gastoj de la pavilono. En la daŭro de Expo 2020 Dubai la polan pavilonon vizitis preskaŭ unu kaj duona milionoj da personoj. Preskaŭ 200 polaj firmaoj prezentis siajn novumajn kaj teknologie evoluintajn produktojn.

El la elsendo 25.04.2022. Legas Pamela – 1’30”

--------------------------------------------------------------------------------

E_elsendo el la 30.04.2022
[2022-04-30]
https://pola-retradio.org/2022/04/e_elsendo-el-la-30-04-2022/

Podkasto: Ludu en nova fenestro | Elŝutu

La 1163-a E_elsendo el la 30.04.2022 ĉe www.pola-retradio.org

– Hodiaŭ en nia felietono pri koninda polo ni prezentas silueton de profesoro Aleksander Wolszczan, kies naskiĝdatreveno pasis lastvendrede. En januaro nunjare pasis krome la 30-a datreveno de lia pionora malkovro pri la ekstersunsistemaj planedoj. – Komencaj kulturkronikaj informoj rilatas al: muzeo omaĝanta i.a. la helpan heroecon de la loĝantoj de Oświęcim, la urbo apuda la germanan koncentrejon Auschwitz el la periodo de la 2-a modmilito; al nova konstanta ekspozicio en la varsovia Wilanów, dediĉita al la kolektistaj pasioj de la magnata Potocki-familio; al la muzea-eduka centro en la nacia parko de okcidenta Pollando. – En la E-komunuma segmento ni sciigas pri la jam konsultebla 2-a Bulteno de la 107-a UK en Montrealo; pri la pasinta Nokto de libroj en Madrido. Krome ni prezentas la plej novan bitan albumeton de Vinlkomso „Banĝo Esperanto” recitante fragmente el tiu ĉi albumeto de Armel Amiot la kanzonojn „Ĉio estas amo” kaj „Nova ĝojo”. La akompana la programinformon foto prezentas la heroon de nia felietono, Aleksander Wolszczan, la malkovrinton de la Universo ekster nia sunplaneda sistemo. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Koninda Polo – Aleksander Wolszczan
[2022-04-30]
https://pola-retradio.org/2022/04/koninda-polo-aleksander-wolszczan/

Lastvendrede, la 29-an de aprilo pasis la naskiĝdatreveno de la nuntempa pola kaj astronomo – de jaroj vivanta kaj laboranta en Usono – la malkovrinto de la unua ekstersuna planeda sistemo, Aleksander Wolszczan. Nunjare pasis en januaro la 30-a datreveno de ĉi tiu malkovro. Dank’ al ĝi Aleksander Wolszczan firme hejmiĝis en la historio de astronomio kaj la periodaĵo „Astronomy” lokis lin en la listo de 25 plej gravaj malkovrintoj apud Nikolao Kopernik, Galileo kaj Isaak Newton. La malkovro de profesoro Wolszczan komencis intensan evoluon de la nova esplorbranĉo, t.e. esplorado de la ekstersunaj planedoj, da kiuj estis malkovritaj pli ol kvin miloj. Tiu ĉi magia kvanto estis superita la 21-an de marto 2022. La naskiĝinta en la 1946-a jaro en la loko Szczecinek (la nordokcidenta Pollando) Aleksander Wolszczan de la junaĝo estis fascinita de astronomio. Li klopodis memstare profundiĝi en la misteriojn de astronomio observante la lunojn de Jovo jam en la aĝo de 6-7 jaroj helpe de la memstare konstruita instrumento el la okulvitraj lensoj, kiam li posedis jam la bazajn konojn pri astronomio. Tio estis la merito de lia patro, kiu infanaĝe rakontadis al li ligitajn kun la konstalacioj legendojn grekajn, romiajn kaj ĉinajn. La familio Wolszczan baldaŭ translokiĝis al Szczecin, kie la patro de Aleksander studis unue ekonomikon kaj en la 50-aj jaroj lekciis ĝin en la loka Politekniko. Aleksander post la finlerno en ŝĉecina liceo daŭrigis studojn en la Universitato de Mikołaj Kopernik en Toruń, kiujn li finias en 1969 komencinte laboron de la universitata asistanto. En 1973 post la staĝo en Radioastronomia Instituto de Max Plank en Bonn, Germanio li revenis al la lando kaj en 1975 doktoriĝis pri fiziko per disertacio pri scintilaj strukturoj en la pulsaraj elektromagnetaj spektroj. Komence li laboris en la Astronomia Centro de la pola Sciencakademio. Pro la milita stato en Pollando (1981-83) Aleksander Wolszczan forlasis la landon. Unue li veturis denove al Bonn kaj poste al Usono. Komence li laboris en Cornell University, en kiu li povis uzi por siaj esploroj la plej grandan tiutempe radiosteleskopon kun la diametro de 300 metroj. En 1990 Wolszczan helpe de ĝi realigis sian propran esplorprogramon. En la Observatorio de Arecibo li kunlaboris kun la pli posta Nobel-premiito Joseph H. Taylor Jr. Taylor malkovris la novan specon de pulsaroj, kio ligiĝis kun la novaj eblecoj esplori la gravitajn ondojn. Dum sia prelego okaze de la atribuo de Nobel-premio Taylor citis la publikaĵon de Wolszczan pri milisekundaj pulsaroj, menciante komunajn esplorojn, tiam ankoraŭ ne publikigitajn. La sekvan jaron Aleksander Wolszczan ankoraŭ kiel doktoro anoncis la rezultojn de siaj aŭtoraj esploroj, tio estas la malkovron de tri ekstersusnsistemaj planedoj. Li prezentis ĝin en januaro 1992 dum la kongreso de la Usona Astronomia Societo raportinte pri la malkovro en la prestiĝaj „Nature” kaj „Science”. Liajn esplorrezultojn konfirmis la alia fama tiutempe kanada radiostronomo Daele A. Frail. Kio estas atentinda dum kvar sekvaj jaroj neniu el la sciencistoj konstatis pliajn ekstersunsistemajn plandejojn. En 1995 Wolszczan habilitiĝis, en 1998 li akiris la profesoran titolon. Liaj malkovroj el 1990 ne estis la unusolaj. La unua, rekte revoluciiga – kaj ĉiuj ceteraj – certigis al li membriĝon en la plej prestiĝaj sciencaj societoj, kiel Pola Sciencakademio, Usona Astronomia Societo, Internacia Astronomia Unio, Internacia Unio de Radiosciencoj. En la jaroj 1994-2008 Aleksander Wolszczan lekciis ankaŭ en sia „hejma”, toruna universitato. Li estis krome la iniciatinto de Subinstituto de Astronomio kaj Astrofiziko en la Instituto pri Fiziko de la Universitato de Szczecin kaj fariĝis ĝia honora estro. Ekde 1992 Aleksander Wolszczan gvidas esplorojn kaj lekcias, kiel profesoro pri astronomio kaj astrofiziko en la ŝtata universitato en la usona Pensilvanio.

El la elsendo 30.04.2022. Legis Barbara – 06′ 07”

--------------------------------------------------------------------------------

Memormuzeo omaĝe al loĝantoj de Oświęcim-tero
[2022-04-30]
https://pola-retradio.org/2022/04/memormuzeo-omage-al-logantoj-de-oswiecim-tero/

En la ĵusaj tagoj estis oficiale malfermita Memormuzeo pri loĝantoj de Oświęcim-tero. Tiu nova centro kreiĝis sekve de la ideo pri konstanta ekspozicio dediĉita al la loĝantoj de Oświęcim, kiuj portis helpon al la malliberigitoj de Auschwitz-koncentrejo. Ĝi etendiĝas sur tri etaĝoj de la konstruaĵo de antaŭ la 1916-a jaro, komence servanta al la loka bakejo. En la jaroj 1940-44 kiel Lagerhaus ĝi estis staplejo de grio, faruno kaj sukero por la koncentreja SS-anaro. Auschwitz estis kreita de germanoj en 1940 kiel malliberejo de poloj. La kreita du jarojn poste Auschwitz II-Birkenau fariĝis ekstermejo de judoj. Ĉe la unua etaĝo de la rekonstruita en la lastaj jaroj domo la ekspozicio proksimigas la belecon de Oświęcim-regiono. Troviĝas tie i.a. skulptaĵo de Igor Mitoraj, kiu pasigis sian infan- kaj junulaĝon en la apud-urba Grojec. Ĉe la dua etaĝo eblas rigardi fotojn rilatajn al la intermlita periodo kaj al la periodo de la germana okupacio. La ekzpozicio en la parto dediĉita al la milito havas formon de labirinto. En apartigitaj spacoj la vizitano povas aŭskulti rememorojn de poloj, aktive helpantaj al la malliberigitoj. La tria, subtegmenta ekspoziciparto simbolas sekuran lokon garantiitan de polaj familioj al la fuĝintoj el Auschwitz. Ĝia lasta parto rakontas pri la unuaj postmilitaj monatoj kaj ankaŭ pri reprezalioj, kiujn suferis Oświęcim-loĝantoj pro sia helpa aktivado dum la milito. La 1-an de majo la muzeon povis rigardi loĝantoj de Oświęcim kaj ĝia regiono, la sekvan tagon ĉiuj vizitantoj. En majo kaj junuio la muzeo estas vizitebla senpage. Historiistoj de Auschwitz-muzeo identigis ĉirkaŭ 1200 nomojn de personoj, kiuj aktive helpis al la malliberigitoj de la koncentrejo. Sur la apukoncentreja tereno funkciis organizita rezistomovado, en kiu aparte distingiĝis partizana taĉmento de Landa Armeo.

El la elsendo 30.04.2022. Legis – Maciek 02′ 26”

--------------------------------------------------------------------------------

Kolektistaj pasioj de la magnata familio Potocki
[2022-04-30]
https://pola-retradio.org/2022/04/kolektistaj-pasioj-de-la-magnata-familio-potocki/

Ekde la komenco de aprilo en la Muzeo-Palaco de Johano la 3-a Sobieski en la varsovia Wilanów funkcias nova ekspozicio. Ĉe la unua etaĝo de la palaca galerio ĝi prezentas la fruktojn de la kolektista pasio de la magnata familio Potocki, la posedanto de Wilanów-palaco lime de la 18-a kaj 19-a jarcentoj. Grupigitaj objektoj rilatas al la herooj de la pola historio kaj memorindigas la dramecajn batalojn por sendependeco en la aneksoperiodo, kiam Pollando estis dispartigita inter Rusio, Aŭstrio kaj Prusio. La vizitantoj povas krome konatiĝi kun objektoj ligitaj kun la historio kaj ikonografio de Wilanów mem. La ekspozicio refreŝigas la memoron pri la iama Wilanów-biblioteko, en kiu i.a. estas prezentataj la plej gravaj pentraĵoj el la kolekto inaŭgurita de Stanisław Kostka kaj Aleksandra Potocki. Temas i.a. pri fama pentraĵo “Salvator Mundi”, iam opiniata kiel la tolaĵo de Leonardo da Vinci kaj verkoj ligitaj kun la kreado de Rubens. En la fejsbuka profilo de la Muzeo oni memorigas, ke Stanisław Kostka kaj Aleksandra Potocki en 1805 disponigis siajn kolektojn al la publiko. Ilian popularigan verkon daŭrigis iliaj posteuloj, dank’ al kiuj la kolekto estis ampleksigita kaj la Wilanów-rezidejo aldone popularigita.

El la elsendo 30.04.2022. Legis Pamela – 01’36”

--------------------------------------------------------------------------------

La muzea-eduka centro en la parko Riverbuŝo de  Warta-rivero
[2022-04-30]
https://pola-retradio.org/2022/04/la-muzea-eduka-centro-en-la-parko-riverbuso-de-warta-rivero-2/

En la unuaj tagoj de printempo komencis funkcii la muzea-eduka centro „Riverbuŝo Warta” en la loko Słońsk (la okcidenta Pollando). Ĝi prezentas la riĉon de la naturaj kaj kulturaj valoroj de la regiono. Sur la surfaco de preskaŭ 900 kvadrataj metroj troviĝas cento da edukstandoj ebligantaj al la vizitantoj konatiĝi kun la regiona flaŭro kaj faŭno. Situante rande de la Nacia Parko, de kiu deriviĝas ĝia nomo, ĝi ebligas ligi la promenadon, bicikladon kun vizitado. Inter la atrakciaĵoj troviĝas flugoj per balono super la akvoterenoj aŭ virtuala boatnavigado. En granda akvario kun la kapacito de 3,5 mil litroj eblas rigardi multajn fiŝspeciojn, kiuj vivas sur la tereno de la Nacia Parko. Krom la ekspozicia parto en la Centro troviĝas kafejo kaj konferencaj salonegoj. La objekto estas adaptita por la personoj handikapitaj.

El la elsendo 30.04.2022. Legis – Maciek – 01’04”

--------------------------------------------------------------------------------

E_elsendo el la 05.05.2022
[2022-05-05]
https://pola-retradio.org/2022/05/e_elsendo-el-la-05-05-2022/

Podkasto: Ludu en nova fenestro | Elŝutu

La 1164-a E_elsendo el la 05.05.2022 ĉe www.pola-retradio.org

En ĝia enhavo vi trovas, gesinjoroj i.a.: – Interparolon kun Ilia Dewi, la prezidantino de la Indonezia E-Asocio pri la plej gravaj defioj, kiujn frontas la movado formale kreiĝinta en 2013 dum la 1-a Kongreso de indoneziaj esperantistoj. – En la komencaj aktualaĵoj ni informas pri porokaza ekspozicio en la varsovia Reĝa Kastelo ligita kun la pola nacia festo el la 3-a de Majo; pri aktualaĵoj ligitaj kun daŭra pola helpo por la venantaj ukrainoj; pri riĉaj sukcenprovizoj en la orienta Pollano. – En la sciencbultena segmento ni prezentas felietonon pri Esperanto en la reformado de la azerbajĝana lingvo. – Fragmenton de la kanzono de Merlin „Estis unu fojo” el la KD Merlin kantas por la mondo de Vinilkosmo. La akompana foto rilatas al sukcentavoloj el la orienta Pollando. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Okaze de la 3-Maja Festo
[2022-05-05]
https://pola-retradio.org/2022/05/okaze-de-la-3-maja-festo/

En la kunteksto de la pasinta la 3-an de Majo Nacia Festo omaĝanta la proklamon de la 3-maja Konstitucio en la Reĝa Kastelo en Varsovio daŭras porokaza ekspozicio „Stanisław Małachowski. Heroo. Mito. Simbolo”. Ĝi memorigas la silueton de tiu elstara politikisto kaj lian rolon dum la debatoj de la 4-jara Sejmo kaj la proklamo de la fama Konsitucio, la unua en Eŭropo. Lian kontraŭstaron kontraŭ la perfidula Targowica-komploto el la 27-a de aprilo 1792, kiu laŭ la instigoj kaj patroneco de la rusa carino Katarina celis kontraŭ la reformoj de la 4-jara Sejmo kaj la Konstitucio. La ekspozicio ne sole omaĝas marŝalon Małachowski kiel unu el la plej gravaj ŝtatviroj de sia epoko, kreskinta al la rolo de patriota simbolo. Ĝi ankaŭ bildigas la aperon en Pollando de la estetikaj tendencoj propraj al klasikismo.

El la elsendo 05.05.2022. Legis Milada – 01’19”

--------------------------------------------------------------------------------

Pollando por ukrainaj rifuĝintoj – 05.05.2022
[2022-05-05]
https://pola-retradio.org/2022/05/pollando-por-ukrainaj-rifugintoj-05-05-2022/

Ĝis la komencaj tagoj de majo la Landa Fiska Administracio priservis pli ol 15 mil konvojojn kun humaneca helpo al Ukrainio. Samtempe ĝiaj funkciuloj priservis pli ol 3 milionojn da rifuĝintoj, 200 mil personaŭtormobilojn, 15 mil busuojn. Ĉe la pola-ukraina limo laboras 1400 doganfiskaj funkciuloj konantaj la ukrainan kaj anglan lingvojn, laborante tutdiurne dum 7 tagoj de la semajno. Laŭ raporto de Centro pri Analizoj kaj Esploroj de la Unio de la Polaj Metropoloj la loĝantaro de Pollando kreskis. Grandiĝis populacioj de unuopaj polaj urboj. Ekzemplodone la populacio de la urbo Rzeszów grandiĝis je 53 procentoj, de Varsovio je 15 procentoj. Jam antaŭ la milito en Pollando troviĝis pli ol 1 miliono 500 mil ukrainoj ne kalkulante infanojn ĝis la 15-a vivojaro. Laŭ la informoj de la pola vicministro por la internaj aferoj kaj administracio Paweł Szefernaker jam pli ol unu miliono da ukrainaj rifuĝintoj ricevis la identigan numeron PESEL. Ĝi enhavas i.a. la naskiĝdaton, informon pri sekso de persono al kiu ĝi apartenas. Preskaŭ 48-procente ricevis ĝin infanoj kaj junuloj ĝis la 18-a vivojaro, preskaŭ 45 procentoj virinoj en la aĝo inter la 18-a kaj 65-a vivojaroj. Virinoj kaj viroj post la 65-a vivojaro formas 3,4-procentan grupon. En Pollando daŭras la abiturientaj ekzamenoj. La deziron subiĝi al la pola abiturienta ekzameno deklaris 47 ukrainoj. Decida plimulto – dek kelkaj mil – partoprenos la abiturientan ekzamenon, por kiu Pollando certigas organizan helpon.

El la elsendo 05.05.2022. Legis Barbara kaj Maciek – 02’12”

--------------------------------------------------------------------------------

Riĉaj sukcenprovizoj en la orienta Pollando
[2022-05-05]
https://pola-retradio.org/2022/05/ricaj-sukcenprovizoj-en-la-orienta-pollando/

Kiel skribis „Puls Biznesu” ne la marborda regiono, sed la orienta Pollando evidentiĝas esti la plej riĉa regiono por akirado de sukceno en Pollando. Laŭ informoj de la Ŝtata Geologia Instituto la plej novaj donitaĵoj el 2019 pri la tiel nomataj „bilancaj geoologiaj provizoj” de sukceno en la regiono de Lublin estas 25-oble pli grandaj ol en la pomeria vojevodio kaj egalas al preskaŭ 1,5 mil tunoj. La tieaj sukcentavoloj troviĝas ankaŭ en malpli granda profundo ol en la nordo de la lando. Tiu abundo logas ne mezajn sukcenplukantojn, sed seriozajn firmaojn. La unua estas Stellarium ekspluatanta la lublinajn sukcentavolojn laŭ la industria skalo. Ĝi estas aktuale la unusola en Pollando kaj en la Eŭropa Unio firmao gvidanta la akiradon de sukceno laŭ la industria skalo.

El la elsendo 05.05.2022. Legis Milada – 01′ 19”

--------------------------------------------------------------------------------

Esperanto en la reformado de la azerbajĝana lingvo
[2022-05-05]
https://pola-retradio.org/2022/05/esperanto-en-la-reformado-de-la-azerbajgana-lingvo/

Ĉu multaj scias, ke Esperanto influis plurajn lingvoreformistojn ne nur en Eŭropo, sed ankaŭ en aliaj regionoj de la mondo? En la 19-a jarcento la azerbajĝana lingvo eniris la periodon de rapida evoluo. En Baku kaj en aliaj urboj de la norda Azerbajĝano aperis multaj gazetoj, estis verkata kaj eldonata la belarta literaturo, sciencaj libroj, lernolibroj kaj tradukoj el la lingvoj rusa, angla kaj franca. Poetoj kreis literaturajn perlojn en ambaŭ stiloj – la klasika orienta, kun petrigitaj, rigidiĝintaj formoj de la mezepoka islama poezio. Kaj la pli nova, antaŭe nekonata – okcidenta, eŭropa, donanta pli da libereco en temelekto kaj formoj. Kvankam la lingvo de la politika vivo estis la rusa, ĉar la norda parto de Azerbajĝano post la traktato de Turkmenĉajo en 1828 restis en la limoj de la rusa imperio, sed en ĉiuj aliaj sferoj la azerbajĝana havis en la loka socio gvidan rolon. Oni tamen agnoskis, ke ĝi bezonas senprokraste reformon. La manko de skribreguloj igis la legadon ege malfacila. Tiam la azerbajĝana lingvo estis skribata per arabaj literoj, sed dumaniere. La pruntvortoj el la araba kaj el la persa estis skribataj tiel, kiel en la fontlingvo, eĉ se la prononco malsamis. Necesas rimarkigi, ke en la 19-a kaj komence de la 20-a jarcentoj la arabaj kaj persaj pruntvortoj konsistigis ĝis 65 procentoj la azerbajĝanan vortprovizon. Ĉiuj aliaj vortoj estis skribataj laŭ la propra lingvosenta bontrovo de la skribanta persono. Tio fariĝis tre grava problemo, ĉar la araba, persa kaj azerbajĝana lingvoj apartenas al tri diversaj lingvaroj t.e. lingvofamilioj, kun malsamaj gramatikoj, sonsistemoj kaj vortkonstruo. Por la literumo gravas, ke la araba kaj la persa havas nur tri vokalojn, kaj ilia daŭro, longo havas signifodiversigan rolon; en la azerbajĝana ekzistas almenaŭ naŭ vokaloj, ĉiuj kun la sama daŭro, sed apartigitaj en du grupoj: antaŭaj kaj malantaŭaj. Kontraŭe, la araba havas multajn konsonantojn, kiuj ne ekzistas en la azerbajĝana, inkluzive la uvulajn kaj emfatikajn. Sekve, uzante la araban alfabeton por skribi la azerbajĝanan lingvon, al la skribanto mankis almenaŭ ses literoj por vokaloj dum troabundis signoj por neuzeblaj konsonantoj. Azerbajĝanaj intelektuloj klopodis solvi ĉi-tiun problemon, inter ili estis Mamed-aĝa Ŝahtahtinskij. Li diplomiĝis en la Lajpciga Universitato, rapide fariĝis fama rusa kaj azerbajĝana ĵurnalisto, pedagogo, lingvisto kaj politika aktivulo apartentanta al la Franca Orienta Scienca Societo, Internacia Fonetika Societo kaj estis ankaŭ membro de la Dua Rusa Parlamento. Lia unua projekto de la alfabetoŝanĝoj postulis reformon de la araba alfabeto, kio trovis nek la socian nek la sciencan aprobon. Sian duan projekton li apogis sur la latina alfabeto de Esperanto kaj eklaboris pri tio en 1921, perfektiginte la detalojn dum unu jaro. Li prezentis sian projekton en la Azerbajĝana Scienca Akademio en 1922, tuj post la falo de la Azerbejĝana Demokratia Republiko kaj transpreno de la regado fare de bolŝevistoj. La scienca komunumo taksis lian reformon, kiel tro aŭdacan. Ŝahtahtinskij volis krei unu literumsistemon por kvar lingvoj: la araba, persa, azerbajĝana kaj turka. Lia projekto apogis sin sur tre raciaj principoj. Ĉiu litero signifis nur unu fonemon kaj ĉiu fonemo estis skribita nur per unu litero. Iom strange, li postulis enskribi ĉiujn vokalojn kun ciferoj, kaj transprenis ĉiujn ĉapelitajn literojn de Esperanto, kio tre kongruis kun la azerbajĝana konsonantsistemo. Por la araba li devis krei novajn literojn kaj la suma signonombro atingis 48, sed la E-lingva bazo estis sufiĉa por servi al la azerbejĝana literumado. La projekto estis severe kritikita kaj atakita kiel neuzebla aŭ stranga, plejmulte pro la uzo de ciferoj. En 1929 sovetia registaro faris politike motivitan reformon de la alfabeto enkondukante latinajn literojn, kun kelkaj ege nekutimaj signoj, eĉ pli strangaj ol vokalaj ciferoj de Ŝahtahtinskij. Tio ne daŭris longe kaj en 1938 la sekva reformo forigis la latinan alfabeton kaj anstataŭigis ĝin per cirilaj literoj. Ekde la 1991 jaro la latina alfabeto ree servas al la bezonoj de la azerbajĝana lingvo, sed ĉi-foje la bazo por krei ĝin estis la turka alfabeto pro la proksimeco de ambaŭ lingvoj.

El la elsendo 05.05.2022. Legis Barbara kaj Maciek – 06′ 05”

--------------------------------------------------------------------------------

Interparolo kun Ilia Dewi
[2022-05-05]
https://pola-retradio.org/2022/05/interparolo-kun-ilia-dewi/

Hodiaŭ ni gastigas antaŭ nia mikrofono Ilia Dewi, la prezidantinon de la Indonezia E-Asocio, kun kiu ni interparolas pri la plej gravaj defioj, kiujn frontas la movado formale kreiĝinta en 2013 dum la 1-a Kongreso de indoneziaj esperantistoj. Pri avantaĝoj, kiujn portis retaj zoom-kontaktoj en tiu vasta lando.

El la elsendo 05.05.2022. Interparolas red. Barbara Pietrzak – 10′ 28”

--------------------------------------------------------------------------------

Koninda Pollando – Tykocin
[2022-05-10]
https://pola-retradio.org/2022/05/koninda-pollando-tykocin/

Antaŭ ne plena jaro la urbeto Tykocin en la nord-orienta Pollando kaj ĝia historia urbokomplekso estis registrita kiel plia Historia Monumento de Pollando. Fine de aprilo en la loka muzeo estis inaŭgurita nova konstanta ekspozicio, kiu bildigas la historion de la urbo ekde la mezepoko ĝis la 2-a duono de la 20-a jarcento. La muzeo en Tykocin estas la filio de la Podlaĥi-regiona Muzeo en Bjalistoko. La masonita sinagogo en kiu ĝi trovigas devenas el 1642 kaj aktuale estas unu el malmultaj ĉi-specaj konserviĝintaj konstruaĵoj en Pollando. Al la muzeo apartenas ankaŭ konstruaĵo de la apuda Talmuda Domo, en kiu dank’ al modernigo kreiĝs spaco por la nova ekspozicio. Ĝi kompletigas la prezentatan en la sinagogo historion de polaj judoj, ĉar Tykocin povas fieri pri si malnovpola kaj pli nova historio. Ĝi estis konata reĝa urbo kaj fieras pri multaj historiepizodoj ligitaj kun la sveda invado kontraŭ Pollandon, kun la nomoj de gravaj polaj magnataj familioj kiel Czarniecki, Branicki. La historio de Tykocin radikas en la komenco de la 15-a jarcento kaj ligiĝas kun Mazovia Princolando kaj ĝia reganto Janusz la 1-a Varsovia. Dank’ al li en 1425 Tykocin akiris la urborajtojn, sed laŭ esploristoj la setlejo ekzistis tie pli frue. Kiel ili atentigas la evoluo de Tykocin el la pli frua setlejo estis ligita kun ŝanĝo en la polaj-litovaj rilatoj post la Unio en Krewa, la antaŭnupta devontiĝo de la granda litova princo Władysław (pli posta pola reĝo) rilate la Polan Reĝolandon en la kunteksto de la planata geedziĝo kun la pola reĝino, reĝo Jadwiga. La ligita kunlaboro fruktis i.a. per kreo de lokoj povantaj kontroli estontajn komercajn vojojn. Komence Tykocin ektroviĝis en la limoj de la Granda Litova Princolando kaj ĝis 1542 apartenis al la litova Gasztołd-familio. Denove ĝi fariĝis parto de la polaj teritorioj en 1569, kiam post la senhereda morto de Stanisława Gasztołd ĝi eniris ka konsiston de la reĝaj havaĵoj de Sigismundo la Maljuna, kiu direktis al la urbo sian filon Sigismundon Aŭguston. La venigo de judoj al la regiono estas ligita ĝuste kun Gasztołd-familio, kiu faris tion en 1522 kun la celo vigligi la komercon. En 1576 la reĝo Stefan Batory atribuis al ili la setliĝorajton, kiun en 1633 konfirmis la reĝo Władysław la 4-a. Komence de la 19-a jarcento loĝantoj de Tykocin jam 70-procente estis juddevenaj, rekte antaŭ la eksplodo de la 2-a mondmilito ili formis duonon de la urboloĝantaro. La finon de ilia ĉeesto en Tykocin kaj la tuta Podlaĥia regiono, la tuta Pollando metis la germana okupacio kaj la eksterma politiko de hitlera Germanio. Sed ni revenu al la tempo de Sigismundo Aŭgusto. Li baldaŭ konstruigis tie renesancstilan forte fortikigitan kastelon, en kiu ektroviĝis la venigita el Vilno lia bilioteko, arsenalo (kun granda parto de la kanonoj apartenantaj al la Reĝolando) kaj privata trezorejo. La ornamon de la kastelo formis imponaj murtapiŝoj de niderlandaj teksistoj, poste transmetitaj al Krakovo, kie ili riĉigis la faman Wawel-kolekton. En la fono – ni ne prisilentu tion – troviĝis la arda amo al Barbara Radziwiłłówna la vidivido de la lasta litova urboadministranto. Ne tro favoraj fontoj mencias ŝian amintrigon, kiun enhavis la sprita virino por edziniĝi al la pola reĝo. Ŝi atingis la celon, tio estas sekretan geedziĝon. Malgraŭ la brua skandalo eksplodinta en la krakova reĝa kortego, duonan jaron antaŭ sia morto Barbara estis proklamita la reĝino. Kiel kuriozaĵon ni notu, ke al Tykocin reĝo Sigismundo Aŭgusto revenis por pli ol unu jaro ankoraŭ postmorte en 1572. Tion kaŭzis la fakto, ke la reĝo ne lasis la tronheredanton, la Jagelona dinastio formotis kaj en Pollando komenciĝis la reĝelekta periodo. Laŭ la tradicio la mortinta reĝo povis esti sepultita nur samtempe kun surtronigo de la sekva. La francan reĝelektiton Henryk Walezy (Henriko la 3-a de Francio) necesis atendi pli ol unu jaron. La terajn restaĵojn de la lasta Jegelon-dinastia reĝo pompa funebra asistantaro akompanis al Krakovo en 1573. La sinsekvaj polaj regantoj konfirmis la privilegiojn de Tykocin, kaj la reĝo Sigismundo la 3-a Vasa plukonstrios la lokan kastelon tiel, ke ĝi fariĝis unu el la plej modernaj fortresoj de la lando. Grava historia figuro ligita kun Tykocin estas la pola fama militkomandanto Stefan Czarniecki – la heroo de la pola nacia himno – meritiĝinta i.a. en la bataloj kontraŭ la svedaj invaditoj. Li ricevis Tykocin de reĝo Johano Kazimiro, kiel kompenson pro militmeritoj. Dank’ al Czarniecki la kastelo reakiris iaman brilon. Post lia morto ĝia posedantino fariĝis lia filino Aleksandra edzniĝonte al marŝalo Jan Klemens Branicki. Hodiaŭ Branicki-familio vekas asociaciojn unuavice kun palaco en Bjalstoko, sed ĝia unua rezidejo en la regiono estis ĝuste Tykocin, kion reliefigas la ĵus inaugurita konstanta ekspozicio. En la daŭro de la histrio la urbon celis reĝoj kaj magnatoj. Ĝuste ĉi tie la reĝo Aŭgusto la 2-a lanĉis la plej malnovan polan ŝtatan distingon Ordenon de la Blanka Aglo. En la aneksoperiodo de la 18-a kaj 19-a jarcentoj Tykocin troviĝis en la prusa aneksoparto, poste en la Varsovia Princolando kaj Pola Reĝolando. Ĝi transdaŭris la jarojn de la 2-a mondmilito sub la sovetia kaj germana okupacio, sed en 1950 ĝi perdis la urborajtojn. Tykocin denove reakiris ilin en 1993. Hodiaŭ en la urbo loĝas ĉirkaŭ 2 mil personoj, sed dank’ al pluraj historiaj kontruaĵoj kaj pitoreska situo ĝi logas ĉiam pli da turistoj. La situanta maldekstrabore de Narew-rivero regiono riĉas per siaj flaŭro kaj faŭno. Tra la tri grandaj naturprotektaj terenoj – la ĵus menciira Nacia Parko de Narew-rivero, la Nacia Parko de Biebrza-rivero kaj Knyszyń-arbarego kondukas multaj turismaj itineroj por marŝantoj kaj biciklantoj. Por ni, por E-komunumo Tykocin havas apartan signifon pro la fakto, ke tie naskiĝis la patro de la lingvo-kreinto Marek Zamenhof. Tiun fakton notas informtabulo sur la konstruaĵo troviĝanta vid-al-vide al la loka Urba Muzeo, la historia sinagogo de Tykocin.

El la elsendo 10.05.2022. Legis Barbara

--------------------------------------------------------------------------------

Murpentraĵo en Bruselo omaĝe al Maria Skłodowska-Curie
[2022-05-10]
https://pola-retradio.org/2022/05/murpentrajo-en-bruselo-omage-al-maria-sklodowska-curie/

En Bruselo estis inaŭgurita muralo, murpentraĵo omaĝanta la figuron de Maria Sklodowska-Curie. Ĝia aŭtoro estas Mona Tusz el Katowice, kiun al kunlaboro invitis Pola Instituto en Bruselo. En la bildo dominas safiraj koloroj kaj unuaplane estas prezentita aŭtomobilo, iam difinata „eta curie”. Temas pri aŭtomobiloj kun rentgenuma aparataro, kiujn stiris Maria Skłodowska-Curie ekzamenante vunditajn soldatojn dum la 1-a mondmilito, ankaŭ en Belgio. La tuta murpentraĵo bildigas la vivhistorion de la sciencistino notante same datojn kiel ankaŭ ŝiajn inventaĵojn. La murpentraĵo troviĝas sur la flanka muro de la konstruaĵo apartenanta al la Hospitalo de St-a Johano en Bruselo en la centro de la urbo. Apudas ĝin du kunlaborantaj institucioj – Universitato Odisee posedanta radilogian instituton kaj filio de la Kliniko de s-ta Johano – Terranova, moderna centro de medicina kaj socia protekto. La verko de la pola artistino troviĝos en la registro de la bruselaj murpantraĵoj bildigantaj la sciencan laboron kaj kreadon de elstaraj virinioj.

El la elsendo 10.05.2022. Legas Milada – 01’44”

--------------------------------------------------------------------------------

Pola simbolismo en munkena ekzpozicio
[2022-05-10]
https://pola-retradio.org/2022/05/pola-simbolismo-en-munkena-ekzpozicio/

Ĝis la 7-a de aŭgusto 2022 en Munkeno en la tiea Kunsthalle daŭras la ekspozicio de la pola simbolismo inaŭgurante la programon „Fokus auf Polen”. Ĝi enhavas pli ol 130 elstarajn artverkojn el la publikaj kaj privataj kolektoj. Temas pri la unua tiom ampleksa en Germanio prezento de la pola arto el la limo de la jarcentoj. Patronecon super ĝi transprenis la prezidentoj de Pollando kaj Germanio Andrzej Duda kaj Frank-Walter Steinmeier. La pola simbolismo estas prezentita kiel aparta arta kaj socia fenomeno ligita same kun transformiĝoj sur la eŭropa arta scenejo kiel ankaŭ polaj politikaj ambicioj kaj esperoj pri reakiro de suvereneco.  La enhava varieco –  de popolarta inspiro ĝis fasciniĝo pri mitologio kaj historio – reliefigas la enhavan kaj spektaklecan riĉon de simbolisma petroarto. Ĝian  forton inspirantan al agadoj favore al la nacia renaskiĝo kaj individua libereco. La munkena publiko konatiĝas kun verkoj de tiaj renomaj polaj artistoj de la menciita epoko, kiel Olga Boznańska, Jacek Malczewski, Jan Matejo, Józef Mehoffer, Władysław Podkowiński, Ferdynand Ruszczyc, Kazimierz Sichulski, Wojciech Weiss, Witold Wojtkiewicz, Leona Wyczółkowski. La ekspozicion akompanos riĉa prelega, filma kaj muzika programo.

El la elsendo 10.05.2022. Legas Maciek – 01’33”

--------------------------------------------------------------------------------

Verkoj de Gian Giacomo Caraglia en Wawel-kastelo
[2022-05-10]
https://pola-retradio.org/2022/05/verkoj-de-gian-giacomo-caraglia-en-wawel-kastelo/

La kolektoj de la Reĝa Kastelo en la krakova Wawel riĉiĝis je 29 grafikaĵoj kaj signita, orumita plateto aŭtoritaj de Gian Giacomo Caraglia. La donaco havas apartan signifon por Wawel-kolektoj, ĉar la renesanca gravuristo kaj oraĵisto dum 25 jaroj estis ligita kun la kortego de Jagelonoj. Rekone pro siaj laboroj Gian Giacomo Caraglia ricevis de la reĝo Sigismundo Aŭgusto nobeltitolon. Li estis ankaŭ honora civitano de Krakovo. Laŭ la reĝa komisio li kreis preciozajn verkojn de la juvelista arto. Liaj krokizoj nun riĉigintaj Wawel-kolektojn rekreas pentristajn verkojn de la itala renesanco kun la scenoj bibliaj, historiaj kaj mitologiaj de tiaj artistoj kiel Rafaelo, Ticiano, Rosso Fiorentino kaj Parmigiani. La ĵus transdonitaj verkoj al Wawel-kastelo en plimulto ligantaj kurpogravuraĵojn kun akvafortoj devenas de antaŭ la 1538-a jaro. Ĝis nun konserviĝis sole kelkdek liaj verkoj. Ili estos prezentitaj publike venontjare en ekspozicio „Bildo de la Ora Jarcento”, dediĉota al la kulturo, arto kaj scienco en la Jagelona Kortego.

El la elsendo 10.05.2022. Legas Maciek – 01’22”

--------------------------------------------------------------------------------

E_elsendo el la 10.05.2022
[2022-05-10]
https://pola-retradio.org/2022/05/e_elsendo-el-la-10-05-2022/

Podkasto: Ludu en nova fenestro | Elŝutu

La 1165-a E_elsendo el la 10.05.2022 ĉe www.pola-retradio.org

– Hodiaŭ en nia felietono pri koninda Pollando ni prezentas la urbon en la nord-orienta Pollando Tykocin, al esperantistoj konata ankaŭ kiel naskiĝurbo de Marek Zamenhof la patro de la lingvokreinto. – Komencaj kulturkronikaj informoj rilatas al – interesa ekspozicio prezentanta polan pentroarton el la limo de la 19-a kaj 20-a jarcentoj en Munkeno; Nova muralo, murpentraĵo omaĝanta la polan sciencistinon, Maria Skłodowska-Curie, kiu kreiĝis en Bruselo; pri baldaŭ prezentotaj en Wawel-kastelo verkoj de Gian Giacomo Caraglia. – En la E-komunuma segmento ni informas pri la stipendikonkurso de ESF Marjorie Boulton 2022. Paŭlo Moĵajev kantas fragmente la kanzonon „Adiaŭ, adiaŭ” en sia KD „Pluke traduke”. La akompana la programinformon foto prezentas iun el multaj eblaj fotoalrigardoj al la vizitinda Tykocin. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Pola-norvega esplorprojekto pri stavoj
[2022-05-15]
https://pola-retradio.org/2022/05/pola-norvega-esplorprojekto-pri-stavoj/

En la mondo depende de kvalifiko ekzistas inter 64 milionoj kaj eĉ 3 miliardoj da akvoreceptakloj difinataj kiel stavoj. Tio signifas eĉ 30 procentojn de ĉiuj senfluaj dolĉaj akvoj en la mondo. Sekve de tio ŝajnas afero grava detale esplori ilian biodiversecon kaj prilabri la manieron de ilia monitorado. Sciencistoj el Pollando, inkluzive el la Fakultato de Biologio kaj Medioprotektado de la Universitato en Lodzo laboras en internacia esplorista kolektivo – konsistanta el kvin partneraj grupoj el Norvegio kaj Pollando – okupiĝanta pri la demando, per kio stavoj enurbaj diferencas disde tiuj, kiuj troviĝas ekster la urbaj kompleksoj. La tasko de la projekto ECOPOND estas esplori projektojn kaj mekanismojn okazantaj en stavoj de kvin urboj: Krakovo, Lodzo, Gdansko, Oslo kaj Trondheim kaj en iliaj neurbanizitaj ĉirkaŭaĵoj. En siaj esploroj biologoj koncentriĝas pri biologia diverseco de bakterioj, fungoj, verterbruloj kaj senvertebruloj. Krome ili ekzamenas la kemian konsiston de akvo en kelkdek dolĉaj akvoreceptakloj inter la pola  Krakovo kaj la norvega Trondheim.  Ĉar la kvalifiko, t.e. signado de multaj specioj per tradiciaj metodoj estas malmulte efika kaj temporaba sciencistoj intencas ekzameni la specian variecon per utiligo de media DNA kaj RNA el akvoprovaĵoj.  Nome ĉiuj animaloj liberigas al la akvo siajn ĉelojn kaj kun ili genetikan materialon. Sciencistoj ekzamenas ankaŭ fiziko-kemiajn akvoparametrojn, kiuj servos kiel kroma faktoro en analizoj de la specia diverseco. Ĉio ĉi ebligos klarigi, ĉu efektive la urbanizaj procezoj estas minacaj por akvoorganismoj, ĉu per grandigo de stavonombro en la urboj eblos pli bone protekti organismojn ligitajn kun akvo.

El la elsendo 15.05.2022. Legas Barbara kaj Maciek – 02′ 22

--------------------------------------------------------------------------------

Ukrainoj dankeme pro i.a. pola helpo al ilia lando
[2022-05-15]
https://pola-retradio.org/2022/05/ukrainoj-dankeme-pro-i-a-pola-helpo-al-ilia-lando/

Laŭ informoj de la pola limgardistaro la limon al Pollando ĝis vendredo transpaŝis pli ol 3 milionoj 300 mil ukrainanoj, temas ĉefe pri virinoj kaj infanoj.   La edzino de la ukraina prezidento Ołena Zełenska komenatnte tiun helpon dankis pro ĝi skribante i.a. „Tion kion vi faras por ni estas pli ol helpo”. Ŝi atentigis, ke PL akceptis centojn da ukrainaj infanojn kun onkologiaj problemoj.  Lastĵaŭde la ukraina ministro por la eksterlandaj aferoj Dymytro Kuleba difinis Germanion la gvidanto se temas pri subteno de Ukrainio per armllivero kaj envivigado de sankcioj kontraŭ Rusion. Li parolis pri la pionira rolo de Germanio en la germana televido ARD.

El la elsendo 15.05.2022. Legis Barbara – 0′ 57”

--------------------------------------------------------------------------------

Ukrainoj povas studi la polan en Universitato de Lodzo
[2022-05-15]
https://pola-retradio.org/2022/05/ukrainoj-povas-studi-la-polan-en-universitato-de-lodzo/

La Universitato de Lodzo (la centra Pollando) funkciigas novan studdirekton por rifuĝantoj el Ukrainio en sia Filologia Fakultato. Temas pri studoj pri la pola lingvo kombinitaj kun la angla.  Post la varbkampanjo, jam en majo oni decidis ilin inaŭguri. Temas pri la studoj de la 1-a grado ebligantaj al studentoj ne konantaj la polan lingvon aŭ konantaj ĝin en limigita grado, sed interesiĝantaj pri la pola lingvo kaj kulturo, dezirantaj vastigi siajn konojn pri Pollano –  alpropriogon de la pola kaj angla lingvoj sur minimume B2-nivelo.  Dum ses semestroj studentoj profundigas siajn sciojn pri instruado de la pola lingvo kiel la fremda kaj pri la pola lingvo en turismo kaj merkatagado. Finstudontoj havos ŝancon trovi laboron en lingvolernejoj, kulturinstitucioj, tradukoficejoj, amaskomunikiloj, eldonejoj, vojaĝoficejoj, diolomatiaj centroj kaj pliaj aliaj lokoj, en kiuj diversŝtupe okazas komunikado en la lingvoj pola kaj angla.

El la elsendo 15.05.2022. Legas Maciek – 01’11”

--------------------------------------------------------------------------------

UNICEF pri tragika sorto de siriaj infanoj
[2022-05-15]
https://pola-retradio.org/2022/05/unicef-pri-tragika-sorto-de-siriaj-infanoj/

Lastdimanĉe, la 8-an de majo reprezentantoj de UNICEF atentigis, ke pli ol 6 kaj duona milionoj da infanoj en Sirio bezonas helpon. Tio estas la plej granda nombro notita ekde la komenco de konflikto en ĉi tiu lando en 2011. Oni atentigis pri la fakto, ke milionoj da infanoj en ĉi tiu lando kaj en najbaraj landoj vivas en timo kaj malcerteco. UNICEF esprimis maltrankvilon, ke la milito en Ukraino forturnis la atenton kaj malgrandigis la fondusojn por la helpo al ĉi tiu araba lando. En la nuna jaro oni ricevis malpli ol la duonon de planitaj rimedoj. Kiel informis en marto reprezentantoj de la Siria Observejo de la Homaj Rajtoj – SOHR ekde la eksplodo de popola ribelo kontraŭ la registaro de Baszszar al-Asad en 2011 en Sirio pereis preskaŭ 610 mil personoj, inkluzive de 161 mil civiluloj, inter kiuj estis 25 mil infanoj.

El la elsendo 15.05.2022. Legas Milada – 01’25”

--------------------------------------------------------------------------------

E_elsendo el la 15.05.2022
[2022-05-15]
https://pola-retradio.org/2022/05/e_elsendo-el-la-15-05-2022/

Podkasto: Ludu en nova fenestro | Elŝutu

La 1166-a E_elsendo el la 15.05.2022 ĉe www.pola-retradio.org

En ĝia enhavo vi trovas, gesinjoroj: – La 125-an fragmenton de la romano de la pola Nobel-premiito Henryk Sienkiewicz „Quo Vadis” en la E-traduko de Lidia Zamenhof; – En la komencaj aktualaĵoj ni informas pri dankvortoj de ukrainoj pro helpo al ilia lando; pri superaj studoj por ukrainaj rifuĝintoj pri la pola lingvo en la Universitato de Lodzo; pri deklaro de UNICEF koncerne tragikan sorton de siriaj infanoj; – La sciencbultena temo estas dediĉita al la komunua pola-norvega esplorprojekto pri stavoj. – En la hodiaŭa elsendo aŭdiĝas la kanto de Krysztof Daletski pri kuraĝo necesa por ekiri la vojon al paco; krome Lorenzo Tomezzoli kantas fragmente sian kanzonon „Valora koncert’”. La akompana foto kun bela alrigardo al lageto rilatas al nia sciencbultena temo. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

E_elsendo el la 20.05.2022
[2022-05-20]
https://pola-retradio.org/2022/05/e_elsendo-el-la-20-05-2022/

Podkasto: Ludu en nova fenestro | Elŝutu

La 1167-a E_elsendo el la 20.05.2022 ĉe www.pola-retradio.org

– Lastdimanĉe inter la sanktuloj de la Rom-katolika Eklezio estis proklamita la karmelana sacerdoto el Nederlando Tito Brandsma. Tiu ĉi religiulo, filozofo, akademia instruisto, ĵurnalisto, eklezia asistanto de katolikaj periodaĵoj estis ankaŭ dum sia vivo ĝis la martira morto en Dachau aktiva esperantisto. Tio estas la okazo interparoli antaŭmikrofone kun Marija Belošević, la prezidantino de IKUE – Internacia Katolika Unuiĝo Esperantista. – Komencaj kulturkronikaj informoj koncernas ekspozicion en Teherano pri helpo de Irano donita al polaj rifuĝintoj dum la 2-a mondmilito; la prezentiĝon de la pola romaa artistino dum la Venecia Bienalo; la 12-an varsovian librofoiron, kies honora gasto estas Norvegio. – En la E-komunuma segmento ni memorigas pri la proksimiĝanta limdato en la itala muzika konkurso, kies patrono estas Gianfranco Molle. La elsendon akompanas interreta foto rilatanta al la Bienalo en Venecio, kie Pollandon reprezentas la romaa, cigandevena artistino Małgorzata Mirga-Tas. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Ekspozicio pri poloj trovintaj militrifuĝejon en Irano
[2022-05-20]
https://pola-retradio.org/2022/05/ekspozicio-pri-poloj-trovintaj-militrifugejon-en-irano/

Dum sia antaŭnelonga vizito en Irano, la pola ministro por la eksterlandaj aferoj Zbigniew Rau malfermis ekspozicion en la teherana Akademio de la Belartoj „La trakoj de Espero. Odiseo de Libereco”. Ĝi estos rigardebla ankaŭ en Isfahan, laŭvica urbo ligita kun la historio de polaj ekzilitaj el la lando fare de Sovetunio. La ekspozicio proksimigas ne nur ilian historion, sed ankaŭ pli vastan kuntekston de la 2-a mondmilito, kiam antaŭ 80 jaroj poloj kune kun la armeo de generalo Anders forlasis la sovetian ekzilon kaj estis akceptitaj en Irano. Tiu ĉi lando fariĝis tiam la rifuĝejo por miloj da poloj, kiuj dum la evakuo de la Pola Armeo sub la komando de generalo Anders povis forlasi la >nehoman sovetian ekzilejon< kaj en septembro 1942 estis dislokitaj en Irano kaj Irako. Inter la 24-a de marto kaj la 4-a de aprilo 1942 tra la haveno en Krasnowodsk – nun Turkmenbaŝi – al Irano estis evakuitaj 43 850 personoj, inkluzive de 33 mil soldatoj. Akompanis ilin miloj da civiluloj, inkluzive de infanoj, elĉerpitaj fizike kaj psike post la estado en la foraj regionoj de Sovetunio. Por multaj tio estis la unusola ŝanco transvivi. La dua etapo de la evakuado okazis en aŭgusto. Al la haveno Pahlavi – nun Bandar-e Anzali – oni transportis ĉirkaŭ 70 mil soldatojn kaj civilulojn. Sume en Irano estadis preskaŭ 120 mil polaj civitanoj. Parto de ili restis tie ĝis la militfino. La urbo Isfahan perskribis apartan paĝon en la historio de poloj evakuitaj al Itano. Nome ĝi akceptis apartan grupon de la polaj rifuĝintoj, infanojn, ĉefe orfojn, kiuj dank’ al korfavora, varma rilato de irananoj povis ne sole transvivi, sed ankaŭ lerni kun siaj samaĝuloj. Unu el tiuj infanoj estis konata pola esperantistino Ada Fighiera Sikorska, kiu priskribis sian historion en la aŭtobiografia libreto „De tajdo ĝis minaretoj’. Dum la inaŭguro de la ekspozicio la pola ministro emfazis dankemon pro la sevavara helpo de Irano en la jaroj de la 2-a mondmilito, pro zorgo kun kiu polaj tombejoj kaj lokoj de memoro en Irano estas flegataj.

El la elsendo 20.05.2022. Legas Maciek kaj Barbara – 02’51”

--------------------------------------------------------------------------------

Pollando reprezentita dum la Venecia Bienalo de romaa artistino
[2022-05-20]
https://pola-retradio.org/2022/05/pollando-reprezentita-dum-la-venecia-bienalo-de-romaa-artistino/

Ĝis la 27-a de novembro 2022 en la pola pavilono dum la 59-a Bienalo de la Arto en Venecio eblas rigardi eksterordinaran ekspozicion „Alisorĉante la mondon”. Aŭtoras ĝin pola-romaa artistino Małgorzata Mirga-Tas. Temas pri 12 grandformataj teksaĵoj, kiujn oni taksas kiel la provon retrovi lokon de la romaa socio en la eŭropa arthistorio. La monumentecaj teksaĵoj referencas al la ciklo de freskoj el la renesanca Palazzo Schifanoia en Ferrara . Małgorzata Mirga-Tas prezentas la propran version de la aparta palaca interno kreante la magian mondon. La artistino akiris apartan lokon en la pola arta mondo kaj ĉiam pli famiĝas eksterlande. En sia kreado ŝi dubigas la diskriminaciajn stereotipojn kaj penetre prezentas liberan de superŝticoj bildon de la romaa socio donante la atenton al la rolo de virinoj. Tian emfazon havas ŝiaj teksaĵoj prezentataj en Venecio. Ĉiuj estas dividitaj horizontale je tri partoj. La plej supra prezentas la historion de la romaa vagado tra Eŭropo; la meza rolas kiel arkivejo de la romaa historio kreita laŭ la virina perspektivo. La malsupra prezentas 12 bildojn el la nuntempa ĉiutaga vivo en la hejma vilaĝo de la artistino, Czarna Góra kaj en la regionoj kun kiuj ŝi estas plej forte ligita – Podhale kaj Spisz. La bienalon partoprenas 213 artistoj el 58 landoj.

El la elsendo 20.05.2022. Legas Gabi – 01’59”

--------------------------------------------------------------------------------

La 12-a Librofoiro en Varsovio
[2022-05-20]
https://pola-retradio.org/2022/05/la-12-a-librofoiro-en-varsovio/

Inter la 26-a kaj 29-a de majo 2022 en la varsovia Palaco de Kulturo kaj Scienco kaj aldone sur la ĉirkaŭa spaco antaŭ la konstruaĵo okazos la laŭvica, 12-a eldono de la Varsovia Librofoiro. En ĝia daŭro varian oferton prezentos 400 eldonistoj el la lando kaj eksterlando. La Honora Gasto de la varsovia librofoiro estos Norvegio kaj ĝian prezenton organizas Norwegian Literature Abroad – NORLA kunlabore kun la Norvega Ambasado en Varsovio. La renkontiĝo de la norvegaj aŭtoroj kun la pola publigo laŭ la intenco de la organizantoj kaj la invitita gasto plibonigos la reciprokan konatiĝon kaj firmigos ligojn inter ambaŭ landoj. La norvega gasto de la varsovia librofoiro prezentiĝas sub la devizo „La revo enestas en ni”. La varsovian eventon patoprenos 30 aŭtoroj el Norgeio, kiuj dum kvar foriraj tagoj partoprenos 50 literaturajn programerojn. Dum la libroforio prezentiĝos ankaŭ du aŭtorinoj kreantaj jojkojn, kiuj estas grava identiga elemento de sameoj. La foiron eblos viziti senpage, parto de la eventoj estos perita de sociaj portaloj.

El la elsendo 20.05.2022. Legas Maciek – 01’26”

--------------------------------------------------------------------------------

Post la kanonizo de Tito Brandsma, ankaŭ aktiva esperantisto
[2022-05-20]
https://pola-retradio.org/2022/05/post-la-kanonizo-de-tito-brandsma-ankau-aktiva-esperantisto/

Lastdimanĉe inter la sanktuloj de la Rom-katolika Eklezio estis proklamita la karmelana sacerdoto el Nederlando Tito Brandsma. Tiu ĉi religiulo, filozofo, akademia instruisto, ĵurnalisto, eklezia asistanto de katolikaj periodaĵoj estis ankaŭ dum sia vivo ĝis la martira morto en Dachau aktiva esperantisto. Tio estas la okazo interparoli antaŭmikrofone kun Marija Belošević , la prezidantino de IKUE – Internacia Katolika Unuiĝo Esperantista.

El la elsendo 20.05.2022. Interparolas red. Barbara Pietrzak – 16′ 17”

--------------------------------------------------------------------------------

ARC Rynek i Opinia  pri ukrainaj rifuĝintoj
[2022-05-25]
https://pola-retradio.org/2022/05/arc-rynek-i-opinia-pri-ukrainaj-rifugintoj/

Ekde la rusa invado kontraŭ Ukrainion la polan limon transpaŝis 3 milionoj 570 mil personoj el ĉi tiu lando. Laŭ la donitaĵoj de la esplorlaborejo ARC Rynek i Opinia  (merkato kaj opinio) 58 procentoj de ili intencas resti en Pollando ĝis la militfino.  27 procentoj planas resti en Pollando ankaŭ post la fino de la milito. 71 procentoj de estadantaj en Pollando ukrainaj rifuĝintoj devenas el regionoj rekte spertantaj la rusan militistan atakon. 54 procentoj intencas entrepreni laboron en Pollado kaj 57 intencas havi en Pollando bankan konton. Jam preskaŭ 160 mil rifuĝintoj estis enlaborigitaj plej ofte en varstaplejoj, gastronomio, hotela branĉo.

El la elsendo  25.05.2022. Legas Krystyna 01′ 03”

--------------------------------------------------------------------------------

LOT kun restarigitaj kaj novaj flugkonektoj
[2022-05-25]
https://pola-retradio.org/2022/05/lot-kun-restarigitaj-kaj-novaj-flugkonektoj/

Antaŭ 50 jaroj en majo 1972 la pola flugkompanio LOT funkciigis la rektan flugkonekton al Ĉikago en Usono. Apud pli frua konekto al Toronto en Kanado temis pri unu el la unuaj flugkonektoj el Pollando al la Norda Ameriko. Aktuale LOT realigas flugkonektojn krom al Ĉikago ankaŭ  al Novjorko, Miami kaj Los Angelos.  Ekde la somera sezono la transatlantikaj konektoj de la pola flugkompanio revenas al la stato de antaŭ la pandemiaj limigoj. La polaj aviadiloj  realigos  semajne 14 flugojn inter Pollando kaj Ĉikago dum vintre okazos unu flugo ĉiutage. LOT planas priservi en 2022 laŭ ĉi tiu itinero 250 mil pasaĝerojn. Dum la somera sezono 10 aviadiloj startos el Varsovio kaj 4 el Krakovo. La flugoj el Krakovo konsideras la bezonojn de la usona pola kolonio vizitanta la hejmlandon.   La flugkompanio funiciigas novajn flugkonektojn el Varsovio al Kairo en Egiptio kaj al Priŝtina en Kosovo. La unuaj flugoj okazos la 31-an de majo, respektive la 6-an de junio. La flugoj al Kairo estos realigataj 5 fojojn semajne – lunde, merkrede, ĵaude, sabate kaj dimanĉee. Tiuj al Priŝtina okazos kvar fojojn semajne en lundoj, merkredoj, ĵaŭdoj kaj sabatoj. Krome fine de majo komencos funkcii rektaj flugkonektoj al Bombajo en la Hinda Unio, Sarajevo en Bosnio kaj Hercegovino, kaj Baku en Azerbajĝano. Pro la milito en Ukrainio LOT ĉesigis flugojn al Rusio, Belorusio kaj Ukrainio.  En pli  ol 69 procentoj la akciulo de LOT estas la pola fisko, en 30,7 procentoj Pola Aviada Grupo.

El la elsendo 25.05.2022. Legas Maciek kaj Milada – 02’08”

--------------------------------------------------------------------------------

Pola nutraĵeksporto 2021
[2022-05-25]
https://pola-retradio.org/2022/05/pola-nutrajeksporto-2021/

Je 9 procentoj kreskis en la 2021-a jaro la pola eksporto de la agrikulturaj-konsumaj produktoj kompare al 2020. Entute la valoro de la pola ĉi-branĉa eksporto egalis al 37, 4 miliardoj da eŭroj. En ĉi tiu sumo 27,1 miliardoj da eŭroj venis pro la eksporto al la uniaj merkatoj, kio signifis kreskon 11-procentan kompare al 2020. Plej grandaj klientoj de la polaj varoj estis Germanio, Nederlando, Francio, Italio kaj Ĉeĥio. Inter la eksteruniaj klientoj trviĝis laŭ la grandeco Britio, Ukrainio, Rusio, Usono, Saŭda Arabio kaj Alĝerio. En la eksportostrukturo dominis viando, ĉefe kortbirda,  kaj viandaj alifaraĵoj, grengrajno kaj ĝiaj alifaraĵoj, tabako kaj ties alifaraĵoj, sukero kaj sukeraĵista galanterio, fiŝoj kaj fiŝalifaraĵoj. La enspezoj pro la eksporto de la laktaj prodktoj konpare al 2020 kreskis je 13 procentoj.

El la elsendo 25.05.2022. Legas Milada – 01’30”

--------------------------------------------------------------------------------

Sciencistoj kaj homoj interesiĝantaj pri scienco kune
[2022-05-25]
https://pola-retradio.org/2022/05/sciencistoj-kaj-homoj-interesigantaj-pri-scienco-kune/

Laŭplane la 7-an de aprilo aprilo komenciĝis la funkciado de la interreta platformo por la komunikado inter sciencistoj kaj homoj interesiĝantaj pri la scienco. Temas pri komuna projekto de sciencistoj el Pollando, Germanio kaj Nederlando. La ĉefa celo estas praktika apliko de la scienco en la socio, enplekto de la socio en kunkreadon de scienco. De la pola flanko la projekton partoprenas i.a. la bjalistokaj Mediciana Universitato kaj sciencistoj el la Bjalistoka Universitato.  La projekto baziĝas sur tri plurjaraj medicinaj populaciaj esploroj gvidataj en Roterdamo, en Greiswald kaj en  Bjalistoko.  La sciencistoj amplekse ekzamenas la sanstaton de la loĝantoj laŭ plurjara perspektivo por tiri praktikajn konkludojn cele la planadon de sanpolitiko kaj de sanprofilaktaj programoj. Ili ne volas limiĝi nur al propraj konoj atendante informojn de mezaj homoj, pri kio ili interesiĝas, pri kio ili volas kleriĝi. Ĉiu persono povas kontribui al la komunika platformo sugestante ekzemple proponojn de esplortemoj, aliĝi al temgrupoj interesiĝantaj pri konkreta afero, subteni voĉdone plej interesajn aŭ necesajn por trakti temojn. Krome inter la partneroj de la projekto okazos interŝanĝo de esplortemoj pri populaciaj ekzamenoj en la unuopaj landoj. Oni atendas kunlaboron de biologoj, demografoj, sociologoj, ankaŭ de urboplanistoj, ekonomikiistoj, informadikistoj.

El la elsendo 25.05.2022. Legas Maciek – 01’40”

--------------------------------------------------------------------------------

Kun junulara aktivulo el Varsovio, Kamil Getka
[2022-05-25]
https://pola-retradio.org/2022/05/kun-junulara-aktivulo-el-varsovio-kamil-getka/

Hodiaŭ ni interparolas kun juna varsovia esperantisto Kamil Getka, eksa estrarano de Pola E-Junularo, studinto ĉe la Instruista Trejnado de la Interlingvistikaj Studoj en Poznano, nun enĝaĝita ŝakisto kaj ŝakinstruktoro.

El la elsendo 25.05.2022. Interparolis red. Barbara Pietrzak – 07’00”

--------------------------------------------------------------------------------

Kun Gloria Gargallo  pri la Bordozaj E-elsendoj
[2022-05-25]
https://pola-retradio.org/2022/05/kun-gloria-gargallo-pri-la-bordozaj-e-elsendoj/

Lige kun la 100-jariĝo de la E-Radiofonio ni memorigas nian arkivan interparolon el 2005 kun Gloria Gargallo el  pri la Bordozaj E-elsendoj.

El la elsendo 25.05.2022. Interparolis red. Barbara Pietrzak – 03’18”

--------------------------------------------------------------------------------

E_elsendo el la 25.05.2022
[2022-05-25]
https://pola-retradio.org/2022/05/e_elsendo-el-la-25-05-2022/

Podkasto: Ludu en nova fenestro | Elŝutu

La 1168-a E_elsendo el la 25.05.2022 ĉe www.pola-retradio.org

En ĝia enhavo vi trovas, gesinjoroj: – Interpaprolon kun juna varsovia esperantisto Kamil Getka, eksa estrarano de Pola E-Junularo, studinto ĉe la Instruista Trejnado de la Interlingvistikaj Studoj en Poznano, nun enĝaĝita ŝakisto kaj ŝakinstruktoro. Krome lige kun la 100-jariĝo de la E-Radiofonio ni memorigas nian arkivan interparolon kun Gloria Gargallo el 2005 pri la Bordozaj E-elsendoj. – En la komencaj aktualaĵoj ni informas pri pola nutraĵeksporto en 2021; pri novaj aŭ restarigataj flugkonetoj de la pola kompanio LOT; pri lastaj esploroj de la ARC Merkato kaj Opinio koncerne ukrainajn rifuĝintojn. – La sciencbultena temo traktas kunlaborprojekton inter sciencistoj kun mezaj civitanoj, interesiĝantaj pri la scienco. Muzike akompanas nin fragmento de la kanzono „La celo” el la plej nova albumo de de la tuluza bando VOJAĜO. Tiun bitan albumeton kun la titolo “Intergalaksia” lastvendrede lanĉis Vinilkosmo. La akompana foto rilatas al la novaĵo pri novaj aŭ restarigitaj flugkonektoj de la pola kompanio LOT. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Koninda polo – Maria Konopnicka
[2022-05-30]
https://pola-retradio.org/2022/05/koninda-polo-maria-konopnicka/

La 23-an de majo pasis la 180-a naskiĝdatreveno de Maria Konopnicka, unu el la plej elstaraj verkistinoj en la historio de la pola literaturo, poetino, ĉefa novelistino de pozitivisma epoko, infanverkistino, kritikistino, publicistino, tradukistino. Kaj ĝuste la konferenco „Maria Konopnicka kiel tradukisto de la eŭropa literaturo” inaŭguris en ŝia biografia muzeo en la loko Żarnowiec apud Krosno en la suda Pollando la datrevenajn solenadojn. Ne temas pri ajna loko. La muzeo troviĝas en la iama biendomo/palaceto, kiun Konopnicka ricevis „de la nacio” en la 1903-a jaro okaze de la 25-jariĝo de sia literaturista verkado. En 2022 Maria Konopnicka estas unu el la patronoj de la jaro laŭ la parlamenta decido, kiu tiel rekonis ŝian verkistan heredaĵon kaj patriotan agadon. Ŝi naskiĝis en 1842 en Suwałki, la nordorienta Pollando en la familio de juristo Józef Wasiłkowski kaj lia edzino Scholastyka familie Turska. En Suwałki, kie troviĝas nun ankaŭ Muzeo al ŝi dedĉita Maria pasigis sep unuajn vivojarojn. En 1848 la plurinfana familio translokiĝis al la urbo Kalisz. La patrino mortis en 1854 kaj ekde tiam pri la eduko kaj klereco de la infanoj okupiĝis sole la patro. Ilia orfa domo, en kiu regis la seriozeco, arda patriotismo kaj severaj moralaj instruoj profunde influis Maria-n. La patro krom religiaj tekstoj tamen konigis al ili kaj peris fasciniĝon pri la pola romantika poezio, pri la verkoj de tiaj polaj poetoj kiel Słowacki, Krasiński kaj Mickiewicz. Al sia plej talenta filino li legis proprajn tradukojn de la Psalmoj aŭ tradukojn de Pascal. Maria en la jaroj 1855 kaj 1856 lernis kun sia fratino en la monaka pensionato de Sakramentulinoj en Varsovio. Tie ŝi konatiĝis kun pli posta fama verkistino Eliza Orzeszkowa – la aŭtorino de la konata pro E-traduko de Zamenhof romano „Marta” – kun Orzeszkowa ligis ŝin logdaŭra amikeco. En 1862 Maria Konopnicka edziniĝis al Jan Konopnicki, kun kiu ŝi loĝis en la famila biieno en Bronowo kaj poste en Gusin. La geedza vivo ne eltenis la provon de la tempo kaj en 1876 okazis separiĝo. Dum la unuaj 10 jaroj de la komuna viv o Maria naskis ok infanojn, el kiuj du mortis kiel novnaskitoj. Sed la patrineco ne malhelpis al Maria trovi tempon por memedukiĝo. Tamen neelteneblaj evidentiĝis esti la limigoj, kiujn klopodis trudi al ŝi je 12 jaroj pli aĝa edzo. Al Maria aliflanke ne konvenis sole la rolo de dommastrino. Maria translokiĝis al Varsovio kaj solece okupiĝis pri la eduko de siaj ses infanoj. Tie ŝi laboris donante helplecionojn kaj okupiĝante pri tradukista laboro. Ŝi flue regis la germanan, francan, rusan lingvojn, poste la anglan kaj la italan. Ŝi kunlaboris kun famaj semajnrevuo „Bluszcz” (hedero), periodaĵo „Świt” (krepusko) kaj „Varsovia Kuriero”. Kiel literaturistinio Konopnicka debutis en 1870 per la poeziaĵo „En vintra mateno”, sed ŝia debuta poezivolumeto aperis nur en 1881, sekvis ĝin en postaj jaroj pliaj aliaj. Tiam ankaŭ kreiĝis la unuaj pozitivismaj noveloj akirinte rekonon de la legantoj en ĉiuj tri aneksopartoj de Pollando. La verkstino akcentis en ili i.a. sociajn problemojn priskribante maljustecon kaj mankon de vivperspektivoj por la plej mizeraj loĝantoj de vilaĝoj kaj urboj sur la polaj teritorioj dispartigitaj inter Rusio, Prusio kaj Aŭstrio. Leo Belmont pola eseisto, prozverkisto, eksperto pri kaj tradukisto de la franca kaj rusa literaturoj (ja ankaŭ esperantisto) skribis pri ŝia verkado – „ŝia eksterordinara talento manifestiĝas en la pentrado de animoj”. La verkista kredo de Konopnicka por infanoj estis vera novaĵo en la pola literaturo. Ŝia fabelo el 1885 „Pri koboldoj kaj Marinjo-orfino” estis eldonita pli ol 100 fojojn kaj ĝi estis tradukita en preskaŭ 50 lingvojn i.a. en la francan, kartvelan, hebrean, rusan, italan, slovakan, hungaran, germanan, anglan, estonan, bulgaran, litovan. Ankaŭ aliaj verkoj de Konopnicka estis tradukitaj en ĉirkaŭ 40 lingvojn. En 1964 la Pola E-Asocio eldonis du ŝiajn novelojn „Poŝhorloĝo” en la traduko de Kabe kaj „La fumo” en la traduko de mia redakcia kolego, red. Jerzy Grum kun tre detala, ampleksa artikolo pri la verkistino mem, kiu venis el sub la plumo de Walerian Włodarczyk. Sed ne nur verkoj de Konopnicka estis tradukataj. Ŝi mem tradukis verkojn de italaj, francaj, germanaj, britaj kaj ĉeĥaj aŭtoroj, i.a. de Heinrich Heine, Edmondo De Amicis, Edmond Rostand. Kiam en la 1908-a jaro prusaj aŭtoritatoj proklamis leĝon pri truda elproprietigo de polaj grundoj kaj germanigado de la polaj lernejanoj Konopnicka verkis la versaĵon „Rota” (ĵuro), himnecan protesttekston kontraŭ la prusa germaniga politiko. La 15-an de julio 1910 dum la solena senvualigo de Grunvald-monumento en Krakovo, en la 500-a datreveno de la venka batalo kontraŭ teŭtonoj apud Grunwald la unuan fojon Rota estis plenumita publike por la muziko de Feliks Nowowiejski. Post la regajno de la suverenco fare de Pollando oni eĉ konsideris, ke Rota en la muzika formo fariĝu la nacia himno de la renaskiĝanta Pola Respubliko. Tio ne okazis, venkis Dąbrowski-mazurko. Sed Rota daŭre troviĝas en la koncerta repertuaro kaj daŭre estas plenumata. Maria Konopnicka mortis nur kelkajn monatojn poste pro la pulmoinflamo la 8-a de oktobro 1910 en Lvovo. Ŝi estis entombigita en Łyczakowski-tombejo en Panteono de Famaj Lvovanoj. Ŝia sepulto transformiĝis en grandan patriotan manifestacion, en kiu partoprenis preskaŭ 50 mil personoj.

El la elsendo 30.05.2022. Legas Barbara – 08’38”

--------------------------------------------------------------------------------

La Muzeo pri la Bierfarado en Witnica
[2022-05-30]
https://pola-retradio.org/2022/05/la-muzeo-pri-la-bierfarado-en-witnica/

Meze de majo en la loko Witnica (la okcidenta Pollando) estis malfermita Muzeo de la Bierfarado, kiu prezentas 1500 eksponaĵojn el pli ol 50 lokaj bierfarejoj, kiuj produktojn. La vizitadon dum la semajno oni organizas grupe, individuaj personoj povas viziti la novan muzeon lunde. funkciis en la regiono en la 19-a kaj 20-a jarcentoj. Inter la eksponaĵoj troviĝas boteloj, glasoj, pokaloj, kestoj, bareloj, kronfermiloj, krampfermiloj, etikedoj, biermatoj, fotoj, dokumentoj kaj krome instrumentoj kaj aranĝaĵoj por la bierfarado. La muzeo troviĝas en la historia konstruaĵo de la malnova maltejo, kies tri etaĝoj estis restaŭritaj kaj adaptitaj kiel ekspozicisalonegoj. La vizitadon faciligas lifto liganta ĉiujn etaĝojn. La vizitprogramo kun la gvidanto ĉirkaŭprenas konatiĝon kun la teknologia pruduktolinio kaj gustumadon de la regionaj bieroj. Surloke eblas aĉeti la elektitajn produktojn. La vizitadon dum la semajno oni organizas grupe. Individuaj personoj povas viziti la novan muzeon lunde.

El la elsendo 30.05.2022. Legas Pamela – 01′ 09”

--------------------------------------------------------------------------------

La monumento de Maria Curie-Skłodowska, historia objekto de Lublino
[2022-05-30]
https://pola-retradio.org/2022/05/la-monumento-de-maria-curie-sklodowska-historia-objekto-de-lublino/

La monumento de Maria Curie-Skłodowska en Lublino (la orienta Pollando) estis listigita en la urba registro de historiaj objektoj. Ekde 58 jaroj la bronza, 4 kaj duonmetra monumemto estas grava orientiga punkto por la akademia medio kaj por la tuta urboloĝantaro. La monumento estis lanĉita en la 1964-a jaro,  kio estis la kulimina momento dum la solenaĵoj ligitaj kun la 20-jariĝo de la Universitato portanta la nomon de la sciencistino kaj kun ŝia 30-a mortodatreveno. La aŭtorita de fama skulptisto Marian Konieczny monumento de Maria Curie-Skłodowska estas la unua en Lublino objekto prezentanta virinon en la publika spaco. La vestita per togo Nobel-premiitino en la dekstra mano tenas libron kaj manikoj de ŝia vesto estas delikate refalditaj. Laŭ la studenta superŝtico necesas komence de la studoj kelkfoje ĉirkaŭiri la monumenton por ne fini la studentan karieron tro frue  kaj por sukcese esti promociita al la dua studojaro.

El la elsendo 30.05.2022. Legas Maciek – 01′ 11”

--------------------------------------------------------------------------------

Nova konstanta ekspozicio en la varsovia Reĝa Kastelo
[2022-05-30]
https://pola-retradio.org/2022/05/nova-konstanta-ekspozicio-en-la-varsovia-rega-kastelo/

Ekde la fino de aprilo en la Reĝa Kastelo en Varsovio funkcias nova konstanta ekspozicio. Ĝi estas dediĉita al la regintaj en Pollando elektaj reĝoj el la saksa dinastio Wettiner – Aŭgusto la 2-a Fortika kaj lia filo Aŭgusto la 3-a. Kvankam laŭ la vidpunkto de ilia politiko temis pri regantoj, kiuj alkondukis al la falo de la Respubliko, aliflanke konsiderante la kulturan kaj moran evoluon temis pri periodo bunta kaj interesa en la historio de Pollando. La ekspozicio havas la formon de reĝa aŭ aristokrata  salonego el la unua duono de la 18-a jarcento. Same la kolektitaj en ĝi artverkoj kiel meblaro reprezentas la dominajn tiuepoke antaŭrokokan kaj rokokan stilojn. En la salono troviĝas 27 portretoj de la regintoj, iliaj edzinoj, infanoj legalaj kaj ekstergeedzaj. La originalaj, epokaj mebloj estis speciale aĉetitaj por ĉi tiu ekspozicio en la antikvaĵistaj butikoj de Parizo, Madrido kaj Modena. Entute la kolektado de eksponaĵoj el la tuta Eŭropo daŭris tri jarojn. Parto devenas el la provizoj de la varsovia Reĝa Kastelo.  La regado de saksoj kiel la polaj reĝoj famiĝis ankaŭ pro la evoluo de la rafinita kuirarto, inkluzive de la ligita kun tio manĝilaro, tablotukoj kaj altklasaj porcelanaĵoj. La populara inter eksterlandanoj driraĵo „mi manĝis kiel la pola reĝo” rilatis al la rafiniteco de la kuirartaj menuoj. Tiuepoke populariĝis inter poloj la kaftrikado unue hejme, poste en kafejoj; trinkado de mineralaj akvoj, unue el la saksaj,  poste el la landaj fontoj.   La ekspozicio rolas kiel fono por ĉi tiu fascina kaj tempesteca ĉapitro en la historio de Pollando, kiu estis la saksa epoko, por kompreni ĝian bunton kaj komplikecon.

El la elsendo 30.05.2022. Legas Gabi – 02’19”

--------------------------------------------------------------------------------

E_elsendo el la 30.05.2022
[2022-05-30]
https://pola-retradio.org/2022/05/e_elsendo-el-la-30-05-2022/

Podkasto: Ludu en nova fenestro | Elŝutu

La 1169-a E_elsendo el la 30.05.2022 ĉe www.pola-retradio.org

– Nian nunsemajnan felietonon ni dediĉas al Maria Konopnicka, unu el la patronoj de 2022. Ŝi estis unu el la plej elstaraj verkistinoj en la historio de la pola literaturo, ĉefa novelistino de pozitivisma epoko, infanverkistino, publicistino, tradukistino. Ŝiaj noveloj „La poŝhorloĝo” kaj „La Fumo” estas tradukitaj ankaŭ en Esperanton. – Kulturkronikaj aktualaĵoj rilatas al nova konstanta ekspozicio en la Reĝa Kastelo, al Monumento de Maria Skłodowska-Curie en Lublino kaj al nova Bierfareja Muzeo. – En la E-komunuma segmento ni raportas pri la jarkonferenco de Asocio por Aziaj Studoj pri la temo „Serĉante universalan lingvon: Esperanto kaj politiko en Orient-Azio”. Muzike akompanas nin Zuzanna Kornicka per la kanzono „Kapti la trajnon al iu ajn loko”. La akompana al la programinformo foto prezentas la heroinon de nia felietono. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

E_elsendo el la 05.06.2022
[2022-06-05]
https://pola-retradio.org/2022/06/e_elsendo-el-la-05-06-2022/

Podkasto: Ludu en nova fenestro | Elŝutu

La 1170-a E_elsendo el la 05.06.2022 ĉe www.pola-retradio.org

Ĝi enhavas gesinjoroj: – Arkivan interpaprolon el 1993 kun konata pola esperantistino, esploristino Zofia Banet-Fornal pri ŝia interesiĝo kaj esploroj koncerne historion kaj nunon de Mariavitoj kaj ilia uzo de Esperanto. – En aktualaĵoj ni informas pri daŭra pola avanado en prodikutado de malgrandaj hejmaj elektroakcesoraĵoj; Pri bonaj lokoj de polaj altlernejoj en prestiĝa rangolisto; Pri pola kverko Dunin, deklarita kiel Arbo de 2022; – En la sciencbultena rubriko ni informas pri sensangaj operacioj kaj pri laŭreatoj de la nunjara premio Copernicus 2022.  Muzike akompanas nin pola literatura kanzono „Memoru pri ĝardenoj” en la plenumo de Jadwiga Dzięgielewska. La akompana foto rilatas al la semajnfinaj  33-aj E-Tagoj de Krakovo dum kiuj, partoprenantoj povis admiri la subĉielan eventon, Grandan Paradon de Drakoj. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Polaj elektraj hejmuzaj akcesoraĵoj
[2022-06-05]
https://pola-retradio.org/2022/06/polaj-elektraj-hejmuzaj-akcesorajoj/

En 2021 Pollando konservis la lokon de la eŭropa avanulo, se temas pri la produktado de la elektraj hejmuzaj akcesoraĵoj. Ĝi antaŭis Germanion kaj avanacis al la 2-a loko, post Ĉinio, inter la globskalaj eksportantoj. En 2021 la polaj firmaoj liveris al eksterlandaj klientoj 26 milionojn da ekzempleroj da granddimensiaj elektraj akcesoraĵoj de la hejma uzo kun la valoro de 5,3 miliardoj da eŭroj. Tio signifas, ke 96 procentoj de la polaj akcesoraĵoj estis eksportitaj. Pasintjare la polaj firmaoj produktis 27 milionojn 200 mil ekzemplerojn de la grandaj hejmuzaj akcesoraĵoj, kio ekvivalentis al 39 procentoj de la unia produktado. Temis pri lavmaŝinoj kaj vestaĵaj sekigaj maŝinoj, manĝilarlaviloj, forneloj, bakiloj kaj fornelaj platoj, fridujoj. La plej grandaj kliento de la polaj produktoj estis Germanio, kiu aĉetis la aranĝaĵojn kun la valoro de 1,4 miliardoj da eŭroj, kio egalis al 26,3 procentoj de la pola rilata eksporto. Grandaj klientoj de Pollando estis krome Francio, Britito kaj Italio. Kune kun Germanio ili formis pli ol la duonon de la klientoj de la polaj grandaj elektraj hejmuzaj akcesoraĵoj. Sur pliaj lokoj troviĝis Svedio, Hispanio kaj Rusio.

El la elsendo 05.06.2022. Legas Maciek – 01’33”

--------------------------------------------------------------------------------

Polaj altlernejoj en prestiĝa rangolisto
[2022-06-05]
https://pola-retradio.org/2022/06/polaj-altlernejoj-en-prestiga-rangolisto/

Polaj altlernejoj notis signifan avanacon en la prestiĝa rangolisto QS World University Ranking by Subject. Je ses kreskis la nombro de polaj altlernejoj kalkulitaj al la plej bonaj en la mondo en koncerna branĉo. Entute temas pri 23 polaj altlernejoj. La rangolisto estas prilaborata ĉiujare por helpi al estontaj studentoj konatiĝi kun la gvidaj universitatoj rilate konkretan studbranĉon. Oni konsideris i.a. la altlernejan prestiĝon, ĝian prestiĝon inter la labordonanoj, oftecon de citaĵoj de sciencesploroj kaj tiel nomatan Hirsch-indekson. La Varsovia Universitato notis plej grandan sukceson inter la polaj altlernejoj, ĉar ĝi estis menciita koncerne 22 studbranĉojn. Tiu bona pozicio de la polaj altlernejoj ligiĝas i.a. kun la altigado de ilia kvalito dank’ al la kunlaboro en la reto de la uniaj universitatoj, kio ebligas komunajn sciencesplorojn kaj komunan edukadon de studentoj.

El la elsendo 05.06.2022. Legas Milada – 01’28”

--------------------------------------------------------------------------------

La pola kverko elektita kiel la Eŭropa Arbo 2022
[2022-06-05]
https://pola-retradio.org/2022/06/la-pola-kverko-elektita-kiel-la-europa-arbo-2022/

Tigfrukta Kverko „Dunin” difinita kiel la Gardanto de Białowieża-Arbarego (la nord-orienta Pollando) akiris la titolon de la Eŭropa Arbo de la Jaro. En la interreta plebiscito ĝi akiris plejmuton de la voĉoj, pli ol 180 mil. Dunin havas 400 jarojn kaj de jardekoj estas ĉirkaŭita per aparta respekto kaj admiro flanke de la loka loĝantaro kaj de la turistoj, vizitantaj ĉi tiun parton de Pollando, difinatan ofte >La Eŭropa Lando de Bizonoj<. Dunin ravas en ĉiuj jarsezonoj, ofte inspirante diversajn artistojn. Dum la februara reta voĉdonado por la Eŭropa Arbo de la Jaro 2022 la 2-an lokon akiris kverko el la loko Conxo en Hispanio, la 3-an lokon la tigfrukta kverko el Vale do Pereiro en Portugalio. La nunjaran plebisciton partoprenis arboj el la tuta Eŭropo i.a. el Hungario, Italio, Belgio, kiuj pli frue venkis en la landaj plebiscitoj. La ĉefa premiso de la konkurso estas malkovrado de la plej interesaj arboj en Eŭropo kaj ligita kun tio popularigado de iliaj kreskoregionoj. Dunin estas la dua arbo el Pollando akirinta la titolon Eŭropa Arbo de la Jaro. En la 2017-a jaro tiun fieridan titolon akiris kverko Józef el la loko Wiśniowa en la apudkarpatia vojevodio.

El la elsendo 05.06.2022. Legas Maciek – 01’27”

--------------------------------------------------------------------------------

Sensangaj operacioj
[2022-06-05]
https://pola-retradio.org/2022/06/sensangaj-operacioj/

Specialistoj el la universitatoj en Teksaso kaj Kalifornio pruvis dum siaj eksperimentoj kun musoj, ke ilia novprilaborita lasera platformo ebligas la sensangan desekcon de histo. Tiu sistemo konsistas el arangaĵo por kohera optika tomografio OCT, kiu certigas mikroskopian bildodetaligon. Ĝi uzas iteribazitan laseron por koaguli vaskulojn kaj tulilaseron por tranĉi histon. La sciencistoj kombinis ambaŭ laserojn en unu biokongruan fibron, kiu estas precize kontrolata dank’ al OCT. La platformo ebligas ripetajn kaj koherajn tranĉojn de la mola kaj rigida histo kiel kartilago. Detale pri sia platformo la aŭtoroj skribas en „Biomedical Optics Express” certigante, ke dum la apliko de ilia biokongrua fibro en la operaciata histo ne aperis sango, kio aparte gravas dum operacioj de cerbo. Oni sole konstatis etan lezon de la histo pro la varmefikado.

El la elsendo 05.06.2022. Legas Tomek – 01’08”

--------------------------------------------------------------------------------

Pola-Germana Scienca Premio Copernicus 2022
[2022-06-05]
https://pola-retradio.org/2022/06/pola-germana-scienca-premio-copernicus-2022/

Profesorino Krystyna Radziszewska el la Lodza Universitato kaj profesoro Sascha Feuchert el Universitato en Giessen ricevis la polan-germanan sciencan premion Copernicus 2022 pro la komunaj esploroj pri holokaŭsto. Atribuas ĝin Fondaĵo por la Pola Scienco kaj germana esplorfondaĵo DFG. Laŭ la opinio de la ĵurio la esploroj de la laŭreatoj pri literaturaj atestoj el la juda getto en Lodzo – Getto Litzmannstadt – la dua plej granda getto sub la germana okupacio en Pollando – grave kontribuis al rekonstruo de la ĉiutaga vivo kaj kulturo en la getto. La ĵurio aprezis la kvinvoluman publikaĵon Kroniko de la Getto, kiu estis prilaborita kunlabore kun aliaj sciencaj laborantoj kaj Enciklopedion de la Getto. Profesoroj Radziszewska kaj Feuchert kunlaboras ekde 90-aj jaroj. Kun la fluo de la tempo la duflanka kunlaboro transformiĝis en internacian reton de kunlaborantaj esploristoj pri diversaj sciencbranĉoj. La premio Copernicus estas atribuata ĉiun duan jaron ekde 2006. Ĝia celo estas popularigi esploratingaĵojn, kreiĝantajn kiel rezulto de kunlaboro inter sciencistoj el Pollando kaj Germanio. La valoro de la premio egalas al 200 mil eŭroj. Ĝi estas egale dividata inter la laŭreatoj por iliaj pliaj sciencaj esploroj kaj firmigo de la pola-germana kunlaboro.

El la elsendo 05.06.2022. Legas Pamela – 01’57”

--------------------------------------------------------------------------------

Arkiva interparolo kun Zofia Banet-Fornal pri Mariavitoj
[2022-06-05]
https://pola-retradio.org/2022/06/arkiva-interparolo-kun-zofia-banet-fornal-pri-mariavitoj/

Pri Mariavitoj ni lastatempe parolis du fojojn. Hodiaŭ el nia arkivo ni memorigas  interparolon el 1993 kun konata pola esperantistino, esploristino Zofia Banet-Fornal pri ŝia interesiĝo kaj esploroj koncerne historion kaj nunon de polaj Mariavitoj kaj ilia uzo de Esperanto.

El la elsendo 05.06.2022. Interparolis red. Barbara Pietrzak – 10’52”

--------------------------------------------------------------------------------

Poloj distingitaj per la franca Ordeno de Arto kaj Literaturo
[2022-06-10]
https://pola-retradio.org/2022/06/poloj-distingitaj-per-la-franca-ordeno-de-arto-kaj-literaturo/

La filmproduktanto Irena Strzałkowska kaj reĝisoro Jan Komasa estis en majo distingitaj per la franca Ordeno de Arto kaj Literaturo. Temas pri ordeno atribuata de la franca kulturministro al personoj distiniĝantaj per sia arta kaj literatura agado, per sia kontribuo al evoluigo de diversaj artbranĉoj en Francio kaj en la tuta mondo. Dum la solenaĵo en la franca ambasado en Varsovio la ambasadoro Frédéric Billet memorigis la longdaŭrajn ligojn de Irena Strzałkowska kun la franca kulturo kaj kinematografio. Ŝi estis ataŝeo ĉe la Konstanta Reprezentantejo de Pollando ĉe Unesko, vicdirektoro de la Filmstudio „Tor”, kiu kun Francio kunproduktis i.a. la filmon de Krzysztof Kieślowski „Duobla vivo de Veronika” distingitan en Cannes. Jan Komasa, unu el la plej talentaj reĝisoroj de la juna generacio jam kiel studento en 2004 ricevis la premion Cinéfondation dum la festivalo en Cannes pro la filmetudo „Bonas, ke vi estas”. Lia alia filmo „Dia korpo” kreiĝis en kunlaboro kun Francio kaj estis nomumita por la premio Cezar. Ĝi estis nomumita ankaŭ por Oskar-premio en 2020 kiel plej bona beletra eksterlanda filmo. En la lastaj jaroj per la franca Ordeno de Arto kaj Literaturo estis distinigitaj tiaj polaj artistoj, ĵurnalistoj kaj kulturagantoj kiel Andrzej Seweryn, Małgorzata Omilanowska, Piotr Skubiszewski, Marcin Frybes, Maciej Morawski kaj Anna Parzymies.

El la elsendo 10.06.2022. Legas Maciek – 01’42”

--------------------------------------------------------------------------------

La rezultoj de la Pupteatra Festivalo 2022
[2022-06-10]
https://pola-retradio.org/2022/06/la-rezultoj-de-la-pupteatra-festivalo-2022/

La spektaklo “Czajka” (ĉajka) prezentita de la belga >Compagnie Belova-Iacobelli< ricevis la ĉefan premion, Grand Prix de la 29-a Internacia Festivalo de Pupteatra Arto, unu el la plej prestiĝaj aranĝoj de la puparta teatro, kiu okazis fine de majo en Bielsko-Biała. „Czajka” kreiĝis en la kunlaboro inter du artistinoj – Tita Iacobelli aktorino el Ĉilio, kaj Natacha Belova rus-belga scenografo kaj pupaŭtoro. Ilia unua komuna spektaklo rilatas al la heroa provo de maljuna aktorino – Czajka ludi la rolon de Arkadina en „Mevo” de Ĉeĥov, aAmbaŭ proksimiĝantaj al la fino de sia aktora kariero. La speciala festivala premio estis atribuita al la hispana grupo „Zero en Conducta Company” pro “Mekaniko de la animo”. Ĝi estis premiita “pro la sukcesa provo forviŝi limojn inter pupaktoro kaj pupanimanto”. Artistoj de la franca Teatro de L’Entrouvert ricevis la premion de junaj kritikistoj. Ilia teatraĵo “Traversees” estis aprecita pro la plureco de la aplkitaj teatraj lingvaĵoj kaj rimedoj, kaj ebligo al la publiko de profunda teatra spertiĝo. Entute dum la festivalo estis prezentitaj sep spektakloj de artistoj el ses landoj, krom la menciitaj ankaŭ el Ĉeĥio, Danio kaj Pollando. La Festivalo de Bielsko Biała, organizata ĉiun duan jaron havas longan tradicion. Ĝia unua eldono sub la nomo „Rendez-Vous kun Bielsko” okazis en 1966. Ĝis nun en Bielsko-Biała prezentiĝis pli ol 350 teatroj el ĉirkaŭ 50 landoj, i.a. Japanio, Ĉinio, Honkongo, Kubo, Togolando, Aŭstralio, Argentino, Brazilo, Kanado, Usono, Mongolio, Irano, Nov-Zelando, Hinda Unio kaj Vjetnamio.

El la elsendo 10.06.2022. Legas Tomek – 02′ 22”

--------------------------------------------------------------------------------

Finalo de la folklora konkurso “Pentrita Ĥato”
[2022-06-10]
https://pola-retradio.org/2022/06/finalo-de-la-folklora-konkurso-pentrita-hato/

Meze de junio en la vilaĝo Zalipie okazos la finalo de la 59-a konkurso “Pentrita Ĥato”. Partoprenas ĝin pentristoj kaj tutaj familioj el la loko Zalipie (la suda Pollando) kaj najbaraj vilaĝoj. Popolaj artistoj ornamas siajn domojn kaj bienkonstruaĵojn per floraj motivoj. Temas pri la plej longdaŭra popolarta konkurso en Pollando (1948) organizata de Pentristina Asocio de Zalipie kaj la muzeo de Tarnów. Dank’ al ĝi konserviĝis la tradicio de la ornamado per floraj motivoj de domoj, grenejoj, staloj, putoj, bariloj kaj eĉ hundobudoj. Ĉirkaŭ cent personoj partoprenas ĉiujare la konkurson – profesiaj pentristoj kaj vilaĝanoj. Unue, la ĵurio konsistanta el etnografoj, arthistoriistoj, artistoj kaj ĵurnalistoj vizitas anoncitan al la konkurso domojn taksante la artan nivelon de la pentritaj objektoj, iliajn kolorojn kaj fidelecon al la tradicio. La finalo de la konkurso en Zalipie, dum kiu oni anoncas la gajnintojn kaj aljuĝas la premiojn, okazas kadre de la tradicia dimanĉa festivalo.. Nunjare en la Etnografia Muzeo de Tarnów antaŭ la finalo estas planita la ekspozicio “Pentristinoj el Powiśle Dąbrowski”, dediĉita al elstaraj dojeninoj de tradicia domornamado el la loko Powiśle Dąbrowski, kiuj meritiĝis por la konservado kaj popularigo de ĉi tiu unika arto.

El la elsendo 10.06.2022. Legas Maciek 01′ 33”

--------------------------------------------------------------------------------

La 33-aj E-Tagoj en Krakovo
[2022-06-10]
https://pola-retradio.org/2022/06/la-33-aj-e-tagoj-en-krakovo/

Hodiaŭ ni prezentas etan raporton kun du sondokumentoj pri la okazintaj lastsemajnfine 33-aj Krakovaj E-Tagoj. Antaŭ nia mikrofono gastas Kinga Gierula-Mirocha, kiu ligas al sia prelego pri graveco de aloo en nia sancela vivo kaj Piotr Karcz, unu el studentoj de interlingvistikaj studoj en Poznano, por kiu tamen la Tagoj estis la unua iom granda e-ista evento.

El la elsendo 10.06.2022. Prilaboris red. Barbara Pietrzak -11’31”

--------------------------------------------------------------------------------

E_elsendo el la 10.06.2022
[2022-06-10]
https://pola-retradio.org/2022/06/e_elsendo-el-la-10-06-2022/

Podkasto: Ludu en nova fenestro | Elŝutu

La 1171-a E_elsendo el la 10.06.2022 ĉe www.pola-retradio.org

Hodiaŭ ni prezentas etan raporton kun du sondokumentoj pri la okazintaj lastsemajnfine 33-aj Krakovaj E-Tagoj. Antaŭ nia mikrofono gastas Kinga Gierula-Mirocha, kiu ligas al sia prelego pri  graveco de aloo en nia sancela vivo kaj Piotr Karcz, unu el studentoj de interlingvistikaj studoj en Poznano, por kiu tamen la Tagoj estis la unua iom granda e-ista evento. La komencaj kulturkronikaj aktualaĵoj informas pri laŭvicaj polaj kulturagantoj distingitaj per la franca Ordeno de Arto kaj Literaturo; pri la laŭreatoj de la maja Pupteatra Festivalo en Bielsko-Biała; pri la nunjara finalo de la folklora konkurso en la loko Zalipie „Pentrita Ĥato”. – En la E-komunuma segmento ni memorigas la informon pri la daŭranta varbado por la dujaraj interlingvistikaj magistrigaj studoj en Poznano por kiuj invitas prof. Ilona Koutny; ni informas pri la nunjara Azi-Oceania Kongreso okazonta en Busan, Koreio. Muzike akompanas nin Lorenzo Tomezzoli, kiu propravoĉe surbendigis sian kanton „Sŭap, sŭap”. La akompana al la programinformo interreta foto prezentas folkloran „pentritan ĥaton” el Zalipie, en kiu okazas nun ĉiujara konkurso. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Pollando daŭre ekster la eŭrosfero
[2022-06-15]
https://pola-retradio.org/2022/06/pollando-daure-ekster-la-eurosfero/

La pola vicĉefministro kaj ministro pri agrikulturo Henryk Kowalczyk deklaris, ke Pollando dume ne konsideras eniron de la eŭrosfero. Tiu deklaro aperis, post la merkreda raporto de la Eŭropa Komisiono anoncinta, ke Kroatio plenumis jam la kondiĉojn por la enkonduko de eŭro kiel valuto ekde la 1-a de januaro 2023. Ministro Kowalczyk konfirmis, ke aliĝante al la Eŭropa Unio Pollando devontiĝis akcepti en nedifinita estonteco la komunan valuton. Liaopinie tio povos okazi nur kiam niaj mastrumadoj estos kompareblaj kun aliaj mastrumadoj ene de la Unio. Tio ankoraŭ ne okazis. Plie, la inflaciindico PPI en la eŭrosfero altiĝis en aprilo je 37,2% kompare al la pasinta jaro. La pola ministro memorigis, ke la akcepto de la komuna valuto antaŭe forte tuŝis tiajn landojn kiel Grekio, kiuj spertis tiuokaze tre gravan ekonomian krizon. Konsiderante ĉion ĉi Pollando dume povas gvidi respondecan fiskan politikon, same kiel la respondecan pruntpolitikon disponante pri la propra valuto. Ĉi tio ne kreas minacon de ŝtata nepagipoveco, kiam la forto de la enspezrimedoj ne estas komparebla. Tial aktuale ne ekzistas plano, ke Pollando akceptu komunan valuton, kvankam eble ne temas pri perspektivo malproksima.

El la elsendo el la 15.06.2022. Legas Maciek – 01’21”

--------------------------------------------------------------------------------

Poloj daŭre por la pola valuto
[2022-06-15]
https://pola-retradio.org/2022/06/poloj-daure-por-la-pola-valuto/

Laŭ la plej plej novaj esploroj de Social Changes, laŭ la komisio de la portalo wPolityce.pl , malgraŭ la malpliboniĝanta ekonomia konjunkturo en Eŭropo kaj en la mondo poloj daŭre deklaras sin por konservo de la pola nacia valuto. Ilia nombro makreskis je 3 procentoj kaj aktuale egalas al 56 procentoj de la ekzamenitoj. Je tri procentoj kreskis la elcento de personoj, kiuj ne deklaras sian opinion ĉi-rilate. Kontraŭ la akcepto de eŭro estas unuavice la balotintoj de Unuiĝinta Dekstrularo. Aktuale temas pri eĉ 81 procentoj, dum antaŭe temis pri 78 procentoj. Inter la balotintoj de la opozicia Civitana Koalicio la subteno por eŭro kreskis je 17 procentoj. Oni konkludas, ke kun la apero de malpli stabila situacio pro la milito en Ukrainio, la opoziciaj balotintoj serĉas stabilecon pere de rezigno pri memstara valutpolitiko. Laŭ iuj ekspertoj tio estas erarvojo, ĉar eŭro ne protektas kontraŭ la inflacio, aliflanke la unia valuto senigas la ŝtatojn je necesaj instrumentoj por reagi je aperantaj defioj. Eŭro samtempe malfaciligas rapidan evoluon, aparte al la landoj, kiuj volas egalpaŝi kun la unia avanularo.

El la elsendo 15.06.2022. Legas Milada – 01’55”

--------------------------------------------------------------------------------

UNHCR-raporto pro la skalo de la monda migrado
[2022-06-15]
https://pola-retradio.org/2022/06/unhcr-raporto-pro-la-skalo-de-la-monda-migrado/

Laŭ la donitaĵoj de la Agentejo por Rifuĝintoj de la Unuiĝintaj Nacioj – UNHCR la nombro de personoj forlasintaj siajn landojn kreskis en la fino de 2021 ĝis 90 milionoj. Tio estas la rezulto de novaj perfortoagoj kaj daŭrantaj konfliktoj en tiaj landoj kiel Etiopio, Burkina Faso, Birmo, Niĝerio, Afganlando kaj Demokratia Respubliko Kongo. Krome en la nuna jaro pro la rusa atako kontraŭ Ukrainion 8 milionoj da personoj ŝanĝis sian lokon interne de la lando kaj 6 milionoj forlasis ĝin. La estro de UNHCR esprimis rekonon pro la internacia helpo al rifuĝintoj, kvankam temas sole pri mildigo de iliaj vivproblemoj. Tamen por renversigi la kreskotendencon estas necesa paco kaj stabileco, por ke la senkulpaj homoj ne devu elekti inter minaco en la propra lando kaj danĝera fuĝo kaj elmigro. La nombro 100 milionoj koncernas same rifuĝintojn kiel azilpetintojn kaj homojn, kiujn al la forlaso de la propra lando devigis internaj konfliktoj. La jaran raporton pri la globskalaj migrotendecoj la agentejo prezentos la 16-an de junio. Ankaŭ UEA direktis specialan mesaĝon, ligitan kun la monda tago de rifuĝintoj sendinte ĝin al la Unuiĝintaj Nacioj. Plenan tekston enhavas la Gazetara Komuniko el la 6-a de junio nunjare. Ni legas en ĝi i.a.: „Universala Esperanto-Asocio, kiel tutmonda neregistara organizo, memorigas, ke sekureco estas fundamenta homa rajto, kaj ke rifuĝintoj estas inter la plej vundeblaj homoj tiurilate”. […] Kiel parolantoj de la Internacia Lingvo Esperanto, membroj de UEA estas aparte konsciaj pri esencaj lingvaj rajtoj. Lingva subteno gravas, se oni volas trakti rifuĝintojn juste kaj digne. Rifuĝintoj bezonas aliri informojn en lingvoj, kiujn ili komprenas. Ili ankaŭ bezonas helpon pri lingvoj kaj ĉiutaga vivo. Krom instrui, necesas klerigi ilin pri ŝtataj funkciuloj, sekurecaj fortoj kaj helpantoj de neregistaraj organizoj. Precipe aŭskulti la voĉojn de rifuĝintoj pere de ties lingvoj. Iliaj infanoj rajtas al plenaj edukaj servoj, en lingvoj kiujn ili komprenas.

El la elsendo 15.06.2022. Legas Maciek, Krystyna, Milada – 02’47”

--------------------------------------------------------------------------------

Medikamentoj el kemia rubo
[2022-06-15]
https://pola-retradio.org/2022/06/medikamentoj-el-kemia-rubo/

Esploristoj el la kolektivo de profesoro Bartosz Grzybowski (Allchemy Inc, Instituto pri la Organika Kemio de la Pola Sciencakademio kaj sudkorea Nacia Instituto pri Scienco kaj Teknologio) en sia publikaĵo en „Nature” priskribis, kiel el la kemia rubo eblas produkti medikamentojn. La prilaborita de profesoro Grzybowski kaj doktorino Sara Szymkuć potenca algoritmo Allchemy de la usona kompanio de ili establita trarigardis katalogojn de firmaoj el la tuta mondo kaj elektis ĉirkaŭ 200 kemiajn komponaĵojn, kiuj estas traktataj kiel forfalaĵoj. La programo testis virtuale miliardojn da kemiaj reagoj, kiuj povus okazi inter la testitaj substancoj. Montriĝis, ke el la traktita materialo eblas pretigi en nekomplikaj kondiĉoj multajn surmerkate dezirindajn produktojn, inkluzive de 300 diversaj medikamentoj aŭ kemiaj komponaĵoj utilaj por la agrikulturo. En sia artikolo en „Nature” la esploristoj informis kiel el ingrediencoj traktataj kiel rubo eblas produkti kontraŭdoloran ibuprofenon, carvedilol kaj valsartan, kiuj estas medikamentoj aplikataj por la kuracado de hipertensio kaj kormalsanoj, mirabegron, medikamenton helpan en malsanoj de urina veziko aŭ dofetilidon kontraŭ la kora misritmo. Por demonstri, ke medikamentojn eblas produkti el kemia rubo la kolektivo de profesoro Grzybowski komencis kunlabori kun alia usona firmao produktanta malgrandajn kemiajn reaktorojn. Ĝi okazigis sintezon laŭ recepto prilaborita de la algoritmo kaj produktis el la rubo ŝlosilajn ingrediencojn de drogoj taŭgaj por protekti pacientojn troviĝantajn sub enspiratoroj, alivorte ventoliloj, ekzemple kaze de Kovim-19.

El la elsendo 15.06.2022. Legas Maciek – 02’02”

--------------------------------------------------------------------------------

E_elsendo el la 15.06.2022
[2022-06-15]
https://pola-retradio.org/2022/06/e_elsendo-el-la-15-06-2022/

Podkasto: Ludu en nova fenestro | Elŝutu

La 1172-a E_elsendo el la 15.06.2022 ĉe www.pola-retradio.org

Ĝi enhavas gesinjoroj: – La 126-an fragmenton de la romano „Qvo Vadis” de Henryk Sienkiewicz en la E-traduko de Lidia Zamenhof; – En la komencaj aktualaĵoj ni ligas al oficiala eldiro pri tio, kiam Pollando akceptos la komunan valuton, eŭro kaj pri la opinisondado koncerne la starpunkton de poloj pri la komuna valuto; ni informas pri la lasta raporto de UNHCR pri la nombro de migrantoj en la monda skalo kaj kompletigas ĝin fragmente per la ĉi-rilata GK de UEA; – La sciencan temon ni dediĉas al sukcesaj laboroj de polaj sciencistoj, kiel el la kemia rubo eblas produkti medikamentojn; – Hodiaŭ muzike akompanas nin Hirosi Nobukuni per sia originala kanto en Esperanto „La ekiro de l’ cignar’”. La akompana interreta foto prezentas rifuĝintojn en la varsovia Centra Stacidomo. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Cannes Soundtrack Award por pola komponisto
[2022-06-20]
https://pola-retradio.org/2022/06/cannes-soundtrack-award-por-pola-komponisto/

Paweł Mykietyn ricevis la premion Cannes Soundtrack Award por la muziko al “IO” reĝisorita de Jerzy Skolimowski. La filmo estis prezentita en la ĉefa konkurso de la 75-a Festivalo de Cannes okazinta nunjare. “IO” rilatas al la filmo “For Luck, Baltazar!” de Robert Bresson, unu el la klasikaĵoj de la franca kinoarto. Paweł Mykietyn (naskiĝinta en 1971) estas komponisto kaj klarnetisto. Li kunlaboris kun i.a. polaj direktistoj Jacek Kaspszyk kaj Jerzy Maksymiuk, li komponis por fama pola kantistino Ewa Pobłocka. Liaj komponaĵoj kreiĝis laŭ la komisio de multaj festivaloj kaj institucioj, kiel “Varsovia Aŭtuno”, Pola Radio, Teatr Wielki – Pola Nacia Opero, same kiel individuaj kantistoj, inkluzive de Elżbieta Chojnacka kaj Jerzy Artysz. En la jaroj 1997-2001 Paweł Mykietyn estis la muzikdirektoro en la Teatro Studio en Varsovio, kaj ekde 2008 li plenumas tiun funkcion en la varsovia Nowy Teatr. Mykietyn akiris jam multajn premiojn, inkluzive dum la Pola Filmbeletra Festivalo en Gdynia por la muziko al la filmoj “33 Scenoj el la vivo” de Małgorzata Szumowska kaj “Essential Kiling” kaj “11 Minutoj” de Jerzy Skolimowski. Paweł Mykietyn estis distingita per la Kavalira Kruco de la Ordeno de Polonia Restituta kaj per la Arĝenta Medalo Meritiĝinto por la Kulturo Gloria Artis.

El la elsendo 20.06.2022. Lagas Tomek – 01’39”

--------------------------------------------------------------------------------

Profesoro Silvano de Fanti kun la premio Transatlantyk
[2022-06-20]
https://pola-retradio.org/2022/06/profesoro-silvano-de-fanti-kun-la-premio-transatlantyk/

Profesoro Silvano de Fanti, pola filologo, tradukisto, aŭtoro de la itala traduko de „Sinjoro Tadeo” de Adam Mickiewicz ricevis en Krakovo la Premion Transatlantyk pro la popularigado de la pola literaturo eksterlande. La premio estis transdonita dum la 5-a Internacia Kongreso de Tradukistoj de la Pola Literaturo okazinta la 18-an fojon komence de junio. Profesoro Silvano de Fanti estas aktiva populariganto de pola kulturo en Italio. Li tradukis same la klasikaĵojn de la pola literaturo kiel ankaŭ verkojn de nuntempaj prozverkistoj kaj poetoj, kiel Wyspiański, Norwid, Prus, Różewicz, Szymborska, Hartwig. Li famiĝis aparte pro sia traduko de “Pan Tadeusz”. La kritikistoj aprecis la italajn frazojn de Pan Tadeusz kiel “stile elstarajn, naturajn kaj samtempe intelekte klarajn”. Ĉi-jare estis ankaŭ honoritaj la premiitoj de la du lastaj jaroj, kiuj pro la pandemio ne povis pli frue transpreni siajn premiojn. Temas pri profesoroj Ewa Thompson kaj Tokimasa Sekiguchi. Kiel diris la nunjara premiito profesoro Silvano de Fanti “estas tradukistoj, kiuj eĉ ne volas teni kontakton kun la aŭtoroj de la tekstoj, pri kiuj ili laboras, sed mi ankoraŭ bezonas koni ilin. Por mi, temas pri iu komforto, garantio, ke eble mia traduko ne necese estas la plej brila, sed sendube pli vera”. Krom la premistatueto aŭtorita de Łukasz Kieferling, la premiito ricevis 10 mil eŭrojn. La eventon partoprenis 500 personoj inkluzive de 250 tradukistoj el pli ol 50 landoj, en plimulto el Eŭropo, sed ankaŭ en la Norda kaj Suda Amerikoj, Azio kaj Aŭstralio. La kongreso estis ne sole granda festo de la pola literaturo. Ĝi omaĝis la penon de la tradukista laboro de individuoj kaj ĝenerale la popularigadon de la pola literaturo eksterlande.

El la elsendo 20.06.2022. Legas Tomek – 02’11”

--------------------------------------------------------------------------------

Arkiva interparolo kun la ĵus forpasinta Helmut Klünder
[2022-06-20]
https://pola-retradio.org/2022/06/arkiva-interparolo-kun-la-jus-forpasinta-helmut-klunder/

En nia hodiaŭa elsendo ni memorigas el nia arkivo interparolon kun konata germana denaska esperantisto forpasinta pasintsemajne, Helmut Klünder. Li i.a. sponsoro de iu tre interesa koncerta programo dum la Universala Kongreso en Rotterdamo 2008, kie UEA solenis sian 100-jariĝon. Li unuavice plene identiĝis kun sia esperantisteco, ne sole aktivante kiel membro de GEJ kaj GEA.

El la elsendo 20.06.2022. Interparolis red. Barbara Pietrzak – 16’43”

--------------------------------------------------------------------------------

E_elsendo el la 20.06.2022
[2022-06-20]
https://pola-retradio.org/2022/06/e_elsendo-el-la-20-06-2022/

Podkasto: Ludu en nova fenestro | Elŝutu

La 1173-a E_elsendo el la 20.06.2022 ĉe www.pola-retradio.org

En nia hodiaŭa elsendo ni referencas al la pasinta hieraŭ 100-a datreveno de la unua E-elsendo aŭdiĝinta en la usona stacio Newark WJZ. Ni memorigas el nia arkivo interparolon kun konata germana denaska esperantisto, kiu pasintsemajne forpasis, Helmut Klünder. Li ne sole identiĝis kun sia esperantisteco, ne sole aktivis kiel membro de GEJ kaj GEA. Li ankaŭ estis sponsoro, i.a. sponsoro de iu tre interesa kultura programo dum la Universala Kongreso en Roterdamo. Sed lia sponosorita koncerto estis ĝuste la okazo por ekscii pri lia esperantista vivo kaj familio. En komencaj kulturkronikaj aktualaĵoj ni informas pri grava pola premio TRANSATLANTYK por la itala tradukisto de „Sinjoro Tadeo”, prof. Silvano de Fanti. Ni sciigas ankaŭ pri la premio Cannes Soundtrack Award por la pola komponisto Paweł Mykietyn. La 2-a Interkultura Novel-Konkurso daŭras ĝis la 30-a de septembro 2022. Ni memorigas ĝiajn kondiĉojn en la E-komunuma segmento. Muzike ni memorigis omaĝkanzonon de Andrzej Bach por E-Redakcio en la publika Pola Radio. Nian programinformon akompanas la interreta foto de nia paĝo www.pola-retradio.org. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Ukrainio kaj Moldavio kun la statuso de la uniaj kandidatoj
[2022-06-25]
https://pola-retradio.org/2022/06/ukrainio-kaj-moldavio-kun-la-statuso-de-la-uniaj-kandidatoj/

La Eŭropa Konisilio atribuis al Ukrainio kaj Moldavio la statuson de kandidatoj al la Eŭropa Unio. Ne ĉiuj verdire reagis entuziasme. Gvidantoj de iuj balkanaj ŝtatoj esprimis sian elreviĝon tiukuntekste, kiel landoj, kiuj jam de dek kelkaj jaroj kiel kandidatoj atendas aliĝon al la Unio. La Norda Makedonio ricevis la statuson de la kandidato antaŭ 17 jaroj, Albanio kaj Serbio havas ĝin de 13 jaroj kaj Montenegro de 12 jaroj. Koncerne Kartvelion la uniaj gvidantoj agnoskis ĝiajn aspirojn al la membriĝo, sed decidis ke la statuson de la kandidato ĝi ricevos nur post kiam ĝi solvos la t.n. „prioritatajn aferojn”.

El la elsendo 25.06.2022. Legas Barbara – 00’55”

--------------------------------------------------------------------------------

Poloj  pri trankvila emeritiĝo
[2022-06-25]
https://pola-retradio.org/2022/06/poloj-pri-trankvila-emeritigo/

La Ĉefa Statistika Oficejo prognozas, ke ĝis la 2050-a jaro 40 procentoj de poloj havos 60 aŭ eĉ pli da jaroj. La aktuala emerita aĝo ebligas jam al la 60-jaraĝaj virinoj kaj 65-jaraĝaj viroj fini la profesian karieron. Tamen eĉ 49 procentoj antaŭvidas, ke necesos labori post la atingo de la emerita aĝo. La baza argumento por la postemerita laboro de poloj estas esperoj ligitaj kun multe pli altaj emerituroj. Tamen preskaŭ samtiom da poloj, alivorte 48 procentoj, ne volas labori pli longe ol antaŭvidas tion la koncerna leĝo, eĉ se laboro konformus al ilia forto kaj sanstato. Tiu donitaĵoj baziĝas sur esploroj de Personnel Servis „Barometro de la Pola Labormerkato”. Samtempe la firmoj certigas, ke ili volonte dungos laborantojn el la generacio 50+. Malgraŭ la fakto, ke tion deklaras 65 procentoj de la merkatistoj en la duono de la enketitaj firmoj personoj el la grupo 50+ konsistigas malpli ol unu kvinonon de ĉiuj laborantoj.

El la elsendo 25.06.2022. Legas Maciek – 01’14”

--------------------------------------------------------------------------------

Fotovolatikaj aranĝaĵoj en polaj domoj
[2022-06-25]
https://pola-retradio.org/2022/06/fotovolatikaj-arangajoj-en-polaj-domoj/

Nunjare la nombro de la hejmaj mastrumejoj en Pollando utiligantaj la elektran energion el la propraj fotovoltaikaj mikroinstalaĵoj superos unu milionon. Sur la merkato dominas instalaĵoj por unuflamiliaj domoj. Laŭ pritaksoj jam ĉiu sepa domo havas propran fotovoltaikan aranĝajon. La teknikajn parametrojn por konstrui propran ĉedoman „sunradian elektrejon” havas la duono de la polaj domoj. La fotovoltaiko de kelkaj jaroj estas la plej rapide kreskanta segmento sur la pola merkato de renovigebla energio. Laŭ la donitaĵoj de la Energimerkata Agentejo fine de la nunjara januaro la povo de ĉiuj polaj fotovoltaikaj mikroinstalaĵoj egalis al 6123 MW. Nur dum unu jaro aldoniĝis 400 mil produktantoj/konsumantoj de la energio el la sunpaneloj kaj entute temis pri 876 mil t.n. prosumentoj, tio estas subjektoj produktantaj kaj konsumantaj energion el la propraj fotovoltaikaj instalaĵoj.

El la elsendo 25.06.2022. Legas Milada – 01’31”

--------------------------------------------------------------------------------

Ukraina24 emisios el Pollando
[2022-06-25]
https://pola-retradio.org/2022/06/ukraina24-emisios-el-pollando/

Laŭ la informoj de „Rzeczpospolita” la plej granda informkanalo de la orienta najbaro de Pollando Ukraina24 instaliĝos en Pollando. La stacio peranta informojn dum la tuta diurno (tag-nokto) jam de kelkaj semajnoj estas spektebla en Pollando. Nun ĝi tranlokos al Pollando sian bazon. En Varsovio funkcios ĝia studio produktanta programojn realigatajn laŭ la ukraina licenco, kiuj estos transsendataj al Ukraimo kaj tie emisiataj. Kiel informis “Rzeczpospolita” la laboroj estas progresintaj. Ukrainaj ĵurnalistoj estados en Pollando ne kiel rifuĝintoj, sed kiel eksterlandaj laborantoj havantaj permeson por laboro ligita kun portempa estado. La programoj de Ukraina24 estos produktataj en la lingvoj ukraina kaj angla, ne estas ekskludita la produktado en la pola lingvo. Dume ne estas sciate, ĉu la stacio funkcion sub la aktuala nomo.

El la elsendo 25.06.2022. Legas Maciek – 01’02”

--------------------------------------------------------------------------------

Polaj studentaj teamoj nunjare sur la 4-a kaj 5-a loko ĉe URC
[2022-06-25]
https://pola-retradio.org/2022/06/polaj-studentaj-teamoj-nunjare-sur-la-4-a-kaj-5-a-loko-ce-urc/

University Rover Challenge (URC) estas prestiĝa internacia konkurso de la esplorpaŝiloj, t.e. marsaj esplorveturiloj konstruataj de studentoj. Ĝi okazas ĉe Mars Desert Research Station, en la usona Utaha-dezerto, en kunlaboro kun sciencistoj laborantaj ĉiutage en la kosma sektoro, interalie de NASA. La rivalado koncernas starton en kvar analogaj spacmisioj, kiuj spegulas realajn defiojn de esplorveturiloj senditaj al Marso. En la nunjara konkursfinalo partoprenis 36 teamoj el 10 landoj. Pollando estis reprezentita fare de kvar teamoj: AGH Space System (Kalman esplorveturilo), Politekniko de Kielce (IMPULS rover), PCz Rover Team de Częstochowa-Politekniko, kaj de la Vroclava Politekniko (Scorpio rover). Nunjare sur la podio de la internacia konkurso de marsaj esplorveturiloj – University Rover Challenge en Usono la unuajn lokojn okupis la teamoj el Usono kaj Aŭstralio. La teamo de la Min- kaj Fandakademio de Krakovo okupis la 4-an lokon, kaj la teamo de Kielce Politekniko la 5-an. Krom ĉi tiuj kvin, neniu el la partoprenantaj teamoj superis 300 poentojn. La teamoj el la polaj politeknikoj partoprenas University Rover Challenge ekde 2009 kaj rikoltis – tra la jaroj – en ĉi tiu konkurso multajn sukcesojn. La unuan ili atingis en 2011, kiam la esplorveturilo Magma2, kreiĝinta en la Bjalistoka Politekniko, akiris la plej superan lokon. Ĝiaj studentoj denove okupis la unuajn lokojn en 2013 kaj en 2014 dank’ al siaj esplorveturiloj Hyperion kaj Hyperion 2. En 2015, la konkuradon gajnis Legendeca Esplorveturila Teamo de Rzeszów-politekniko. Samjare la 3-an lokon okupis Scorpio-teamo de la Vroclava Politekniko kaj la kvaran lokon akiris esplorveturilo, konstruita de studentoj de la Bjalistoka Politekniko. En 2016, denove la konkurson gajnis la studenta teamo de Rzeszów-politekniko. Tiujare la teamo Continuum el la Vroclava Universitato estis la tria. En 2017 la sama Continuum akiris la duan lokon, kaj la tria estis Rover Team de Częstochowa-Politekniko. La ĵus menciita teamo evidentiĝis esti la venka en 2018, la trian lokon okupis IMPULS de la Politekniko de Kielce, la kvaran Raptors-teamo de Częstochowa-Politekniko.

El la elsendo 25.06.2022. Legas Tomek – 02’49”

--------------------------------------------------------------------------------

Kun Lidia Ligęza – proksimigi la polan poezion al la mondo
[2022-06-25]
https://pola-retradio.org/2022/06/kun-lidia-ligeza-proksimigi-la-polan-poezion-al-la-mondo/

Interparolo kun pola poetino kaj tradukistino de la pola poezio en Esperanton, Lidia Ligęza. Ŝi prezentas iun el siaj tradukoj de poeziaĵoj pri Krakovo, ja ni renkontiĝis okaze de la 33-aj E-Tagoj de tiu urbo. Ni parolas ankaŭ pri ŝia tradukista laboro.

El la elsendo 25.06.2022. Interparolas red. Barbara Pietrzak – 12’50”

--------------------------------------------------------------------------------

E_elsendo el la 25.06.2022
[2022-06-25]
https://pola-retradio.org/2022/06/e_elsendo-el-la-25-06-2022/

Podkasto: Ludu en nova fenestro | Elŝutu

La 1174-a E_elsendo el la 25.06.2022 ĉe www.pola-retradio.org

Enhavas gesinjoroj: – Interparolon kun pola poetino kaj tradukistino de la pola poezio en Esperanton, Lidia Ligęza. Ŝi prezentas iun el siaj tradukoj de poeziaĵoj pri Krakovo, ja ni renkontiĝis okaze de la 33-aj E-Tagoj de Krakovo. Ni parolas ankaŭ pri ŝia tradukista laboro. – En la komencaj aktualaĵoj ni informas pri statuso de la unia kanditato, kiun ĉi-semajne ricevis Ukrainio kaj Moldavio; pri tio, ĉu poloj revas pri trankvila emeritiĝo; pri fotovoltaikaj aranĝaĵoj en ĉiam pli da polaj domoj; pri tio, ke la ukraina informkanalo Ukraina24 instaliĝas en Pollando. – En la sciencbultena rubriko ni informas pri planedveturiloj de polaj studentaj teamoj lige kun la prestiĝa internacia konkurso University Rover Challenge (URC) 2022. – Hodiaŭ muzike akompanas nin ukraina popola kanto „En verda val’”. La akompana interreta foto prezentas iun el la venkaj planedveturiloj projektitaj de polaj studentoj. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

100-jariĝo de la unua konferenco pri polaj muzeoj
[2022-06-30]
https://pola-retradio.org/2022/06/100-jarigo-de-la-unua-konferenco-pri-polaj-muzeoj/

Komence de junio en Poznano okazis Scienca Konferenco de Muzeologoj „Enpensiĝo pri la pasinteco kaj estonteco de la muzeoj” en la 100-jariĝo de la unua rendevuo de reprezentantoj de la polaj muzeoj, por kiu en 1921 venis muzeaj kompetentuloj el Varsovio, Lvovo, Krakovo kaj Poznano. Dum tiu historia rendevuo estis reprezentitaj muzeoj artaj, historiaj kaj industriaj. En la kunteksto de la regajnita apenaŭ suvereneco oni traktis la plej esencajn problemojn de muzea laboro en Pollando rekuniganta la tri landopartojn troviĝintajn ĝis tiam en la rusa, prusa aj aŭstra anekso. Temis i.a. pri pretigo de leĝo koncerne muzeojn, formado de muzeaj kadroj, konstruado de novaj muzeaj konstruaĵoj. Multan tempon oni dediĉis al la konservado de historiaj artobjektoj. La junia konferenco, kiun partoprenis i.a. direktoroj de la plej gravaj polaj muzeoj kiel Reĝa Kastelo kaj la Nacia Muzeo de Krakovo aŭ Muzeo-Palaco de Reĝo Jan 3-a Sobieski en la varsovia Wilanów, krom rerigardi al la historio traktis ankaŭ la nunan staton kaj aktualajn problemojn de la polaj muzeoj kaj frontis la aktualajn defiojn, kiuj staras antaŭ polaj muzeoj. La konferencon kunorganizis la Nacia Muzeo de Agrikulturo en Szreniawa, Muzeo de la Unuaj Piasdinastiaj Reĝoj en Lednica kaj Fondaĵo de la Poznanregionaj Muzeoj. La organizaj partneroj estis Nacia Muzea Instituto kaj fondaĵo Malfermaj je la Arto.

El la elsendo 30.06.2022. Legas Maciek – 01’51”

--------------------------------------------------------------------------------

La 19-a eldono de Corso Polonia en Romo
[2022-06-30]
https://pola-retradio.org/2022/06/la-19-a-eldono-de-corso-polonia-en-romo/

En Romo okazis la 19-a eldono de la festivalo de la pola kulturo Corso Polonia, organizata ĉiujare de la Pola Instituto, kiu en 2022 solenas sian 30-jariĝon. La nunjara festivala eldono donis la fokuson al la orienta limregiono de Pollando kaj tial la inaŭgura vespero estis dediĉita al la Podlaĥio. Tiuokaze estis malfermita ekspozicio de Małgorzata Dmitruk, artistino naskiĝinta en la regiono de Bjalistoko, kun ŝia dezajna kaj grafika arto. En la progamo okazis krome la plurmedia koncerto de Jacaszek kaj Jerzy Osiennik, artistoj el Pollando kaj Belorusio inspiritaj de la poemkolekto “Miniaturoj” de Sokrat Janowicz, belorusa verkisto kreanta en la belorusa kaj la pola lingvoj. Okazis foto-ekspozicio organizita kunlabore kun la roma galerio Interzone, “Militrevoj”. Ĝi prezentis fotojn de Jean-Marc Caimi kaj Valentina Piccinni el la jaroj 2015 kaj 2022, faritajn dum la milito en Ukrainio, ekde la konflikto en Donbaso. En la programo de la nunjara eldono de Corso Polonia troviĝas krome prezento de du dokumentaj filmoj de Tomasz Wolski. La unua „1970” traktis baze de arkivaj materialoj eventojn el decembro 1970 ĉe la pola marbordo. La alia dokumento “Ordinara Lando” bildigis komunistan Pollandon baze de registraĵoj de la tiuepoka milico kaj sekurecservo. Fine de la festivalo prezentiĝis la elstara itala muzikgrupo Giardino di Delizie kun la muziko inspirita per ĝiaj vizitoj en Pollando. La subĉiela koncerto okazis en la ĝardenoj de Accademia Filarmonica Romana. Ĝi estis dankesprimo por la partneraj kulturinstitucioj kaj itala publiko pro la 30-jara interesiĝo pri la festivalo, kaj kiel invito por plia kunlaboro.

El la elsendo 30.06.2022. Legas Barbara – 02’29”

--------------------------------------------------------------------------------

E_elsendo el la 30.06.2022
[2022-06-30]
https://pola-retradio.org/2022/06/e_elsendo-el-la-30-06-2022/

Podkasto: Ludu en nova fenestro | Elŝutu

La 1175-a E_elsendo el la 30.06.2022 ĉe www.pola-retradio.org

Hodiaŭ nia arkiva felietono pri Koninda Pollando proksimigas historion kaj ĉarmojn de la urbo Kamień Pomorski situanta ĉe la Balta Maro, kies nomo en Esperanto „Pomeria Ŝtono” ligiĝas kun loka legendo. La kulturkroniko enhavas informojn pri Scienca Konferenco de Muzeologoj „Enpensiĝo pri la pasinteco kaj estonteco de la muzeoj”; Pri la pola festivalo Corso Polonia en Romo; En E-komunuma segmento ni informas pri kreiĝinta Komitato de Neregistaraj Organizoj pri Lingvoj kiun gvidas Francis M. Hult kaj Humphrey Tonkin, reprezentantoj de Universala Esperanto-Asocio ĉe la Unuiĝintaj Nacioj. Muzike akompanas nin Meri Tiratsuyan per la kanzono „Nia Jarcento”. La akompana al la programinformo interreta foto prezentas la urbon Kamień Pomorski, pri kiu ni hodiaŭ felietonas. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Ĉiam pli multaj pakaĵaŭtomatoj
[2022-07-05]
https://pola-retradio.org/2022/07/ciam-pli-multaj-pakajautomatoj/

La reto de maŝinoj por liverado de pakaĵoj en Pollando grandiĝas fulmrapide. En la lasta jaro oni notis 45-procentan kreskon. La pakaĵliverajn aŭtomatojn povas utiligi jam preskaŭ 17 milionoj da poloj, el kiuj eĉ 46 procentojn ĝis la plej proksima pakaĵaŭtomato dividas la 350-metra distanco. La pakaĵaŭtomata reto ĉirkaŭprenas ĉiam pli da urboj, ĉiam pli da malgradaj loĝlokoj kaj eĉ vilaĝoj. En Pollando funkcias jam pli ol 21 mil pakaĵaŭtomatoj kaj oni prognozas ilian dinamikan plukreskon. Ili aperas ne nur sub la marko de InPost, sed ankaŭ de aliaj firmaoj. La jarkomenco estis tre dinamika kaj evoluiga por InPost en la monda skalo. La enspezoj de la firmao en la unua jarkvarono de 2022 kreskis je 94 procentoj kaj ĝi priservis 164 milionojn da pakaĵoj. Tiuperiode sur la pola merkato InPost notis 16-procentan kreskon.

El la elsendo 05.07.2022. Legas Maciek – 01′ 09″

--------------------------------------------------------------------------------

Sunpaneloj povos funkcii ankaŭ nokte
[2022-07-05]
https://pola-retradio.org/2022/07/sunpaneloj-povos-funkcii-ankau-nokte/

Sunpaneloj por akiri verdan energion estas ĉiam pli popularaj, sed ili havas kelkajn limigojn. Ili plej efike funkcias en hela, rekta suna lumo. La nubaj kaj pluvaj tagoj povas redukti ilian efikecon. Dum krepusko la sunpaneloj ne povas funkcii sen la sunradioj. Nun sciencistoj el la Universitato de la Nov-Suda Kimrio sciigis pri sia grava sukceso, se temas pri la produktado de la „nokta sunenergio”, la procezo, kiun oni ĝis nun traktis nur teorie. La teamo el la Lernejo pri Fotovoltaika Inĝenierio kaj Renoviĝanta Energio generis elektran energion el varmo radiata kiel infraruĝa lumo. Tiel ili imitis sistemon per kiu nia planedo malvarmiĝas nokte emisiante varmon en la kosmon. La esploristoj sukcese testis aranĝaĵon difinatan kiel termoradia diodo, kiu transformas la infraruĝan varmon en elektran energion. Iliaopinie la efikado de la termoradia diodo estas komparebla al teknologio aplikata en noktovidiloj. La kvanto de la energio produktita teste estas dume nekredeble malgranda kompare al la povo de la sunpaneloj kaj egalas al unu milono de procento (0,001%). Tamen tio kreas la esperon pri evoluigo de sunpaneloj, kiuj produktos elektran energion ankaŭ nokte. La kimraj sciencistoj ne estas unusolaj, kiuj volas krei sunpanelojn funkciantajn 24 horojn diurne, 7 tagojn dum la semajno. Kiel la unua esploris tiun eblon norvega esploristo, Rune Strandberg. Nun ankaŭ sciencistoj el la usona Stanford University testas la alternativajn metodojn utiligi la varmenergion en mallumo.

El la elsendo 05.07.2022. Legas Tomek – 01′

--------------------------------------------------------------------------------

La pola Bioelektra Group en la finalo de Energy Globe
[2022-07-05]
https://pola-retradio.org/2022/07/la-pola-bioelektra-group-en-la-finalo-de-energy-glob/

La pola kompanio Bioelektra Group aŭtoras la venkan teknologion de alifarado de rubo, kiu estis rekonita kiel la plej interesa porekologia solvo en nia lando. Post la ricevo de la premio en la unua konkursetapo de Energy Globe ĝi avancis al la tutmonda finalo. Energy Globe estis establita fine de la 90-aj jaroj fare de la aŭstra inĝeniero kaj ekologia aktivulo Wolfgang Neumann. Laŭreatoj estas elektataj duetape dum la landa kaj sekve monda rivalado. En la finalo de la konkurso, premioj estos aljuĝitaj en ses kategorioj: Akvo, Aero, Tero, Fajro, Juneco kaj Ekologiaj Plastoj. La pola kompanio reprezentos nian landon en la kategorio Tero. La pola projekto de alifarado de forfalaĵoj baziĝas sur la teknologio konsistanta en termika traktado de rubo, dum kiu oni aplikas vaporon sub alta aerpremo. Speciala procezo nomata RotoSTERIL ebligas transformi biodiserigeblajn rubojn en konstrumaterialojn. Simila teknologio de Bioelektra Group estas de jaroj uzata en la urba establo por alifarado de la komunumaj forfalaĵoj en la loko Różanki. La pola projekto krom protekti la medion estas ankaŭ eksterordinare ekonomia. Dank’ al la konkurso ĝi havas ŝancon aperi ankaŭ alikoke en la mondo.

El la elsendo 05.07.2022. Legas Milada – 02′ 08″

--------------------------------------------------------------------------------

Interparolo kun prof. Ilona Koutny pri eventoj de ŝi partoprenitaj kaj partoprenotaj
[2022-07-05]
https://pola-retradio.org/2022/07/interparolo-kun-prof-ilona-koutny-pri-eventoj-de-si-partoprenitaj-kaj-partoprenotaj/

Antaŭ nia mikrofono gastas profesorino Ilona Koutny el A. Mickiewicz-Universitato en Poznano, kun kiu ni interparolas pri eventoj laste de ŝi partoprenitaj kaj baldaŭ partoprenotaj. Ŝi informas krome pri la daŭranta varbado por la surlokaj magistrigaj studoj pri interlingvistiko en Poznano.

El la elsendo 05.07.2022 – 12’11”

--------------------------------------------------------------------------------

La pola kolektista monbileto la plej bona en la mondo
[2022-07-05]
https://pola-retradio.org/2022/07/la-pola-kolektista-monbileto-la-plej-bona-en-la-mondo/

La pola monbileto „Lech Kaczyński. Valoras esti polo” kun la valoro de 20 zlotoj, prezentanta la pereintan en aviadilkatastrofo polan prezidenton Lech Kaczyński, estis rekonita kiel la plej bona kolektista monbileto de 2021. La premion atribuis Reconnaissance International, la tutmonda institucio okupiĝanta pri valuta, optika kaj cifereca sekureco de dokumentoj. Malgraŭ forta rivalado, la pola monbileto emisiita de la Nacia Pola Banko de Pollando gajnis inter dek du aliaj proponoj. La ĵurio de la konkurso reliefigis ĝiajn distingajn valorojn. “Sur la aversa flanko troviĝas la portreto de la prezidento de la Pola Respubliko prof. Lech Kaczyński, la bildoj de la Ordeno de la Blanka Aglo kaj de la Prezidenta Palaco en Varsovio. La reverso prezentas la konstruaĵon de la ĉefurba Muzeo de la Varsovia Insurekcio 1944, strikantojn en la Gdanska Ŝipfarejo, la surskribon „Solidareco” kaj bildon de la Pola Militrombejo en Katyń”. La distingita monbileto estas protektita per la plej modernaj sekurecrimedoj i.a. dukolora sekurecfadeno en la blanka kaj ruĝa metalecaj koloroj, reliefa ora etfolio, reliefa fono, plurkolora angulefekto, mikrogravurado kaj speciala rastrumero. High Security Printing EMEA estas ĉiujara konferenco, ĉi-jare okazinta en Tallino. Ĝi estas dediĉita i.a. al la plej novaj teknologioj kaj teknikoj en la produktado kaj eldonado de monbiletoj, elektronikaj pasportoj, identigiloj aŭ vizoj.

El la elsendo 05.07.2022. Legas Milada – 2′ 23″

--------------------------------------------------------------------------------

E_elsendo el la 05.07.2022
[2022-07-05]
https://pola-retradio.org/2022/07/e_elsendo-el-la-05-07-2022/

Podkasto: Ludu en nova fenestro | Elŝutu

La 1176-a E_elsendo el la 05.07.2022 ĉe www.pola-retradio.org enhavas:

– Hodiaŭ antaŭ nia mikrofono gastas profesorino Ilona Koutny el A. Mickiewicz-Universitato en Poznano, kun kiu ni interparolas pri  eventoj laste de ŝi partoprenitaj kaj baldaŭ partoprenotaj. Ŝi informas krome pri la daŭranta varbado por la surlokaj magistrigaj studoj pri interlingvistiko en Poznano. – La komencaj aktualaĵoj informas pri premio por la pola kompanio Bioelektra Group, kiel aŭtoro de ekonomia teknologio pri alifarado de rubo; pri ĉiam pli multaj pakaĵaŭtomatoj en Pollando;  pri pola monbileto agnoskita en 2022  kiel la plej bona kaj bela kolektisto-monbileto. – En la sciencbultena rubriko ni informas pri daŭrantaj esploroj ebligontaj al sunpaneloj funkcii ankaŭ nokte. – Hodiaŭ muzike akompanas nin „La Druido” de Alejandro Cossavella, kiun kantas Ĵomart kaj Nataŝa. La apudanta la programinformon interreta foto rilatas al scienbultena temo pri sunpaneloj funkciontaj nokte. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

E_elsendo el la 10.07.2022
[2022-07-10]
https://pola-retradio.org/2022/07/e_elsendo-el-la-10-07-2022/

Podkasto: Ludu en nova fenestro | Elŝutu

La 1177-a E_elsendo el la 10.07.2022 ĉe www.pola-retradio.org

En la serio de sondokumentoj ligitaj kun la 100-jariĝo de Esperanto-Radiofonio ni memorigas interparolon de red. Andrzej Pettyn kun la tiama respondeculo de la E-elsendoj de Aŭstria Radio Internacia, Emil Vokal. La registraĵo farita lige kun la Viena UK en 1992 enhavas ankaŭ la informojn pri transloko de Zamenhof-monumento en ĉi tiu urbo. En la nunsemajna kulturkroniko ni parolas pri rekonstruo kaj disponigo al turistoj de la katedrala turo en la urbo Elbląg; pri nova konstanta ekspozicio en iama Radziwiłł-rezidejo en Nieborów; pri la eŭropa premio por la muzeo POLIN. En E-komunuma segmento ni informas pri ĵus finiĝinta sukcesa etapo de la interretaj KER-ekzamenoj de edukado.net. Pri transdono de UEA-arkivo al la Esperantomuzeo de la Aŭstria Nacia Biblioteko en Vieno. Dank’ al Jorge Linck ni aŭdas E-sambon komponitan de Dino Boladão, ano de Esperanto-Klubo TRIEK el Brazilo, urbo Tri Riveroj, ŝtato Rio de Janeiro. La akompana al la programinformo interreta rilatas al la nova ekspozicio el la kolektoj de Radziwiłł-familio en ĝia iama rezidejo, aktuale muzeo en Nieborów. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Polin kun la Premio de la Eŭropa Kulturheredaĵo
[2022-07-10]
https://pola-retradio.org/2022/07/polin-kun-la-premio-de-la-europa-kulturheredajo/

Juda Kuirarta Festivalo TISZ, organizita de la Muzeo POLIN (pri la Historio de Polaj Judoj) gajnis la Premion de Eŭropa Kulturheredaĵo en la kategorio “Edukado, Trejnado kaj Konsciigo” kadre de la unia programo „Kreiva Eŭropo”. TISZ estis premiita kiel unika evento proksimiganta la kulturon kaj historion de la polaj judoj pere de la praktikado de la juda kuirarta heredaĵo. La festivala nomo TISCH signifas en la jida lingvo tablon. Dum TISZ-Festivalo la kunmanĝado malfermas la vojon por paroli pri la komuna historio, batali kontraŭ stereotipoj kaj por superi barojn. La unuaj du eldonoj de la Festivalo, el 2018 kaj 2019, estis financitaj de la Asocio de la Juda Historia Instituto kaj subvenciintoj. En 2020 kaj 2021, la muzeo ricevis subvencion de la Nederlanda Juda Humana Fonduso, la Nederlana kaj la Israela Ambasadoj. Por la nunjara, jubilea ĉar la 20-a eldono de la Premio pri la Eŭropa Kulturhereaĵo estis anoncitaj 30 projektoj el 18 eŭropaj landoj. La solenaĵo de la enmanigo de la premioj okazos en septembro en la ĉeĥa Prago.

El la elsendo 10.07.2022. Legas Maciek – 1′ 16″

--------------------------------------------------------------------------------

Radziwił-palaco en Nieborów logas per nova ekspozicio
[2022-07-10]
https://pola-retradio.org/2022/07/radziwil-palaco-en-nieborow-logas-per-nova-ekspozicio/

Ekde la komenco de junio en Radziwiłł-palaco en Nieborów (en la centra Pollando) estas vizitebla nova konstanta ekspozicio kreiĝinta baze de artobjektoj el privataj kolektoj, ĉefe de Maciej Radziwiłł. Temas pri kolektoj el la iamaj rezidejoj de Radziwiłł-familio troviĝantaj sur la tereno de la nuntempa Belorusio, Litovio, Ukrainio, Pollando kaj Germanio. Multaj apartenas al la kategorio de la t.n. „polonikoj” venigitaj el eksterlando, tio estas objektoj rilataj al la vaste komprenata materia aŭ spirita kulturo de la pola nacio. La unuan fojon la vasta publiko povas konatiĝi i.a. kun la unika Radziwiłł-kolekto de porcelanaĵoj el la rezidejoj en Korc kaj Baranówka, el la kolekto en Balice. Dum jarcentoj pompaj rezidejoj de Radziwiłł-familio estis ekipataj de siaj posedantoj per ravaj pentraĵoj, luksaj mebloj, objektoj de artmetio aŭ grandiozaj bibliotekkolektoj. En ili pulsis la kosmopolita kultura kaj socia vivo, kaj la sublimaj artkolektoj atestis pri la rango kaj prestiĝo de la magnata familio. Militoj kaj historiaj katastrofoj falĉis ĝian potencon, ruiniginte la vivstilon regantan dum jarcentoj. La konserviĝintaj rezidejoj rolas nun kiel muzeoj proksimigante historion de unu el la gravaj magnataj familioj de Pollando.

El la elsendo 10.07.2022. Legas Tomek – 1′ 32″

--------------------------------------------------------------------------------

Andrzej Pettyn interparolas kun Emil Vokal okaze de la 77a  UK en Vieno
[2022-07-10]
https://pola-retradio.org/2022/07/andrzej-pettyn-interparolas-kun-emil-vokal-okaze-de-la-77a-uk-en-vieno/

En la serio de sondokumentoj ligitaj kun la 100-jariĝo de Esperanto-Radiofonio ni memorigas interparolon de red. Andrzej Pettyn kun la tiama respondeculo de la E-elsendoj de Aŭstria Radio Internacia, Emil Vokal. La registraĵo farita lige kun la Viena UK en 1992 enhavas ankaŭ la informojn pri transloko de Zamenhof-monumento en ĉi tiu urbo.

El la elsendo 10.07.2022 – 10′ 12″

--------------------------------------------------------------------------------

La katedrala turo en Elbląg vizitebla de turistoj
[2022-07-10]
https://pola-retradio.org/2022/07/la-katedrala-turo-en-elblag-vizitebla-de-turistoj/

Ĝis la mezo de oktobro nunjare eblas vizitis la panoraman terason ĉe la historia turo de la Katedralo de s-ta Nikolao en Elbląg. La turo restaŭrita antaŭ 7 jaroj apartenas al la ĉefaj turismaj atrakciaĵoj de la urbo. Ĉiusezone vizitas ĝin pli ol 20 mil personoj. De la panorama teraso troviĝanta sur la alteco de 67 metroj eblas admiri la tutan urbon kaj dum favoraj veterkondiĉoj videbliĝas la konturoj de la distanca je 30 kilometroj Malbork. La turo havas 97 metrojn kaj estas opiniata la plej alta religia objekto ĉe la dekstraborda Vistulo. Por atingi ĝian supron neceas supreniri laŭ 365 ŝtupoj. La katedrala turo de Elbląg, devenas el la unua duono de la 13-a jarcento. Ĝi estis ĝifunde rekonstruita post la fulmotondro trafinta ĝin en 1777. En 1907 la turo ricevis renesancstilan aspekton. Ĝi denove estis detruita dum sovetiaj-germanaj bataloj fine de la 2-a mondmilito. Ĝia aktuala formo devenas post rekonstruo en la jaroj 1948-65.

El la elsendo 10.07.2022. Legas Maciek – 1′ 21″

--------------------------------------------------------------------------------

E_elsendo el la 15.07.2022
[2022-07-15]
https://pola-retradio.org/2022/07/e_elsendo-el-la-15-07-2022/

Podkasto: Ludu en nova fenestro | Elŝutu

La 1178-a E_elsendo el la 15.07.2022 ĉe www.pola-retradio.org:

– Hodiaŭ ni proponas per la 127-a fragmento konatiĝi kun pliaj sortoj de la herooj de la romano „Quo Vadis” de Henryk Sienkiewicz en la E-traduko de Lidia Zamenhof. – La komencaj aktualaĵoj informas pri la Tago de la Nacia Memoro dediĉita al poloj elmurditaj dum la tn. Wołyń-krimo; pri Eŭropa Investa Plano kaj ĝia helpo por landoj akceptantaj ukrainajn rifuĝintojn; pri la plej rapida unumotora jeto en la mondo devenanta el Pollando. – En la sciencbultena rubriko ni informas pri komenciĝinta la 1-a Observa Ciklo kade de kiu sciencistoj el la tuta mondo povas utiligi la kosmoteleskopon Webb kaj pri polaj Kongresoj ligitaj kun la Kopernik-jubileo en 2023. – La apudanta la programinformon interreta foto bildigas la unuan foton peritan de Webb-teleskopo. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Helpoprogramo de Eŭropa Investa Banko
[2022-07-15]
https://pola-retradio.org/2022/07/helpoprogramo-de-europa-investa-banko/

Eŭropa Investa Banko kreis helporogramon por la membroŝtatoj frontantaj la migran krizon ligitan kun la milito en Ukrainio. Ĝia valoro egalas al 4 miliardoj. Per la „Solidareca Fasko” la Banko respondis al la bezonoj de Pollando kaj aliaj landoj, kiuj akceptas rifuĝintojn el Ukrainio. Ĝia Estraro de Direktoroj jam aprobis 2 miliardojn da eŭroj el ĉi tiu fasko por Pollando kiel lando gastiganta rifuĝintojn de Ukrainio. Tiel, Varsovio estos la unua unia membroŝtato, kiu ricevos ĉi tiun subvencion. La akiritaj rimedoj ebligos rapidan financadon de medicina, eduka kaj socia infrastrukturoj same kiel aliajn elspezojn ligitajn al la akcepto kaj integriĝo de rifuĝintoj. La rimedoj trafos al Pollando kaj al ĝia Helpofonduso establita en marto nunjare pere de la Banko de la Landa Mastrumado. La ĉefaj adresatoj de la Helpa Fonduso estos publikaj subjektoj, t.e. centraj kaj lokaj administraciaj unuoj, kiujn ŝarĝis kaj ŝarĝas la tasko akcepti kaj integri rifuĝintojn kaj establi por tio taŭgan infrastrukturon.

El la elsendo 15.07.2022. Legas Milada – 1′ 40″

--------------------------------------------------------------------------------

La plej rapida unumotora jeto el Pollando
[2022-07-15]
https://pola-retradio.org/2022/07/la-plej-rapida-unumotora-jeto-el-pollando/

Kiel konfirmis testoj la pola aviadilo Flaris Lar1 estas la plej rapida unumotora jeto en la mondo. Laŭ ĝiaj kreintoj temas pri la plej ekonomia kaj la plej malgranda dispozicia unumotora jeta pasaĝeraviadilo formanta novan klason High Speed Presonal Jet (HPJ). Ĝia tasko estas rapide alilokiĝi al ajna direkto. La pola jeto kapablas transporti kvar personojn je la distanco de 2500 kilometroj en malpli ol tri kaj duona horoj. Alia atuto de ĉiu tiu plej rapida jeto en la mondo estas malalta foruzo de fuelo egala al 120 litroj po unu horo dum la flugrapideco de 470 kilometroj je unu horo. Flaris Lar1 la unuan fojon staris en aprilo 2019.

El la elsendo 15.07.2022. Legas Maciek – 0′ 55″

--------------------------------------------------------------------------------

Omaĝe al la viktimoj de Wołyń-krimo
[2022-07-15]
https://pola-retradio.org/2022/07/omage-al-la-viktimoj-de-wolyn-krimo/

Lastlunde en Pollando oni solenis la nacian omaĝtagon en la 79-a datreveno de la t.n. Wołyń-krimo efektivigita de Organizaĵo de Ukrainaj Naciistoj, la frakcio de Stepan Bandera, de la subalterna al ĝi Ukraina Ribela Armeo kaj ukraina loĝantaro. Laŭ pritaksoj en tiu eksterma plano, kiu konsisitis en la murdado kaj elpelado de poloj el iliaj domoj daŭranta ekde 1943 estis murditaj, plurfoje en ekstreme kruela maniero inter 100 kaj 150 mil personoj. La kuliminaj eventoj okazis la 11-an kaj la 12-an de julio, kiam la ukraina UPA en maniero kunordigita atakis polajn loĝantojn en ĉirkaŭ 150 loĝlokoj. Oni utiligis la fakton, ke 11-a de julio estis dimanĉo kaj multaj personoj direktiĝis al preĝejoj. La omaĝeventoj okazis en la tuta lando. La varsoviajn solenaĵojn ĉe Wołyń-skvaro partoprenis prezidento Andrzej Duda kaj ĉefministro Mateusz Mazowiecki. Kiel diris la pola prezidento „La vero devas esti eldirita, tiu ĉi krimo estas fakto historia, nekontestebla. Tio estis homekstermado, kies celo estis etna elmurdo de poloj, purigo de la regiono de la pola malplimulto”. Reference al la omaĝtago viministro por la kulturo Jarosław Sellin akcentis, ke la reciproka dialogo devas baziĝi sur vero, kaj vero estas, ke okazis homekstermo sur la nacia fono. La 11-a de julio estis proklamita kiel la Nacia Memortago de la Viktimoj Wołyń-homekstermado fare de la pola parlamento en julio 2016.

El la elsendo 15.07.2022. Legas Barbara kaj Krystyna – 2′ 05″

--------------------------------------------------------------------------------

Kopernik-kongresoj 2023
[2022-07-15]
https://pola-retradio.org/2022/07/kopernik-kongresoj-2023/

En 2023 – okaze de la 550-a naskiĝdatreveno de Mikołaj Kopernik estas planitaj du Internaciaj Kopernik-kongresoj. Unu estas organizata komune de Universitato Nikolao Kopernik en Toruń, Jagelona Universitato en Krakovo, Universitato de Varmio kaj Mazurio en Olsztyn kaj Instituto pri Historio de Scienco de la Pola Sciencakademio en Varsovio. Ĝi koncentriĝos pri la esplorstato koncerne la vivon kaj agadon de granda astronomo, lian influon je sciencevoluo. Inter la partoprenantoj troviĝas sciencistoj el Pollando kaj eksterlandaj sciencaj institucioj. Fine de majo estis jam anoncita la emblemo de la Internacia Kopernik-kongreso. Ĝia gvidmotivo estas limo inter lumo kaj ombro. La kongreso daŭros inter februaro ĝis septembro 2023 en Toruń, Krakovo kaj Olsztyn. En ĉiu el la urboj laboros temaj sekcioj. Al Krakovo estos invititaj ekonomikistoj, filozofoj kaj esploristoj pri la historio de la koncernaj fakoj. La sesioj en Olsztyn estos dediĉitaj al la biografio de Kopernik, kun aparta emfazo de lia edukado kaj la vivperiodo ligita kun Varmio. La toruna parto de la kongreso kunvenigos kultursciencistojn, literaturistojn kaj arthistoriistojn interesiĝantajn pri la loko de la granda astronomo en la vaste komprenata kulturo de memoro, kaj ankaŭ historiistojn de astronomio kaj medicinaj sciencoj. La patrono de ambaŭ kongresoj, Mikołaj Kopernik, naskiĝis la 19-an de februaro 1473 en Toruno, kaj mortis la 24-an de majo 1543 en Frombork. En 1541, Kopernik publikigis sian plej faman verkon “De Revolutionibus”, kiu finfine estis publikigita en 1543 sub la titolo “De revolutionibus orbium coelestium”. En ĉi tiu sesvoluma studo, Kopernik prezentis, interalie, la heliocentran teorion pri la strukturo de la sunsistemo, laŭ kiu la Tero kaj aliaj planedoj orbitas ĉirkaŭ la Suno, kaj ne, kiel premisis la geocentra teorio – la Suno kun la planedoj orbitas ĉirkaŭ la Tero. Kopernik krom astronomio, okupiĝis pri medicino, juro, ekonomio kaj eklezia administra laboro. La kongreso estos inaŭgurita la 19-an de februaro 2023 en la 550-a naskiĝdatreveno de Nikolao Kopernik.

El la elsendo 15.07.2022. Legas Tomek – 2′ 40″

--------------------------------------------------------------------------------

Webb-teleskopo en la servo de mondaj sciencistoj
[2022-07-15]
https://pola-retradio.org/2022/07/webb-teleskopo-en-la-servo-de-mondaj-sciencistoj/

Post pompa prezento de la unuaj bildoj el la Kosmoteleskopo James Webb, venis tempo por ĉiutaga laboro. Kadre de la nuna 1-a Observa Ciklo, la Kosmoteleskopa Scienca Instituto disponigis ĉirkaŭ 6 000 horojn da observotempo. Sciencistoj el la tuta mondo delonge povis peti pri la ebleco uzi la teleskopon. Kaj tiel do Webb malfermis tute novajn eblecojn al la sciencista mondo. Kiel oni taksas astronomoj povos uzi ilin eble eĉ dum 20 jaroj. Dank’ al ideala lanĉo de la teleskopo, kiu ne devis uzi fuelon por multnombraj kurskorektoj jam estas sciate, ke tio estas reala.

El la elsendo 15.07.2022. Legas Barbara – 0′ 49″

--------------------------------------------------------------------------------

Nova Reĝa Trezorejo
[2022-07-20]
https://pola-retradio.org/2022/07/nova-rega-trezorejo/

La 1-an de julio estis disponigita al la publiko post preskaŭ unujaraj preparoj la plej grava kolekto de la naciaj memoraĵoj kaj polaj trezoroj en la Krakova Wawel-kastelo. Aktuale la Nova Reĝa Trezorejo disponas pri trioble pli granda ekspozicia spaco, dank’ al kio ĝi enhavas pli multe da historiaj objektoj ol antaŭe. La Nova Reĝa Trezorejo referencas al du historiaj institucioj situantaj en la kastelo almenaŭ ekde la 15-a jarcento. Temas pri la Reĝaj Trezorejo kaj Arkivo. En la Trezorejo troviĝis la plej valoraj insignoj de la reĝa povo kaj la reĝaj juveloj. En la Arkivo – la plej gravaj ŝtataj dokumentoj. Ili ne estis ĝenerale alireblaj kaj unuopaj ekzempleroj estis prezentataj nur esceptokaze, ĉefe dum reĝkronadoj. La unua elmontro de la reĝaj insignoj okazis en 1792. En 1795 post la tria dispartigo de Pollando, la Trezorejo estis prirabita de prusoj kaj poste preskaŭ tutece detruita. La Malnova Pola Reĝa Trezorejo en Wawel-kastelo ĉesis ekzisti. La Wawel-muzea ekspozicio kun saviĝintaj objektoj kaj objektoj reakiritaj la unuan fojon estis malfermita en 1930. Ĝi estis poste sisteme riĉigita. Nun en la Nova Reĝa Trezorejo eblas rigardi dank’ al la modernaj ekspozicirimedoj la vaste konatajn historiajn objektojn kaj ankaŭ tiujn, kiuj ne estis ofte ĝis nun prezentataj. La plej malnova verko en la Trezorejo estas greka ceramika amforo kun dancisto el la 6-a jarcento antaŭ Kristo. La plej nova – arĝenta Aglo de la Pola Reĝlando en 1829 alfiksita al la glavo uzita dum la kronceremonio de la reĝo Jan la 3-a Sobieski. Ĉiuj eksponaĵoj en la trezorejo kaj la arkivo estas provizitaj per informoj klarigantaj ilian signifon kaj valoron.

El la elsendo 20.07.2022. Legas Tomek – 2′ 10″

--------------------------------------------------------------------------------

Ekzemplero de S-ro Tadeo el la unua eldono en la Podlaĥia Libraro
[2022-07-20]
https://pola-retradio.org/2022/07/ekzemplero-de-s-ro-tadeo-el-la-unua-eldono-en-la-podlahia-libraro/

La Podlaĥia Libraro en Bjalistoko estas la plej granda biblioteko en la nordorienta Pollando havanta en la regiono 16 filiojn. Antaŭnelonge ĝi prezentis la aĉetitan aŭkcie kontraŭ 24 mil zlotoj ekzempleron el la unua eldono de „Sinjoro Tadeo” en 1934. La poemo de Adam Mickiewicz aperis en Parizo en la eldonkvanto de 3 mil ekzempleroj. Ĝis nun restis ĉirkaŭ unu mil ekzempleroj, ĉirkaŭ 200 troviĝas en Pollando. La ekzemplero de „Sinjoro Tadeo” aĉetita de la Podlaĥia Libraro estas jam post konservistaj laboroj. Kakterizas ĝin lignogravuraĵoj fine de ĉiu poemlibro. Mankas ilustraĵoj. La sola estas portreto de Napoleono Bonaparte. La valora aĉetaĵo estas nun tenata en konformaj kondiĉoj en la trezorejo de la Podlaĥia Libraro. Al la vasta publiko ĝi estos prezentita en septembro, kadre de iu el la eventoj ligitaj kun la Jaro de la Pola Romantiko, proklamita por 2022. En septembro la Podlaĥia Libraro organizos ankaŭ la bjalistokan legadon de „Baladoj kaj Romancoj” de Adam Mickiewicz kadre de la Nacia Lego Tago. E-version pretigas Lidia Ligęza. Podlaĥia Libraro planas okazigi krome la premieron de la projekto “Mickiewicz-Fusion”. La kreado de Mickiewicz estos konfrontita kun la nuntempa videa kaj muzika arto. La rilata muzika spektaklo okazos en la Podlaĥia Operejo kaj Filharmonio.

El la elsendo 20.07.2022. Legas Pamela – 1′ 41″

--------------------------------------------------------------------------------

Surporcelanaj pejzaĝoj en la Reĝa Kastelo
[2022-07-20]
https://pola-retradio.org/2022/07/surporcelanaj-pejzagoj-en-la-rega-kastelo/

Surporcelanaj urbaj panoramoj kaj pejzaĝoj, laŭ la pentraĵoj kaj grafikaĵoj de eminentaj aŭtoroj, unuavice Bernard Bellotto-Canaletto, estas rigardeblaj en la nova ekspozicio de la varsovia Reĝa Kastelo. Ĝi estis pretigita lige kun la 300-a naskiĝdatreveno de la artisto. La porcelanajn objektojn apudas la grafikaj originalaĵoj. La ekspozicion inspiris la kafokruĉo el Meissen ornamita per du bildoj de Varsovio laŭ la pentraĵoj de Belotto, devenanta el la manĝoservico de la reĝo Stanisław August Poniatowski. La porcelanaĵoj estas prezentitaj en du grupoj. La unua inkluzivas vazojn ornamitajn per panoramaj bildoj laŭ la pentraĵoj kaj gravuraĵoj de Belotto, montrantaj krom Varsovio ankaŭ tiajn saksajn urbojn kiel Dresdeno, Pirna, fortikaĵo Koenigstein kaj krome Vienon. En la dua grupo troviĝas teleroj kaj salatujo ornamitaj per nederlandaj panormaj bildoj, el kiu la plej granda parto estis faritaj en Meissen en la jaroj 1772-74 kaj apartenis al Vilhelmo la 5-a, Oranĝdinastia. La ornambildoj estis bazitaj sur la krokizoj de diversaj nederlandaj artistoj. La prezentitaj objektoj devenas ĉefe el la kolektoj de eksterlandaj muzeoj, interalie el la Porcelana Kolekto de Dresdeno kaj Bavaria Nacia Muzeo en Munkeno, Virtenbergia Nacia Muzeo en Stuttgard, Viena Muzeo de la Aplikata Arto kaj la amsterdama Rijksmuseum. La ekspozicio en la varsovia Reĝa Kastelo “Pejzaĝoj sur porcelanaĵoj. Pentrista inspiro kun Bellotto-arto fone” funkcias ĝis la 4-a de septembro. Akompanas ĝin riĉe ilustrita katalogo.

El la elsendo 20.07.2022. Legas Gabi kaj Barbara – 2′ 12″

--------------------------------------------------------------------------------

La tuluzaj E-elsendoj
[2022-07-20]
https://pola-retradio.org/2022/07/la-tuluzaj-e-elsendoj/

En la serio de sondokumentoj ligitaj kun la 100-jariĝo de Esperanto-Radiofonio ni memorigas interparolon el 2005 kun Flo Martorell kaj Rikardo pri E-elsendoj en Tuluzo.Interparolis red. Barbara Pietrzak.

El la elsendo 20.07.2022 – 7′ 06″

--------------------------------------------------------------------------------

E_elsendo el la 20.07.2022
[2022-07-20]
https://pola-retradio.org/2022/07/e_elsendo-el-la-20-07-2022/

Podkasto: Ludu en nova fenestro | Elŝutu

La 1179-a E_elsendo el la 20.07.2022 ĉe www.pola-retradio.org

En la serio de sondokumentoj ligitaj kun la 100-jariĝo de Esperanto-Radiofonio ni memorigas interparolon el 2005 kun Flo Martorell kaj Rikardo pri E-elsendoj en Tuluzo. En la nunsemajna kulturkroniko ni informas pri nova aspekto de la Reĝa Trezorejo en Wawel-kastelo en Krakovo; pri ekspozicio de porcelanaĵoj en la varsovia Reĝa Kastelo kun ornamaĵoj ligantaj al pejzaĝoj de elstaraj artistoj i.a. Bellotto; Pri novaĵoj el la Podlaĥia Libraro en Bjalistoko, i.a. aĉeto de unu el la unuaj ekzempleroj de „S-ro Tadeo” de Adam Mickiewicz. En E-komunuma segmento ni informas pri la nunjara Esperantologia Konferenco kaj jubilea CED-kunsido; pri reta Kongresa Libro de Montrealo konsultebla ankaŭ de personoj ne partoprenontaj la 107-an UK-on. Muzike ni memorigas fragmente la kanzonojn de Armel Amiot „Nova Ĝojo” kaj „Vizitu Okcitanion”, kiun kantas JoMo el la albumoj eldonitaj de Vinilkosmo. La akompana al la programinformo interreta foto prezentas la ĵus aĉetitan valoregan ekzempleron de „S-ro Tadeo” de Adam Mickiewicz fare de la Podlaĥia Libraro. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Poloj emas rezigni pri la feriado
[2022-07-25]
https://pola-retradio.org/2022/07/poloj-emas-rezigni-pri-la-feriado/

La feria periodo en Pollando estas piombrita de la galopanta inflacio, kiu en junio atingis la rekordon egalan al 15,6 procentoj, la plej altan indicon ekde 25 jaroj. Altiĝantaj prezoj en la lando estas ĉiam pli sentataj de ĉiuj konsumantoj, kaj laŭ oficialaj deklaroj de la polaj aŭtoritatoj la inflacia apogeo estas ankoraŭ antaŭ ni. Pli altaj vivtenkostoj kaj la timo pri pliaj prezokreskoj de elektro, gaso kaj fuelo signifas, ke multaj poloj ŝanĝas siajn somerajn ferioplanojn aŭ eĉ tute rezignas pri ili. Tio rezultas el la plej nova enketo de la esplorfirmao GfK farita kiel parto de la studo “Aktualaj Agordoj de la Konsumantoj”. GfK dungas pli ol 11.000 ekspertojn aktivantajn sur pli ol 100 merkatoj. En la lastaj du jaroj la turisman sektoron plagis la pademio, la milito en Ukrainio kaj nun furiozanta inflacio. Laŭ ekspertoj, ĉio ĉi tradukiĝas al decidoj redukti elspezojn, interalie, pasigante feriojn proksime de la hejmo aŭ entute ne forlasante ĝin. La konsumantojn enzorgigas ĉiutagaj vivtenkostoj, pli altaj devigaj pagoj por loĝejludado, energio, gaso kaj simile. Ili ankaŭ esprimias timojn pri la flugado pro la problemoj, kiujn spertas aviadtrafiko en Eŭropo.

El la elsendo 25.07.2022. Legas Maciek – 1′ 30″

--------------------------------------------------------------------------------

Medicinaj studoj kunlabore kun alilandaj centroj en KUL
[2022-07-25]
https://pola-retradio.org/2022/07/medicinaj-studoj-kunlabore-kun-alilandaj-centroj-en-kul/

Aŭtune de la 2023-a jaro en la Katolika Universitato (KUL) de Johano Paŭlo la 2-a en Lublino (la orienta Pollando) startos kuracistaj studoj. Komence studos tie medicinon 60 personoj. La 6-an de majo KUL subskribis en Romo kunlaboran interkonsenton kun la Universitato “La Sapienza” kaj kun la Polikliniko Gemelli. KUL kaj “La Sapienza” deklaris interalie engaĝiĝon pri du projektoj. INOFLAM ĉirkaŭprenos laboratoriajn kaj klinikajn studojn pri tiaj degeneraj malsanoj, kiel fibrozo, kancero kaj kormalsanoj. ANDROMEDA koncentriĝos pri ekstrakto kaj identigo de naturaj antibiotikoj kaj kontraŭinflamaj medikamentoj, produktataj de unuĉelaj organismoj en la kondiĉoj de mikrogravito. Pli frue la Saninstituto ĉe KUL ligis proksiman kunlaboron kun la Medicina Kolegio de Viskonsino en Usono koncerne la studentan interŝanĝon kaj medicinajn esplorojn, ĉefe rilate onkologion. Krome, KUL kunlaboras kun la medicina fakultato de la hispana Universitato de Pamplona, ​​kiu estas unu el la plej bonaj privataj medicinistaj eŭropaj edukcentroj. Dank’ al kunlaboro kun la plej bonaj universitatoj de la mondo, medicinaj studentoj ĉe KUL povos akiri konojn baze de la plej novaj esploroj de la plej elstaraj specialistoj.

El la elsendo 25.07.2022. Legas Milada – 2′ 02″

--------------------------------------------------------------------------------

Uniaj laborrekorduloj
[2022-07-25]
https://pola-retradio.org/2022/07/uniaj-laborrekorduloj/

Laŭ la donitaĵoj de Eurostat la loĝantoj de Nederlando, Svedio kaj Danio laboras plej longe dum sia vivo. En Nederlando, la indico pri la daŭro de la profesia laboro estas la plej alta en la Unio kaj egalas al 42,5 jaroj. Aliflanke, italoj, grekoj kaj rumanoj profesie estas malplej aktivaj. Ilia averaĝa dumviva labordaŭro egalas al nur 31,3 jaroj. Laŭ pritakso de RTL Nieuws, la fakto, ke la nederlandanoj laboras plej longe inter ĉiuj eŭropanoj, ŝuldiĝas al la fakto, ke en Nederlando estas forigita frua pensiiĝo kaj plilongigita la emeritiĝo-aĝo. Pro tio, la dungado de homoj pli ol 60-jaraĝaj grandiĝis. Laŭ la Eŭropa Statistika Oficejo la mezuma labordaŭro en la Unio egalas al 36 jaroj, en Pollando ĝi egalas al 34,6 jaroj. Eurostat kiel indicon de labordaŭro konsideris takson de la jaroj, dum kiu persono aktuale 15-jaraĝa devus funkcii sur la labormerato dum sia tuta vivo kiel homo dungita aŭ senlabora.

El la elsendo 25.07.2022. Legas Maciek – 1′ 14″

--------------------------------------------------------------------------------

Nanomagneto kun apartaj proprecoj el Pollando
[2022-07-25]
https://pola-retradio.org/2022/07/nanomagneto-kun-apartaj-proprecoj-el-pollando/

Sciencistoj el la Jagelona Universitato en Krakovo kreis kvantuman nanomagneton kun apartaj proprecoj. Tio signifas paŝon direkte al novaj specoj de komputilaj memoroj kaj procesoroj. Nanomagnetoj estas esplorataj ekde la 90-aj jaroj, sed la pola kolektivo kreis strukturon, kiu en la nano-skalo memorigas tiujn, kiujn oni aplikas en ordinaraj, grandaj magnetoj. En la nova elemento la centra magneta jono estas ĉirkaŭita ekskluzive de aliaj metalaj jonoj. Molekulo konsistas nome el la centra jono de erbio, kiu ligiĝas kun tri malpezaj jonoj de renio. Tio ebligas proksimiĝi al la aprecataj proprecoj, per kiuj karakteriziĝas makroskopaj magnetoj. La pola sciencista kolektivo sub la gvido de doktoro Dawid Pinkowicz priskribis la kreitan elementon, novspecan organmetalan kvantuman nanomagneton en „Nature Communications”. Kvankam praktika apliko de molekulaj magnetoj plej verŝajne ne aperos en la plej proksima estonteco, laŭ pli longa perspektivo ĉi-specaj esploroj povas ŝanĝi la ŝlosilajn por la civilizacio branĉojn, ekzemple informadikon. Unuavice kvantumaj nanomagnetoj havas la ŝanĉon anstataŭi ĝis nun aplikatajn magnetajn materialojn, kiuj jam atingis limon de siaj eblecoj. Unu el la fundamentaj taskoj, kiujn frontas la projektantoj de nanomagnetoj estas akiro de strukturoj, kiuj funkcios en la ĉambra temperaturo. Nun ili postulas enorme grandan malvarmigadon, kio malebligas praktikan aplikon. Nur en la 2020-a jaro unu el la grupoj esplorantaj la temon akiris molekulan magneton, kiu funkciis en la temperaturo de ĉirkaŭ 242 celsiusaj gradoj.

El la elsendo 25.07.2022. Legas Tomek – 2′ 07″

--------------------------------------------------------------------------------

Someraj KER-ekzamenaj sesioj: retaj kaj surlokaj en Montrealo
[2022-07-25]
https://pola-retradio.org/2022/07/someraj-ker-ekzamenaj-sesioj-retaj-kaj-surlokaj-en-montrealo/

Hodiaŭ ni invits por la antaŭmikrofona renkontiĝo kun d-rino Katalin Kováts dum kiu ni traktas la somerajn KER-ekzamenojn. La anatŭnelonge pasintan retan KER-ekzamensesion, la proksimiĝantajn KER-ekzamenojn dum la Montreala UK, inkluzive de la nivelo C1; KER-ekzamenan kunlaboron kun Akademio de Esperanto.

El la elsendo 25.07.2022. Interparolis red. Barbara Pietrzak – 15′ 17″

--------------------------------------------------------------------------------

E_elsendo el la 25.07.2022
[2022-07-25]
https://pola-retradio.org/2022/07/e_elsendo-el-la-25-07-2022/

Podkasto: Ludu en nova fenestro | Elŝutu

La 1180-a E_elsendo el la 25.07.2022 ĉe www.pola-retradio.org:

– Hodiaŭ ni invitas por la antaŭmikrofona renkontiĝo kun d-rino Katalin Kováts en kiu ni traktas KER-ekzamenojn. La anatŭnelonge pasintan retan KER-ekzamensesion, la proksimiĝantajn KER-ekzamenojn dum la Montreala UK, inkluzive de la nivelo C1; KER-ekzamenan kunlaboron kun Akademio de Esperanto. – La komencaj aktualaĵoj koncernas statistikajn donitaĵojn pri la labordaŭro de la uniaj civitanoj, la kunlaboron de la Katolika Lublina Universitato rilate la mediciajn studojn kun la eksterlandaj  studcentroj; emon de poloj rezigni pri la feriado kaj kaŭzojn de tio. – En la sciencbultena rubriko ni informas pri la laboro de polaj sciencistoj pri nanomagneto kun apartaj proprecoj. – Muzike ni aŭdas pri la daŭranta en nia hemisfero Somero en la kanzono kantita de Mélanie Prin por la muziko de G. Drigon, por la vortoj de L. Tomezzoli. – La apudanta la programinformon interreta foto rilatas al la belega, varmega somero reganta i.a. en Pollando. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Arĝenta Ŝalmo
[2022-07-30]
https://pola-retradio.org/2022/07/argenta-salmo/

Inter la 3-a de julio kaj la 18-a de septembro 2022 en Varsovio daŭras la 29-a Internacia Festivalo de la Religia Muziko „La orgeno de la Arkikatedralo”. Dum ĝia inaŭguro pastro profesoro Kazimierz Szymonik transprenis la premion de la prezidanto de la Pola Episkoparo „La Arĝentan Ŝalmon”. Profesoro Kazimierz Szymonik estas direktisto, pedagogo, muzikologo, laŭreato de multaj premioj kaj distingoj. Li kunlaboris kun la filharmonioj de Częstochowa, Kielce, Jelenia Góra kaj la Nacia Filharmonio en Varsovio. Dum jaroj li gvidis sciencan laboron kaj lekciis en la Universitato de Kardinalo Stefan Wyszyński kaj en la Muzikaj Akademioj de Varsovio (kie li estis la rektoro), de Krakovo kaj Bydgoszcz. La Festivalo de la Orgena Muziko, unu el la plej gravaj varsoviaj festivaloj kreiĝis en 1994. La koncertoj okazas ĉiudimanĉe dum tri someraj monatoj (julio, aŭgusto, septembro) en la arkikatedralo de s-ta Johano Baptisto. En la nunjara repertuaro troviĝas i.a. komponaĵoj de Johann Sebastian Bach, Dmitrij Bortnianski, Samuel Scheidt, Georg Muffat, Charles-Marie Jean Albert Widor.

El la elsendo 30.07.2022. Legas Pamela – 01’33”

--------------------------------------------------------------------------------

Koninda polo – Mieczysław Wolfke
[2022-07-30]
https://pola-retradio.org/2022/07/koninda-polo-mieczyslaw-wolfke/

Nunjare pasis la 75-a mortodatreveno de unu el la plej gravaj polaj fizikistoj, Mieczysław Wolfke. Krome nunjare oni notas la 100-jariĝon de lia enposteniĝo kiel profesoro pri fiziko en la Varsovia Politekniko. Tiuokaze la  Pola Fizika Societo, la Varsovia Politekniko, la Pola Fotonika Asocio kaj la Komitato pri Fiziko de la Pola Akademio de la Sciencoj kune anoncis la Jaron 2022 kiel la Jaron de Mieczysław Wolfke. Li naskiĝis la 29-an de majo 1883 en  la familio de la vojkonstrua inĝeniero, kiu ankaŭ estas instruisto pri matematiko kaj fiziko. La frato de lia patrino  Gustaw Kośmiński, estis fizikisto, kunlaboranto de famuloj Karol Stanisław Olszewski kaj  Zygmunt Wróblewski, polaj kemiistoj kaj fizikistoj, pioniroj pri la transformo de gaso en likvan staton. Mieczysław estis konsiderata mirinfano. De la frua aĝo li interesiĝis pri scienco, aparte pri ekzaktaj sciencoj, unuavice fiziko farante hejme  diversajn eksperimentojn. Kiel dekdujara knabo li verkis en 1895 la traktaĵon „Planetostat”, en kiu li prezentis la eblecojn de interplaneda veturo, komence inter la Tero kaj la Luno,  dank’  al jeta motoro. Li provizis siajn hipotezojn  per necesaj matematikaj formuloj. Kiel la 17-jaraĝa lernanto  li ekhavis la ideon de araĝaĵo por la distanca perado de bildoj helpe de elektromagnetaj ondoj. La inventaĵo prezentita en la ekspozicio de la Politeknika Societo en Lvovo fariĝis sensacia evento i.a. pro la aĝo de la aŭtoro kaj kaŭzis la mondan rekonon por juna inventisto.  Tiun prototipon de televido Mieczysław Wolfke patentumis en Rusio kaj Germanio Post la finlerno en  la Reala Gimnazio en Sosnowiec konforme al la deziro de la patro li forveturis por studi elektroteknikon en Lieĝo.  Elreviĝinta pri la studnivelo kaj manko de laboratoria bazo post du jaroj li forveturis al Parizo, kie ĉe Sorbono li studis fizikon kaj matematikon. Ankoraŭ dum la tieaj studoj (1904-07) li publikigis en Parizo tre originalan laboraĵon pri elektrono. Tiam li prezentis al la Astronomia Societo en Parizo sian ideon de teleskopo kun konkava spegulo ebliganta signifan pligrandigon de la rigardata objekto. Rekone la Societo invitis lin al la membriĝo. Wolfke daŭrigis siajn studojn (1907-10) en la laboratorio de Otto Lummer en la Vroclava Universitato, kie li akiris doktorecon surbaze de disertacio pri teoria optiko. Dum sia doktoriga laboro Wolfke kreis la kadmian-hidrargan lampon kaj la patentuman rajton vendis al la firmao Carl Zeiss, kiu dungis lin sekve kiel  konsilanton. Tamen l a laboro en industrio ne konformis al la ambicioj de Mieczysław Wolfke. En 1912 li forveturis al Karlsruhe, kie li estis asistanto de profesoro Otto Lehmann en Fizika Instituto de la tiea Poltekniko. Sekve en Zuriko en majo 1913 li habilitiĝis unue en la tiea Politekniko (la recenzantoj de lia disertaĵo estis prof. Albert Einstein i prof. Pierre Weiss) kaj poste en la tiea Universitato. Ĝis 1922 Wolfke lekciis teorian kaj eksperimentan fizikon en ambaŭ altlernejoj. Intertempe en 1912-1920 Wolfke evoluigis  la teoriajn fundamentojn de holografio. En la kongreo de la svisaj fizikistoj li prezentis referaĵon pri la eblo utiligi interferon de lumondoj por reprodukti tridimensian bildon. 28 jarojn poste surbaze de lia metodo, Dennis Gabor evoluigis teknikajn metodojn por krei hologramojn, pro kiuj li ricevis en 1970 Nobel-premion. La premiito aprecis la laboron de Wolfke i.a. konstantinte: ” Mi ne sciis tiam, ke Mieczysław Wolfke proponis tiun ĉi metodon en 1920, sen tamen provi efektivigi ĝin eksperimente”. Sed samperiode, en la 20-aj jaroj Mieczysław Wolfke okupiĝis krome pri alia eplortemo. Li  prilaboris metodon de produktado de altaj tensioj helpe de transformatoro de Nikola Testa, kiu metodo  kelkajn jarojn poste estis aplikata en Usono. Post regajno de suvereneco fare de Pollando  Mieczysław Wolfke en 1920   estis nomumita profesoro ĉe la Universitato de Varsovio, sed al Pollando li revenis definitive nur en 2022,   ankoraŭ la 2-an fojon  habilitiĝinte ĉe la Universitato de Zuriko.   En Pollando kiel profesoro de la Varsovia Politekniko Mieczysław Wolfke okupiĝis pri la problemo de malaltaj temperaturoj.  En 1924 li ligis kunlaboron kun la Instituto de Malaltaj Temperaturoj en Leiden,  kie kun Willem Keesom li malkovris kaj  esploris la dielektrikan konstanton de likva heliumo en diversaj temperaturoj. La teoriaj eksperimentoj, kiujn Wolfke proponis kondukis al la eltrovo de du formoj de la likva fazo de heliumo. En la 1930-aj jaroj, teoriaj kaj eksperimentaj studoj pri superlikveco estis unu el la ĉefaj temoj en malalttemperatura fiziko. En 1931 Mieczysław Wolfke  komencis labori pri influo de ultraakustikaj vibradoj je eksplodmaterialoj kaj pri elektra armilaro. En 1933, li estris rakedlaborojn por la Departemento de Armiteco en la Ministerio de Militaj Aferoj, kaj jaron poste li evoluigis sekretan signaladon uzantan polarizitan lumon. En 1936, li faris esploradon pri la elektra kondukteco de likva heliumo kaj komencis organizi malalttemperaturan esplorinstalaĵon ĉe la Varsovia Politekniko. Liaj laboroj pri neŭtrino, kosma radiado, atombombo ligiĝis kun lia forta interesiĝo pri la nuklea fiziko. Ankoraŭ en majo 1939 en la periodaĵo „Armita Pollando” Wolfke avertis kontraŭ danĝeraj sekvoj de militista uzo de la nuklea armilaro, kaj en 1945 eldonis la broŝuon „Atombombo”. Mieczysław Wolfke estis membro de multaj organizaĵoj: de la Akademio de Teknikaj Sciencoj en Varsovio, de la 1-a Komisiono de la Internacia Instituto pri Fridigado, de la Varsovia Scienca Societo, de la Pola Komitato de la Internacia Fizika Unio. En jaroj 1930-1934 Mieczysław Wolfke estis la prezidanto de la Pola Fizika Societo kaj membro de pluraj similaj societoj en Germanio, Francio kaj Svislando. Ekde 1936 li reprezentis la Akademion de Teknikaj Sciencoj en la Fizika Komitato de la Konsilio de Ekzaktaj  kaj Aplikataj Sciencoj. Wolfke multe publikigis en polaj kaj eksterlandaj fakaj periodaĵoj. Li aŭtoris la lernolibrojn „Principoj de la varmteorio” (1924)  kaj „Fiziko” (1936). Pliajn esplorplanojn de Mieczysław Wolfke ĉesigis la 2-a mondmilito. Germanoj forveturigis  ĉiujn liajn  esplormaterialojn kaj aparataron. La germanan okupacion Wolfke pasigis en Varsovio. Sur la tereno de la Politekniko estis organizita Supera Ŝtata Lernejo, kiu fariĝis la  kaŝstrukturo por sekreta instruado kaj laboroj necesaj po la rezista movado, kiun li mem partoprenis. Postmilite Mieczysław Wolfke lekciis fizikon en la Minista Akademio en Krakovo, poste mallonge en Gliwice kaj Gdansko. Fine li revenis al la Varsovia Politekniko.   En 1947 Wolfke veturis prelegcele al Zuriko. Samtempe li estis delegita de la pola registaro por trakti aĉeton de neseca esploraparataro. En Zuriko Mieczysław Wolfke neatendite mortis pro la korinfarkto.

El la elsendo 30.07.2022. Legas Barbara – 10′ 26”

--------------------------------------------------------------------------------

Koloro en Grafiko, aŭtune en Poznano
[2022-07-30]
https://pola-retradio.org/2022/07/koloro-en-grafiko-autune-en-poznano/

La artverkoj de la franca grafiko el la limperiodo de la 19-a kaj 20-a jarcentoj, el la kolekto de la Nacia Muzeo en Krakovo, estos prezentitaj ekde septembro en la Kulturcentro Zamek en Poznań (la okcidenta Pollando). Oni prezentos pli ol 100 grafikaĵojn de la plej elstaraj francaj artistoj el ĉi tiu periodo, kiel Pierre Bonnard, Jules Chéret, Lucien Pissarro, Henri Riviere, Auguste Renoir aŭ de artistoj longe ligitaj kun Francio, kiel Georges de Feure kaj Alfons Mucha. La ekspozicio ebligos spuri la evoluon de la uzo de koloro en grafiko, kiu ĝis tiam estis dominita de la koloroj nigra kaj blanka. Tion reliefigas la titolo de la ekspozicio “La Triumfo de Koloro”. La ekspozicio en la Kulturcentro Zamek estos kompletigita i.a. per afiŝoj el la kolektoj de la krakova Muzeo pri Teknologio kaj Industrio. Akompanos ĝin riĉa eduka programo, kiu inkluzivos speciale preparitajn lecionojn, renkontiĝojn, prelegojn kaj laborrenkontojn. La tuta eduka programo estas fokusita ĉirkaŭ koloro, ĝia esenco, naturo, karakterizaĵoj, strukturo, historio kaj aplikoj. Oni koncentriĝos krome pri koloro en la kunteksto de grafikaĵoj kaj koloroj en la Kastelo mem. Dum la prelegoj, la publiko profundigos konojn pri koloro en la naturo, oni esploros la sekretojn de pigmentoj kaj ilian uzon en la industria grafiko.

El la elsendo 30.07.2022. Legas Tomek – 01’41”

--------------------------------------------------------------------------------

Pola Muzeo en la svisa Rapperwil en nova sidejo
[2022-07-30]
https://pola-retradio.org/2022/07/pola-muzeo-en-la-svisa-rapperwil-en-nova-sidejo/

La Pola Nacia Muzeo en la kastelo en Rapperswil, Svislando, dum pli ol 150 jaroj estis centro de la pola scienca kaj socia vivo en elmigrejo. Post la dua mondmilito oni planis establi tie centron de sovetia propagando, kio ne okazis. La Muzeo en Rapperswil renovigis sian aktivadon en 1975 dank’ al la pola-svisa Societo de Amikoj de la Pola Muzo en Rapperswil. Ĝi okupiĝis pri la kolektado de eksponaĵoj ligitaj kun la pola historio, kulturo, scienco kaj arto. Ĝi enhavas ankaŭ memoraĵojn kun la historia signifo. En la kastelo estis organizitaj sciencaj konferencoj kaj renkontiĝoj dedeiĉitaj al la pola historio. Ekde 2008 la lokaj aŭtoritatoj klopodis forigi la Muzeon el ĝia historia sidejo en Rapperswil-kastelo. Por ĝia pluekzisto la decida evidentiĝis la 2021-a jaro, kiam la pola registaro aĉetis por ĝia nova sidejo la Schwanen-komplekson. En la 19-a jarcentro Schwanen estis la centro de la societa vivo de Rapperswil samtempe estante la rendevuejo de poloj vivantaj en Svislando. Tie estis organizitaj multaj polaj patriotaj festoj kaj tie okazis regulaj renkontiĝoj de la tiamaj aŭtoritatoj de la Pola Muzeo. La funkciigita komence de julio la Pola Muzeo en Rapperswil en la nova sidejo sian agadon kompletigos per renkontiĝoj de intelektuloj, sciencistoj kaj ĵurnalistoj, internaciaj konferencoj kaj debatoj pri la lastatempa historio de Eŭropo kaj la mondo.

El la elsendo 30.07.2022. Legas Maciek – 01’40”

--------------------------------------------------------------------------------

E_elsendo el la 30.07.2022
[2022-07-30]
https://pola-retradio.org/2022/07/e_elsendo-el-la-30-07-2022/

Podkasto: Ludu en nova fenestro | Elŝutu

La 1181-a E_elsendo el la 30.07.2022 ĉe www.pola-retradio.org

En la felietono pri koninda polo ni proksimigas la silueton de unu el la plej gravaj polaj fizikistoj, Mieczysław Wolfke en la 75-a datreveno de lia morto, kio por la pola fizikista medio estis la okazo lanĉi la 2022-an kiel la Jaron al li dediĉitan. Komencaj kulturrilataj informoj rilatas al la nova Pola Muzeo en la svisa Rapperswil; pri la varsovia Festivalo de Religia Muziko kaj ĝia distingito per „Arĝenta Ŝalmo”; pri aŭtuna ekspozicio en Poznano pri Koloroj en Grafiko baze de la kreado de francaj grafikistoj. En E-komunuma segmento ni referencas al la mesaĝo de UEA lige kun la hodiaŭa Internacia Tago de Amikeco kaj informas pri la 6-a eldono de la Tradukista Konkuro de la Kroata E-Unuiĝo al kiu patronecas Lucija Borčić. Muzike ni retrorigardas al la MondaFest’ 2020 kaj la tiama koncerto de Manno Montanna memorigante la kanzonon „Dio mi petas vin…..”. La akompana al la programinformo interreta foto bildigas la patronon de la varsovia Festivalo de la Religia Muziko, kiu estas „Orgeno de la Arkikatedralo”. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

E_elsendo el la 05.08.2022
[2022-08-05]
https://pola-retradio.org/2022/08/e_elsendo-el-la-05-08-2022/

Podkasto: Ludu en nova fenestro | Elŝutu

La 1182-a E_elsendo el la 05.08.2022 ĉe www.pola-retradio.org:

Nia hodiaŭa elsendo fokusiĝas ĉirkaŭ la 107-a UK, kiu oficiale estos inaŭgurita dimanĉe, la 7-an de aŭgusto, sed jam morgaŭ en Montrealo kunsidos la Komitato de UEA kaj vespere disvolviĝos la Movada Foiro. En la kongresetoson enkondukas nin per speciala sonraporteto Fernando Maia, vicprezidanto de UEA. La 31-an de julio 2022 finiĝis la laborkontrakto de la longjara KKS, Clay Magalhães. Ni ligas al la adiaŭanta lin GK de UEA, sed krome citas lian pli detalan retrorigadon al lia KKS-laboro en UEA, kiu aperis en Facebook. Ni informas krome pri la elektronika Kongreslibro kaj la kongresa apo – https://uk2022.glideapp.io/ . Pri la zoom-ĉambre sekvebla IKU-programo: https://huji.zoom.us/j/7508982919 . Krome nia aktualaĵo rilatas al esploroj pri la sinteno de pola junularo al la klimatŝanĝoj kaj interesa inventaĵo de lernantoj el Bjalistoko pri ganto interpretanta la gestan lingvon. – La apudanta la programinformon interreta foto prezentas la emblemon de la 107-a UK en Montrealo. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Lernantoj rilate al la klimatŝanĝoj
[2022-08-05]
https://pola-retradio.org/2022/08/lernantoj-rilate-al-la-klimatsangoj/

D-rinoj Anna Guzy kaj Magdalena Ochwat el la Interbranĉa Esplorcentro pri Humanisma Edukado ĉe la Silezia Universitato en Katowice prilaboris studaĵon titolitan „Lernantoj rilate al la klimatŝanĝoj”. Ĝi baziĝis sur enketo, kiun partoprenis entute 2181 lernantoj inter la 10-a kaj la 19-a vivojaroj en la silezia vojevodio (la suda Pollando). La enketado okazis inter novembro kaj decembro 2021. Plej multaj respondoj venis de la 15-18-jaraĝaj enketitoj. La esploro celis ekscii pri la sintenoj de lernantoj rilate al la klimata krizo kaj pri iliaj ĉi-koncernaj konoj. Ili povis ankaŭ esprimi sin pri la kvalito kaj neceso de klimata edukado en lernejoj, inkluzive de polalingvaj lecionoj. Laŭ analizoj farataj de pluraj jaroj rezultas, ke la media konscio de lernantoj kreskas, kvankam ĝi ankoraŭ ne estas profunde enradikiĝinta. Laŭ la menciita esploro evidentiĝis, ke lernantoj havas malpli profundan klimatan konscion ol plenkreskuloj kaj ol testitaj en 2021 instruistoj de la pola lingvo. Por preskaŭ 70% de studentoj, klimataj ŝanĝoj estas grava problemo, dum 10% opinias ĝin negrava, kaj 20% ne havas firman opinion. Laŭ la esploristoj, tio sekvas el manko de sistema klimatrilata edukado en lernejoj, nesufiĉa media reflektiĝo en la socipolitika vivo, kaj eĉ spitaj (malakordaj) mesaĝoj pri la temo aperantaj jen kaj jen en la polaj amaskomunikiloj kaj en sociaj portaloj. La ekzamenitaj studentoj ĉerpis siajn konojn pri la klimato el diversaj fontoj – la ĉirkaŭanta medio, sociaj amaskomunikiloj, la interreto. Ili menciis ankaŭ la plej proksiman familion, ekologiajn organizaĵojn, muzikbandojn kaj kantistojn. La plimulto de la enketitaj lernantoj (82%) ne aktivis aldone favore al la klimata eduko. Tion faris nur 17% de la respondintoj. Samtempe laŭ la lernantoj la kleriga edukado pri klimato devas esti praktika, inluzivanta konkretajn agadojn sub la gvido de profesiuloj kapablaj logi al porekologia aktiviĝo. La esploro estis realigita kiel parto de la viŝegrada projekto “V4 Humanisma Eduko por Klimato. Diagnozoj – bonaj praktikoj – rekomendoj”.

El la elsendo 05.08.2022. Legas Milada – 03′ 39″

--------------------------------------------------------------------------------

La 107-a UK en Montrealo – Raporto de la vicprezidanto Fernando Maia
[2022-08-05]
https://pola-retradio.org/2022/08/interparolo-kun-fernando-maia-2/

En sia raporto la viprezidanto de UEA, Fernando Maia prezentas kelkajn aspektojn de la nunjara kongreso ligitaj kun la postpandemiaj sekvoj. Pro ili kaj ankaŭ kelkfojaj vizproblemoj verŝajne ne eblos en Montrealo renkontiĝi kun ĉiuj aliĝintoj, tamen jam multaj esperantistoj, ĉefe partoprenintaj la antaŭkongreson povis ĝui la kongresan etoson.

El la elsendo 05.08.2022 – 03′ 04″

--------------------------------------------------------------------------------

Ganto interpretanta la gestan lingvon
[2022-08-05]
https://pola-retradio.org/2022/08/ganto-interpretanta-la-gestan-lingvon/

La novuman ganton, kiu interpretas la gestan lingvon prilaboris kvin lernantoj el la dua klaso de la Akademia Mezlernejo ĉe la Bjalistoka Teknologia Universitato. La Laboro pri la ganto, difinata kiel Sensora Tradukanto de la Gesta Lingvo, komenciĝis dum lecjonoj de robotiko. La laboron de junaj inventistoj motivis la patrino de iu el la lernantoj, kiu kiel policisto renkontis dum sia laboro mutulon. Malgraŭ sia kono de la gesta lingvo la komunikado ne estis glata. La prilaboritan de lernantoj ganton surmetas gestanta homo kaj ĝi baze de vico da sensoroj kolektas informojn pri la kunmeto de fingroj kaj pri la tuta manplato. La kolektitaj donitaĵoj estas transformataj en gestan lingvon. Kiam ganto fine rekonas unuopajn literojn la gestanto transsendas ilin per aparte prilaborita apo al poŝtelefono de persono ne konanta la gestan lingvon. Tio ebligas fluan komunikadon inter gestantaj personoj kaj aliaj, kiuj ne konas la gestan ligvon. En la plano estas la elkonstruo de la dua ganto, por povi uzante du manojn gesti ne nur unuopajn literojn, sed plenajn vortojn. La inventaĵo de la bjalistokaj gimnazianoj estis jam aprecita de multaj fakuloj. La 18-an de majo ili gajnis la unuan lokon en la nacia konkurso Young Innovator 2022, kaj ilia ganto estos prezentita dum la internacia ekspozicio de inventaĵoj IWIS (Internacia Varsovia Invento-Spektaklo) en oktobro. Pli frue ĝi gajnis la unuan lokon en la Internacia Turniro Robotic Tournament en liberstila kategorio. Ĝi ricevis ankaŭ la 1-an Premion de la Publiko. La bjalistokaj lernantoj estis ankaŭ premiitaj en El-Robo-Mech-konkurso kaj avancis al la finalo de la Olimpiko de Teknika Novumado kaj Inventado kaj la konkurso Explory.

El la elsendo 05.08.2022. Legas Tomek – 02′ 07″

--------------------------------------------------------------------------------

E_elsendo el la 06.08.2022
[2022-08-06]
https://pola-retradio.org/2022/08/e_elsendo-el-la-06-08-2022/

Podkasto: Ludu en nova fenestro | Elŝutu

La 1183-a E_elsendo el la 06.08.2022 ĉe www.pola-retradio.org :

En nia laŭvica elsendo ni sondokumente akompanas al la 107-a UK en Montrealo. Antaŭmikrofone ni gastigas la prezidanton de UEA, Duncan Charters kun kiu ni interparolas pri la estrarelekto, lia rekandidatiĝo por la posteno de la prezidanto, pri ŝanĝoj okazintaj en UEA, Komitatkunsidoj kaj lia persona kontribuo al la kongresa programo kadre de la marda „Tago de Lernado”. – La apudanta la programinformon interreta foto prezentas  foton de la 1-a paĝo de la hodiaŭa numero de la kongresa bulteno „Kongresa Sciulo”. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

La 107-a UK en Montrealo – Interparolo kun UEA-prezidanto Duncan Charters
[2022-08-06]
https://pola-retradio.org/2022/08/interparolo-kun-uea-prezidanto-duncan-charters/

Kun reelektita UEA-prezidanto ni interparolas pri la estrarelekto, lia rekandidatiĝo por la posteno de la prezidanto, pri ŝanĝoj okazintaj en UEA, Komitatkunsidoj kaj lia persona kontribuo al la kongresa programo kadre de la marda „Tago de Lernado”. Interparolis red. Barbara Pietrzak

El la elsendo 06.08.2022 – 13′ 34″

--------------------------------------------------------------------------------

La 107-a en Montrealo  – Camille-Amélie Koziej
[2022-08-08]
https://pola-retradio.org/2022/08/la-107-a-en-montrealo-camille-amelie-koziej/

Camille-Amélie Koziej Lévesque raportetas pri la Junulara Programo de la 107-a UK.

El la elsendo 08.08.2022 – 1′ 34″

--------------------------------------------------------------------------------

E_elsendo el la 08.08.2022
[2022-08-08]
https://pola-retradio.org/2022/08/e_elsendo-el-la-08-08-2022/

Podkasto: Ludu en nova fenestro | Elŝutu

La 1184-a E-elsendo el la 08.08.2022 ĉe www.pola-retradio.org

En nia laŭvica elsendo ni sondokumente akompanas la 107-an UK-n en Montrealo. Komence ni prezentas sonscenon el la 1-a Komitatkunsido el la 06.08.2022 pri elekto de la nova estraro, kiu enhavas sinprezentojn de la elektitaj en Montrealo estraranoj. Sekvas raporto de LKK-ano Ĵenia Amis pri la dimanĉa Nacia Vespero, kiun akompanas muzikĉerpaĵoj/citaĵoj de unuopaj grupoj el la sonregistraĵoj aperintaj en la Interreto. Fine Camille-Amélie Koziej Lévesque raportetas pri la Junulara Programo de la 107-a UK. La apudanta la programinformon interreta foto de Katalin Kovats aperinta en fb prezentas artiston de la grupo Bizonaj Ĉapelo-Kantistoj. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

La 107-a UK en Montrealo – Interparolo kun prof. Amri Wandel
[2022-08-09]
https://pola-retradio.org/2022/08/la-107-a-uk-en-montrealo-interparolo-kun-prof-amri-wandel/

Kun nia antaŭmikrofona gasto ni interarolas pri lia antaŭa estrarana laboro, pri taskoj, kiujn li planas realigi nun kiel la 2-a vicprezidanto de UEA, sed unuavice pri la nunjara scienca programo de la Universala Kongreso de Esperanto. Interparolis red. Barbara Pietrzak

El la elsendo 09.08.2022 – 15′ 34″

--------------------------------------------------------------------------------

E_elsendo el la 09.08.2022
[2022-08-09]
https://pola-retradio.org/2022/08/e_elsendo-el-la-09-08-2022/

Podkasto: Ludu en nova fenestro | Elŝutu

La 1185-a E_elsendo el la 09.08.2022 ĉe www.pola-retradio.org:

En nia laŭvica elsendo ni sondokumente akompanas la 107-an UK-on en Montrealo. La ĉefan parton de la programo konsistigas  interparolo kun prof. Amri Wandel. En ĝia daŭro nia antaŭmikrofona gasto parolas pri sia antaŭa estrarana laboro, pri taskoj, kiujn li planas realigi kiel la 2-a vicprezidanto de UEA, sed unuavice pri la nunjara scienca programo de la Universala Kongreso de Esperanto. Ni prezentas krome etan sonscenon el la salono, en kiu li gvidis hodiaŭ ekzamenon kadre de AIS-sesio pri la temo „Spacteleskopoj: de Hubble ĝis James Webb”. Krome ni informas pri la koncerto okazonta marde vespere de „Nova Sento”, kiun eblas rekte rigardi interrete ĉe: https://www.facebook.com/events/1198948910896564?ref=newsfeed . La apudanta la programinformon interreta foto prezentas nian interparolanton apud la kongresa afiŝo. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

La 107-a UK en Montrealo – Interparolo kun Marija Belošević
[2022-08-10]
https://pola-retradio.org/2022/08/la-107-a-uk-en-montrealo-interparolo-kun-marija-belosevic/

Pri la Tago de Lernado kaj ĝia nunjara programo ni interparolas kun ĝia organizantino, Marija Belošević , kiu sekvis ĝian trapason distance. Interparolis red. Barbara Pietrzak

El la elsendo 10.08.2022 – 05′ 17″

--------------------------------------------------------------------------------

E_elsendo el la 10.08.2022
[2022-08-10]
https://pola-retradio.org/2022/08/e_elsendo-el-la-10-08-2022/

Podkasto: Ludu en nova fenestro | Elŝutu

La 1186-a E_elsendo el la 10.08.2022 ĉe www.pola-retradio.org:

En nia laŭvica elsendo ni sondokumente akompanas la 107-an UK-on en Montrealo, kie hodiaŭ tradicie – merkredon – okazas la Ekskursa Tago. Ni do denove retrorigardas. Ĉi-foje al la marda programo donante apartan atenton al Tago de Lernado. Pri ĉi tiu kongresa programero ni interparolas kun ĝia organizantino, Marija Belošević. Sekvas kompletiga sonsceno pri la finaj minutoj de la prelego de Duncan Charters pri Interkultura Kompetento, en kiu li memorigas ĝiajn karakterizajn trajtojn. En nia hodiaŭa raporteto aŭdiĝas krome muzika kaj voĉa invito al la koncerto flanke de Kristina Miroshkina kaj Stefano Laflamme, „La vivo rozas” de Joëlle Rabu, kies koncerto ravis multajn. Tio rilatas al la marda koncerta programo.  Kaj fine  fragmente aŭdiĝas la kanzono „Menestrelo” kies teksto – en egaleco kun „Ne foriru” – akris la unuan premion en la branĉo Kantoteksto de Belartaj Konkursoj de UEA. La muzikon komponis Liven Dek, kantas Xavier Rodon. La apudanta la programinformon foto rilatas al la prelego de Duncan Charters kaj listigas ĉefajn trajtojn de interkultura kompetento. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

La 107-a UK en Montrealo – Raporto pri la trapaso de la kongreslaboroj
[2022-08-11]
https://pola-retradio.org/2022/08/la-107-a-uk-en-montrealo-raporto-pri-la-trapaso-de-la-kongreslaboroj/

En sia dua raporteto pri la trapaso de la kongreslaboroj, Fernando Maia , la 1-a vicprezidanto de UEA donas aktualan superrigardon al la trapaso de la 107-a UK. El la elsendo 11.08.2022 -05′ 27″

--------------------------------------------------------------------------------

La 107-a UK en Montrealo – Kongresaj impresoj de Bill Mak el Hongkongo
[2022-08-11]
https://pola-retradio.org/2022/08/la-107-a-uk-en-montrealo-kongresaj-impresoj-de-bill-mak-el-hongkongo/

Renkontiĝoj, rerenkontiĝoj kaj senĉesaj emocioj ligitaj kun la Universalaj Kongresoj gravas por ni ĉiuj. Kial Bill Mak revenis al Montrealo post kelkjara paŭzo kaj pri multaj aliaj facetoj de sia partopreno en la 107-a UK nia gasto rakontas al ni responde al la niaj demandoj.

El la elsendo 11.08.2022 – 09′ 36″

--------------------------------------------------------------------------------

E_elsendo el la 11.08.2022
[2022-08-11]
https://pola-retradio.org/2022/08/e_elsendo-el-la-11-08-2022/

Podkasto: Ludu en nova fenestro | Elŝutu

La 1187-a E_elsendo el la 11.08.2022 ĉe www.pola-retradio.org:

En la ĵaŭda elsendo ni daŭre sondokumente akompanas la 107-an UK-on en Montrealo. Hodiaŭ komence, kiel multaj aliaj ni rapidis por la Esperantologia Konferenco. El ĝi ni prezentas konkludan sonscenon de la prelego de  profesorino Sabine Fiedler pri „Kiel Esperantologio kontribuas / povas kontribui al aliaj fakoj”. Hodiaŭ ni prezentas la 2-a sonraporton de vicprezidanto de UEA, Fernando Maia pri la trapaso de la kongresaj tagoj. En la programo al niaj demandoj respondas per speciala raporteto Bill Mak el Hongkongo ebligante al ni kaj espereble al ĉiuj aŭskultantoj emocie sperti  la kongresan etoson. Kroma sonsceno en la programo rilatas al la prelego en Scienca Kafejo pri „La teoremo de Pitagoro” de François Lo Jacomo, kiu antaŭinvitis por ĝi per aparta videaĵo. Rilate al la vespera arta programo kaj i.a. koncerto de Banĝo Esperanto ni memorigas fragmente la kanzonon “Mi volas danci kun vi”.  La apudanta la programinformon foto de Tamara Anna Koziej el la grupo UK 2022 ĉe Telegramo bildigas scenon pri la publika kunsido de la Akademio de Esperanto. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

La 107-a UK en Montrealo – Belartaj Konkursoj de UEA
[2022-08-12]
https://pola-retradio.org/2022/08/la-107-a-uk-en-montrealo-belartaj-konkursoj-de-uea/

Miguel Fernández legas la liston de premiitaj verkoj kaj aŭtoroj en unuopaj branĉoj de la Belartaj Konkursoj de UEA, 2022.

El la elsendo 12.08.2022 – 8′ 57″

--------------------------------------------------------------------------------

La 107-a UK en Montrealo  – Publika Kunsido de la Akdemio de Esperanto
[2022-08-12]
https://pola-retradio.org/2022/08/la-107-a-uk-en-montrealo-publika-kunsido-de-la-akdemio-de-esperanto/

La sondokumento traktas la trapason de la publika kunsido de la Akademio de Esperanto. En ĝi estas prezentitaj specimenaj ekzemploj pri demandoj interesantaj la kongresan publikon. Raportis Hans Becklin kaj Brian Moon .

El la elsendo 12.08.2022 – 11’24”

--------------------------------------------------------------------------------

E_elsendo el la 12.08.2022
[2022-08-12]
https://pola-retradio.org/2022/08/e_elsendo-el-la-12-08-2022/

Podkasto: Ludu en nova fenestro | Elŝutu

La 1188-a E_elsendo el la 12.08.2022 ĉe www.pola-retradio.org:

Per la vendreda elsendo ni daŭre sondokumente akompanas la 107-an UK-on en Montrealo. Hodiaŭ komence ni prezentas la raporton de akademianoj Hans Becklin kaj Brian Moon pri la ĵaŭda publika kunsido de la Akademio de Esperanto. Ni referencas per eta soncitaĵo el la ĵaŭda kultura programo, en kiu aŭdiĝis la teatraĵo de Yevgeniya Zvereva Amis „1910”, kiun la publiko aplaŭdis starante. Hodiaŭ kun kelka malfruo en nia programo aŭdiĝas la sonraporto pri la rezultoj de la nunjara eldono de la Belartaj Konkursoj de UEA. Por la bezonoj de la progamo ĝi estas iom sonredaktita. La programakompana interreta foto  bildigas scenon el la teatraĵo „1910”. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

La 107-a UK en Montrealo – La ferma raporto de vicprezianto de UEA, Fernando Maia
[2022-08-13]
https://pola-retradio.org/2022/08/la-107-a-uk-en-montrealo-la-ferma-raporto-de-vicprezianto-de-uea-fernando-maia/

En sia lasta raporto el la 107-a UK en Montrealo la 1-a vicprezidanto de UEA, Fernanrdo Maria retrorigardas al la lastaj kongresan eventoj kaj informas pri la Solena Fermo de la Kongreso.

El la elsendo 13.08.2022 – 3′ 52″

--------------------------------------------------------------------------------

La 107-a UK en Montrealo – Interparolo kun UEA-prezidanto post la lasta Komitata Kunsido
[2022-08-13]
https://pola-retradio.org/2022/08/la-107-a-uk-en-montrealo-interparolo-kun-uea-prezidanto-post-la-lasta-komitata-kunsido/

Nia lasta antaŭmikrofona renkontiĝo kun la prezidanto de UEA, Duncan Charters okazis tuj post la lasta Komitata Kunsido en vendredo. Li donas superrigardon pri ĝi kaj la plej gravaj defioj, kiujn frontas la estraro kaj Asocio. Li mencias ankaŭ sian kontribuon al la marda Tago de Lernado kaj konfesas sian interesiĝon pri UK en Tanzanio. Interparolis red. Barbara Pietrzak

El la elsendo 13.08.2022 – 8′ 54″

--------------------------------------------------------------------------------

E_elsendo el la 13.08.2022
[2022-08-13]
https://pola-retradio.org/2022/08/e_elsendo-el-la-13-08-2022/

Podkasto: Ludu en nova fenestro | Elŝutu

La 1189-a E_elsendo el la 13.08.2022 ĉe www.pola-retradio.org:

La 107-a UK-o en Montrealo finiĝis. En nia 8-a sinsekva distanca kaj foresta raporto informas nin pri tio Fernando Maia, la 1-a vicprezidanto de UEA. Aŭdiĝas sekve nia interparolo kun la prezidanto de UEA, Duncan Charters farita tuj post la vendreda Komitata Kunsido. Tamen ne sole pri ĝi ni interparolas kun nia antaŭmikrofona gasto. Muzike ni prezentas fragmente la kanzonon de Armel Amiot „La nokta trajn’ foriros” ne el la realtempa prezento dum la Solena Fermo, sed laŭ la studia registro. La programinformon akompanas la interreta foto el Telegramo „Ĝis revido en Torino 2023”. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

E_elsendo el la 16.08.2022
[2022-08-16]
https://pola-retradio.org/2022/08/e_elsendo-el-la-16-08-2022/

Podkasto: Ludu en nova fenestro | Elŝutu

La 1190-a E_elsendo el la 16.08.2022 ĉe www.pola-retradio.org:

En nia hodiaŭa elsendo vi trovas la 128-an fragmenton de la romano de Henryk Sienkiewicz „Quo Vadis” en la E-traduko de Lidia Zamenhof. La komencaj aktualaĵoj informas pri avantaĝaj sekvoj por labordonantoj el la efika somera ripozo de iliaj laborantoj; pri 2023 kiel i.a. Jaro de Paweł Edmund Strzelecki (ni felietonis pri li la 18-an de novembro 2016); pri someraj universitataj prelegoj. La scienca temo estas dediĉita al la malkovro de tre interesa kaj samtempe unika neŭtrona stelo. Muzike ni prezentas brazilan kanton kun la E-titolo „Estu Paco”, ĉi-foje en la plenumo de Flávio Fonseca el la jutuba kanalo La Brazila Kolekto. La programinformon akompanas la interreta foto pri somera ripozo en montara regiono. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Sociaj kaj ekonomiaj efikoj de feria forpermeso
[2022-08-16]
https://pola-retradio.org/2022/08/sociaj-kaj-ekonomiaj-efikoj-de-feria-forpermeso/

La analizoj de la Pola Ekonomia Instituto elmontras, ke dungitoj, kiuj kapablas distanciĝi disde siaj devoj dum la feria forpermeso, manifestas simptomojn de alitigita nivelo de feliĉo, kiu stato konserviĝas longdaŭre. Je dudek procentoj malkreskas ĉe ili la mortorisko. Krome la feria ripozo altigas ilian produktivecon. La Pola Ekonomia Instituto memorigis ĉeokaze, ke en la jaroj 2012-2018 la procento de poloj laborantoj uzantaj la forpemeson ripozcele kostante kreskis de 46 ĝis 60 procentoj. La pandemio de 2020 haltigis tiun evoluon, kiam ripozon eksterhejman partoprenis sole 39 procentoj de la enketitoj kaj la daŭro de la ripoztagaj forpemesoj egalis nur al 12,4 tagoj, kio estis indico la plej malalta ekde 2003. En la 2021 la nombro de statistikaj forpermesaj libertagoj de polaj laborantoj krekis je unu procento. Samjare nur 27 procentoj de dungitoj uzis pli ol 7-tagan feriadon, kio estis rezulto malpli bona ol en la jaroj 2014-2019. Samtempe laŭ donitaĵoj cititaj de la esploristoj de la Pola Ekonomia Instituto evidentiĝas, ke ju pli bone oni ripozas des pli tio estas avantaĝa por la dunganto. Ekzemple laŭ Boston Consulting Group laborantoj uzantaj ferian forpermeson estas ne sole pli produktivaj, sed ilia laboro postulas malpli da streĉo ol antaŭ la feriado. Laŭ E&Y, ĉiuj dek pliaj ripozhoroj altigas la produktivecon de laborantoj je 8 procentoj.

El la elsendo 16.08.2022. Legas Milada – 2′ 24″

--------------------------------------------------------------------------------

Unika neŭtrona stelo
[2022-08-16]
https://pola-retradio.org/2022/08/unika-neutrona-stelo/

Kolektivo de internaciaj astronomoj efektivigis eksterordinaran malkovron de neŭtrona stelo, kiu troviĝas en la t.n. „kosma tombejo”, la loko el kiu ni ne devintus havi ajnajn signalojn. Neŭtronaj steloj estas ekstreme densaj restaĵoj post la eksplodo de supernovaoj. Aktuale en nia galaksio estis konstatitaj ĉirkaŭ 3 000 tiaj steloj. La plena rotacio de tiu ĵus malkovrita unika neŭtrona stelo egalas al apenaŭ, aŭ eĉ al 76 sekundoj, kio rilate ĉi-specajn stelojn signifas rotacion ege malrapidan. Laŭ astronomoj ĝi povas aparteni al la teoria klaso de steloj kun ekstreme potencaj magnetaj kampoj. Komence, la esploristoj el la kolektivo MeerTRAP registris unuopan impulson, por sekve utiligante ĉielobildojn kaptitajn ĉiun 8-an sekundon konfirmis la pozicion de la eksterordinara stelo. La objekto difinita kiel PSR J0901-4046 emisias almenaŭ sep malsamspecajn impulsojn, el kiuj parto estas emisiata regule. Laŭ doktorino Manisha Caleb el la sidneja universitato estas probable, ke en nia galaksio ekzistas multe pli da simile malrapide rotaciantaj neŭtronaj steloj. Tio havus grandegan signifon por nia kompreno de la kreiĝo kaj evoluo de tiuj steloj. PSR J0901-4046 estas la unua konata stelo el la nova klaso de neŭtronaj steloj. La malfermaj estas la demandoj kiel kaj ĉu entute ĝi estas ligita kun aliaj klasoj de neŭtronaj steloj.

El la elsendo 16.08.2022. Legas Tomek – 1′ 52″

--------------------------------------------------------------------------------

La Jaro de Paweł Edmund Strzelecki
[2022-08-16]
https://pola-retradio.org/2022/08/la-jaro-de-pawel-edmund-strzelecki/

La pola sejmo proklamis, ke unu el la patronoj de 2023 estos Paweł Edmund Strzelecki la Jaro, elstara esploristo, mondvojaĝanto, malkovrinto kaj filantropo, la unua polo, kiu individue ĉirkaŭveturis la terglobon por la sciencaj celoj. En 1853, Strzelecki fariĝis membro de La Reĝa Societo de Londono kaj la Reĝa Geografia Societo. Lia laboro estis honorita per multaj britaj distingoj, kaj la reĝino Wiktoria aljuĝis al li la titolon de Kavaliro-Komandanto de la Ordeno de Sankta Mikaelo kaj Sankta Georgo, kaj la Universitato de Oksfordo donis al li honordoktorecon. En Aŭstralio lian nomon portas montaro, du montopintoj, lago, rivero kaj urbo. Nia redakcia felietono dediĉita al Paweł Edmund Strzelecki aperis en la elsendo en la 18-a de novembro 2016 kaj estas legebla ankaŭ aparte en la rubriko Felietonoj.

El la elsendo 16.08.2022. Legas Gabi – 1′ 06″

--------------------------------------------------------------------------------

Omaĝa murpentraĵo por hetmano Jan Klemens Branicki en Bjalistoko
[2022-08-20]
https://pola-retradio.org/2022/08/omaga-murpentrajo-por-hetmano-jan-klemens-branicki-en-bjalistoko/

Antaŭneloge estis oficiale lanĉita la murpentraĵo en Bjalistoko omaĝanta la hetmanon Jan Klemens Branciki, kiel la plej grandan artmecenaton en la historio de la urbo. En 2021 pasis lia 250-a mortodatreveno kaj la tuta jaro estis dediĉita al eventoj ligitaj kun lia figuro. Jan Klemens Branciki dum sia vivo plenumis altrangajn ŝtatajn postenojn, inkluzive militistajn, li estis la senatano de la Pola Respubliko. Jan Klemens Branciki meritiĝis por evoluo de la urbo, dank’ al li Bjalistoko akiris la urborajtojn komence de la 18-a jarcento. La palaco de Brancki-familio estas la ĉefa turisma objeko de la tuta Podlaĥia Vojevodio. La muralo kreiĝis laŭ la iniciato de la fondaĵo de lokaj merkatistoj Proanima. Laŭ la ideodonintoj la mulpentraĵo celas veki enpensiĝon pri elektoj, kiujn ĉiutage ni faras en la kuteksto de kulturo kaj ĉiutaga vivo. Ekde la pasinta jaro en Bjalistoko estis realigitaj multaj iniciatoj ligitaj kun la familio Branicki. I.a. la Podlaĥia Muzeo organizis sciencan konferencon „Branicianum-simpozion”. Nun estas realigata ciklo da popularsciencaj-sciencaj renkontiĝoj “Colloquia Braniciana” ligitaj kun la vivo kaj laboro de Branicki-familio. Somere antaŭ la bjalistoka sidejo de la muzeo estos prezentitaj spektakloj de stratteatroj, kio ankaŭ ligas al Branicki-epoko. En septembro la Podlahia Muzeo planas eventojn ligitajn kun la 333-a naskiĝdatrevno de la hetmano Branciki.

El la elsendo 20.08.2022 Legas Maciek – 01’46”

--------------------------------------------------------------------------------

Ekspozicio pri Feliks Janiewicz en Edinburgo
[2022-08-20]
https://pola-retradio.org/2022/08/ekspozicio-pri-feliks-janiewicz-en-edinburgo/

Ĝis la 22-a de oktobro 2022, en la Muzeo Georgian House en Edinburgo estas vizitebla ekspozicio dediĉita al la pola-brita muzikisto, Feliks Janiewicz. Li naskiĝis en 1762 en Wilno, sed mankas fidindaj informoj pri lia familio kaj infanaĝo. Kiel tre juna persono, havante 15 jarojn, li fariĝis membro de la kortega orkestro de la reĝo Stanisław August Poniatowski. Lia violonista kariero evoluis tre rapide. Havante 22 jarojn li veturis al Francio, jaron poste al Vieno (kie li estis amiko de Joseph Haydn kaj Wolfgang Amadeus Mozart), li vojaĝis ankaŭ al Italio kaj Anglio. Post la falo de la Pola Reĝolando Janiewicz hejmiĝis en Francio, kie li ligiĝis kun la rondoj de la loka aristokrataro. Pro la revolucio Feliks Janiewicz elmigris al Britio, kie li antaŭe multfoje koncertis. Li unue vivis en Londono, poste translokiĝis al Liverpool kaj finfine ekloĝis en Edinburgo. Tie li pasigis la lastajn 33 jarojn de sia vivo. Li asimiliĝis kun la brita socio kaj ŝanĝis la ortografion de sia nomo al Felix Yaniewicz. Li estis ne nur muzikisto. Li ankaŭ estis entreprenisto vendantan notojn kaj instrumentojn. Feliks Janiewicz kiel pioniro de la nuntempa muzika vivo estis unu el la kunfondintoj de la Filharmonia Societio de Londono kaj la Edinburga Muzika Festivalo.

El la elsendo 20.08.2022 Legas Milada

--------------------------------------------------------------------------------

Tri skulptaĵoj de Rodin en la varsovia Łazienki-parko
[2022-08-20]
https://pola-retradio.org/2022/08/tri-skulptajoj-de-rodin-en-la-varsovia-lazienki-parko/

Tri skulptaĵoj de Auguste Rodin, elstara franca artisto, antaŭkuriero de moderna skulptarto estas prezentitaj ĝis la 15-a de novembro 2022 en la Palaco sur la Insulo en la Reĝa Łazienki-Parko en Varsovio. Por la ekspozicio “La esenco de impresionismo” ili estis pruntitaj el la Dresdena Ŝtata Artkolekto. La ekspozicio en la Reĝa Łazienki-Parko proksimigas la filozofion de la franca artisto kaj lian starpunkton pri la arto, aliron al arto. Dum akademiaj skulptistoj emfazis la idealigon de la prezentitaj karakteroj Rodin opiniis, ke la arto devojiĝis tro malproksime for de la reala vivo kaj la defioj de la nova epoko. Por la bezonoj de skulptarto li adoptis la formalajn kaj stilajn principojn de impresionismo. Liaj verkoj entenas la esencon de impresionismo laŭ ĝiaj bazaj principoj, moviĝo, spontaneco kaj lumo. Al la publiko estis prezentataj liaj tri skulptaĵoj: “Jean d’Aire”, “Eve” kaj “Malgranda vira torso”. Ili ebligas konatiĝi kun tiaj aspektoj de lia laboro kiel materialaj, movaj aŭ emociaj statoj de homo, tre gravaj por la artisto. Li intence lasis nefinitajn partojn de la ŝtonblokoj laŭ la tekniko „non finito” por emfazi tension kaj lasi lokon por la krea imago de la rigardanto.

El la elsendo 20.08.2022. Legas Maciek – 01’31”

.

--------------------------------------------------------------------------------

E_elsendo el la 20.08.2022
[2022-08-20]
https://pola-retradio.org/2022/08/e_elsendo-el-la-20-08-2022/

Podkasto: Ludu en nova fenestro | Elŝutu

La 1191-a E_elsendo el la 20.08.2022 ĉe www.pola-retradio.org

En la komenca kulturkronika rubriko ni informas pri nova murpentraĵo en Bjalistoko, ĉi-foje honore al la urboestablinto hetmano Jan Klemens Branicki, la plej granda artmecenato en la urba historio; pri interesa ekspozicio dediĉita al la pola-brita muzikisto Feliks Janiewicz en Edinburgo; pri skulptaĵoj de Rodin admireblaj en la varsovia Łazienki-Parko. Nia abunda E-komunuma segmento kvazaŭ daŭrigas la prikongresan raportadon per informoj pri la nunjaraj distingitoj per Diplomoj pro Elstara Agado kaj Elstara Muzika Agado, pri la nunjara Deguchi-premiito, pri la kongresa deklaro. La planitan leterkestan renkontiĝon kun multaj reagoj je nia dumkongresa raportado ni ŝovas por sekvaj elsendoj. Hodiaŭ ni prezentas la kanzonon „Kiel la Tero belas”, kies teksto de Ewa Grochocka el Francio akiris la 2-an premion de la Belartaj Konkursoj en la branĉo kantoteksto. La programinformon akompanas la interreta foto pri la plej nova murpentraĵo en Bjalistoko honore al la urbokreinto, ĝia artmecenato hetmano Jan Klemens Branicki. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

E_elsendo el la 25.08.2022
[2022-08-25]
https://pola-retradio.org/2022/08/e_elsendo-el-la-25-08-2022/

Podkasto: Ludu en nova fenestro | Elŝutu

La 1192-a E_elsendo el la 25.08.2022 ĉe www.pola-retradio.org:

Komence aŭdiĝas nur unu aktualaĵo pri la pola urbo Katowice, kiel Eŭropa Urbo de la Scienco en 2024. La scienbultena temo koncernas japanajn laborojn pri artefarita fingro kun vivanta histo. La antaŭmikrofona gasto de nia elsendo estas Liven Dek, ĉi-foje kiel komponisto, kiu dividas siajn opiniojn pri la graveco de la branĉo „kantoteksto” en la Belartaj Konkursojn kaj siajn ideojn kiel logi pli da personoj al la kanzonteksta verkado. Ni memorigas lian jam aŭdiĝintan kanzonon „Menestrelo”. Tute nova kaj premiera estas la kanzono „Heredaĵo”. Li komponis muzikon por ambaŭ kanzonoj. La teksto „Menestrelo”, kiun aŭtoras Nikolaj Nechajev el Rusio ricevis en la nuna jaro la unuan lokon en egaleco al la teksto: “Ne foriru” de Ewa Grochowska en la branĉo „kanzonteksto” de la Belartaj Konkursoj. Kantas ĝin Xavier Rodon. „Heredaĵo” estas kanzono por la teksto de Ewa Grochowska, per kiu ŝi partoprenis la pasintjaran eldonon de la konkurso. Kantas Amira Chun. En la fino ni proponas prokrastitan Leterkestan renkontiĝon. La elsendon akompanas la foto de Diplomo pro la Elstara Agado, kiun Pola RetRadio ricevis dum la Montreala UK. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Katowice – Eŭropa Urbo de la Scienco 2024
[2022-08-25]
https://pola-retradio.org/2022/08/katowice-europa-urbo-de-la-scienco-2024/

Dum la konferenco EuroScience Open Forum 2022 en Leiden, Nederlando okazis en julio oficiala solenaĵo, dum kiu la pola urbo Katowice transprenis la titolon Eŭropa Urbo de la Scienco 2024. La decido pri la atribuita titolo estis anoncita jam en decembro 2021, sed la oficiala aljuĝo de la titolo okazis nur nun dum la konferenco dediĉita al esplorado kaj novumado kun ŝlosila graveco por la estonteco de la mondo. La simbolan ŝlosilon al la Eŭropa Urbo de la Scienco transprenis la urbestro de Katowice emfazante, ke la titolo grandigos la engaĝiĝon de la loĝantoj kaj de la scienca komunumo favore al la solvado de lokaj problemoj kaj altigos la turisman atrakciecon de la urbo sur la internacia areno. Katowice ricevis samtempe la rajton organizi la konferencon EuroScience Open Forum en 2024. ESOF Katowice 2024 estos unu el la plej prestiĝaj sciencaj kaj teknologiaj eventoj en la mondo, por kiu al la ĉefa urbo de Silezio venos la plej grandaj aŭtoritatuloj de la sciencista mondo. Katowice dum jaroj asociigata kun minejoj kaj ŝtalfabrikoj spertas transformiĝon, kaj scienco fariĝas kvazaŭ ĝia nova industria branĉo. La titolo Eŭropa Urbo de la Scienco estas aljuĝita ekde 2004 ĉiun duan jaron de la Eŭropa Asocio Favre al Scienco kaj Teknologio. Antaŭe ricevis ĝin i.a. Barcelono, Dublino, Stokholmo kaj Leida. Katowice estas la unua urbo en Centra kaj Orienta Eŭropo kun ĉi tiu titolo.

El la elsendo 25.08.2022. Legas Maciek – 01’45”

--------------------------------------------------------------------------------

Artefarita fingro kovrita per vivanta histo
[2022-08-25]
https://pola-retradio.org/2022/08/artefarita-fingro-kovrita-per-vivanta-histo/

Profesoro Shoji Takeuchi el la Tokia Universitato okupiĝas pri biorobotiko, la futureca agadkampo, kombinanta robotikon kun bioinĝenierio. Li laboras ankaŭ pri i.a. artefaritaj muskoloj kaj sensoroj, kaj eĉ pri karno produktata laboratorie. Nun li kaj lia teamo prezentis sintezitan fingron kovritan per vivanta, haŭtosimila histo. Ĝi konsistas ĉefe el tavolo de ĉeloj (fibroblastoj kaj keratinocitoj) kaj kolageno. Kaze de lezo ĝi kapablas sin memripari. Laŭ esploristaj klarigoj la tridimensiaj haŭtaj modeloj estis jam uzataj en medicinaj esploroj kaj dum kosmetikaj testadoj. Tamen la unuan fojon tia artefarita histo estis aplikita al roboto. Ĝi moviĝas same kiel la homa fingro. Tiu haŭtomodelo estas kompleksa, tridimensia matrico, kiu kreskis sur la robota fingro. Ĝi ne estas kultivita aparte. Laŭ profesoro Takeuchi tiu metodo ebligos kreon de multe pli komplikaj kaj pli grandaj haŭtohistoj. En la ĝisnunaj eksperimentoj la plej granda defio estis prilaboro de la metodo pri la „haŭtobredado” rekte sur la fingro. Sciencistoj antaŭvidas diversajn aplikeblojn de sia inventaĵo. Robotoj provizitaj per ĉi-speca haŭto povus anstataŭi homojn en diversaj produktosferoj. Ĝi ankaŭ povos malfermi novajn eblecojn por testado de kosmetikaĵoj, medikamentoj aŭ en regenera medicino malaltigonte kostojn, reduktonte la eksperimentoperiodon aŭ la bezonon testi bestojn.

El la elsendo 25.08.2022. Legas Tomek – 01’41”

--------------------------------------------------------------------------------

Plurtalenta Liven Dek, ankaŭ komponisto
[2022-08-25]
https://pola-retradio.org/2022/08/plurtalenta-liven-dek-ankau-komponisto/

La antaŭmikrofona gasto de nia elsendo estas Liven Dek, ĉi-foje kiel komponisto, kiu dividas siajn opiniojn pri la graveco de la branĉo „kantoteksto” en la Belartaj Konkursojn kaj siajn ideojn kiel logi pli da personoj al la kanzonteksta verkado.

El la elsendo 25.08.2022. Interparolis red. Barbara Pietrzak – 12’22”

--------------------------------------------------------------------------------

E_elsendo el la 30.08.2022
[2022-08-30]
https://pola-retradio.org/2022/08/e_elsendo-el-la-30-08-2022/

Podkasto: Ludu en nova fenestro | Elŝutu

La 1193-a E_elsendo el la 30.08.2022 ĉe www.pola-retradio.org

Hodiaŭ en nia programo ni memorigas arkivan felietonon el la ciklo Koninda Pollando pri la urbo Lębork en la norda parto de la lando. La komenca aktualaĵo rilatas al la 11-a eldono de la Tago de la Nacia Legado, kiun partoprenos ankaŭ esperantistoj; i.a. en Bjalistoko okazos prezento de la E-traduko de la nunjara legaĵo „Baladoj kaj romancoj” de Adam Mickiewicz. Krome ni informas pri la interesa ekspozicio de fizionomiaj desegnaĵoj de Goya en Krakovo; pri la nunjaraj distingitoj per la insigno Bene Meriti. La E-komunumaj infomoj rilatas al la nova estraro de UEA kaj estraranaj kompetentoj; al la arbarplanta kampanjo de UEA. Ni memorigas la proksimiĝantan limdaton de la kroata tradukkonkurso omaĝe al Lucija Borčić. Muzike aŭdiĝas en fragmento la originala E-kanto de Hirosi Nobukuni, kiun li ankaŭ kantas „Pluvo en Paris”. La akompana al la programinformo interreta foto el la fejsbuka paĝo de Bjalistoka Esperanto-Societo rilatas al la Tago de la Nacia Legado. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Bene Merito por aktivuloj de juda medio
[2022-08-30]
https://pola-retradio.org/2022/08/bene-merito-por-aktivuloj-de-juda-medio/

La nunjare distingitaj per „Bene Merito”, atribuataj de la ministro por la eksterlandaj aferoj fariĝis aktivuloj de juda medio en Pollando, animantoj de la juda socikultura kaj religia vivo en Pollando. Ministro Zbigniew Rau enmanigis ilin i.a. al la direktoro de la Juda Historia Instituto, Monika Krawczyk, rabeno Shalom Dow Ber Stambler, direktoro de la Varsovia Geto-muzeo, Alfred Stankowski. La honora insigno “Bene Merito” estas aljuĝita ekde 2009 rekone por la la agadoj firmigantaj la pozicion de Pollando sur la internacia areno.

El la elsendo 30.08.2022. Legas Mialda – 0′ 52″

--------------------------------------------------------------------------------

La 11-a Tago de la Nacia Legado
[2022-08-30]
https://pola-retradio.org/2022/08/la-11-a-tago-de-la-nacia-legado/

La plej proksiman sabaton okazos la 11-a eldono de la Tago de la Nacia Legado. Por la nunjara evento estis elektitaj „Balladoj kaj romancoj” de Adam Mickiewicz, epokfara poemaro, inaŭgurinta gravan periodon en la pola kulturo kaj historio, Romantikismon. Tiu ĉi elekto de la pola prezidento referencis al la deklarita por 2022 Jaro de Pola Romantikismo. La unuan fojon tiu ĉi verko de Mickiewicz, la nuntempa klasikaĵo, estis eldonita en Wilno antaŭ 200 jaroj, kaj tiam revoluciigis la pensadon kaj klerisman percepton de la mondo. Tradicie en la inaŭguro de ĉi tiu grava kultura evento okazonta en la varsovia Saski-ĝardeno la 3-an de septembro partoprenos la pola prezidenta paro, elstaraj aktoroj. Ĝi ricevos adekvatan scenografian kaj muzikan kadron. La organizantoj atendas, ke en la publika debato post la legado oni respondos i.a. la demandon ĉu la romantikaj rezonadoj influas la nuntempan homojn, ĉu daŭre emociigas. La Nacia Legado okazos en la tuta Pollando kaj sendube – kiel en la antaŭaj eldonoj – partoprenos ĝin ankaŭ elsterlandaj esperantistoj. Bjalistoka E-Societo kaj la Podlaĥia Libraro en Bjalistoko tradicie aperigis „Baladojn kaj romancojn”, nunjare en du lingvoversioj – pola kaj Esperanto. Ĉi-lasta enhavas 16 tradukojn de Antoni Grabowski, Lidia Ligęza kaj Walter Żelazny. La Tago de la Nacia Legado estas organizita de la Pola Prezidento ekde 2012.

El la elsendo 30.08.2022. Legas Maciek – 1′ 43″

--------------------------------------------------------------------------------

Grafikaĵoj de Goya en Cervantes-Instituto en Krakovo
[2022-08-30]
https://pola-retradio.org/2022/08/grafikajoj-de-goya-en-cervantes-instituto-en-krakovo/

La Instituto Cervantes en Krakovo prezentas ĝis la 25-a de novembro ekspozicion „Goya fizionomi-desegnisto. La lingvo de la vizaĝo en la grafika arto de Goya”. Ĝi kreiĝis kunlabore kun la Reĝa Akademio de Belartoj de St. Ferdinand, kun la subteno de la hispana ambasado en Pollando. La ekspozicio montras kiel Goya konstruis siajn originalajn, ofte mornajn grafikaĵojn, precipe se temas pri homaj vizaĝoj – misformitaj, karikaturitaj, bestecaj kaj patologiaj. La ekspozicio malkaŝas ne tiom la talentofonton de Goya, kiom lian metiejon, lian metion. Brutaleco, la ĉeftrajto en la vizaĝoj de Goya, baziĝas sur kvar tendencoj origine kreitaj de tiaj artistoj kiel Leonardo da Vinci, Albrecht Dürer, Giovanni Batista della Porta kaj Lavater. En grafikaĵoj de Francisco Goya, ofte antaŭkurieraj, oni rimarkas ne nur bestecajn trajtojn, sed ankaŭ karikaturon aŭ frenezon. Liaj patologiaj, distorditaj bildoj de la homaj vizaĝoj firme gravuriĝas en la memoro kaj ne lasas la spektanton indiferenta. La kredo, ke la vizaĝo estas spegulo de la animo deriviĝas el la antikva epoko. Jam Homero estis konvinkita, ke malbelaj homoj havas maletikajn emojn; fabelpoetoj zorge elektis siajn bestfigurajn heroojn reference al la homsimilaj trajtoj. La enorme alta nivelo, kiun Goy atingis kiel fizionomi-desegnito eniris la arthistorion. La krakova ekspozicio prezentas liajn desegnaĵojn el la plej fama grafika serio: “Kapricoj”, “Milito-Hororoj” kaj “Frenezo”. Temas pri 40 grafikaĵoj rigardeblaj en tre interesa maniero, ĉar unuflanke oni rigardas grafikaĵojn mem, kaj aliflanke – iliajn grandigitajn fragmentojn.

El la elsendo 30.08.2022. Legas Maciek – 2′ 12″

--------------------------------------------------------------------------------

Koninda Pollando – Lębork
[2022-08-30]
https://pola-retradio.org/2022/08/koninda-pollando-lebork/

Ĉi-semajne ni direktiĝas al la nordo de la lando invitante vin al Lębork en la pomeria vojevodio. La urbo troviĝas 80 kilometrojn okcidente for de Gdansko kaj ĉ. 30 kilometrojn for de la Balta Maro. Situante apud la  rivero Łeba ĝi troviĝas en la arbara komplekso de la Kaŝubia Praarbarego, en la regiono  loga por turistoj. Kvankam la urborajtojn Lębork ricevis fine de la 13-a jarcento ĝi ekzistis multe pli frue. Laŭ origina nomo Lewino ĝi komence apartenis al Pollando, sed ĝia lokalizo kaŭzis,  ke kelkfoje en sia historio ĝi troviĝis sub la regado de prusoj kaj germanoj. Tamen post la 2-a mondmilito Lębork definitve fariĝis urbo pola. Ĝia nuna devizo “Urbo laŭ la eŭropa klaso” ligiĝas kun la eŭropunia referendumo,  en kiu signifa parto de la urboloĝantoj deklaris sin favore al membriĝo de Pollando en la Unio. Kiel menciite antaŭ jarcentoj  la slava setlejo Lewino apartenis al la princoj de la Gdanska Pomerio. Laŭ la pomeria kronikisto Restorf Lębork estis  urbo jam en la 1285-a jaro. La konfirmon pri la atribuo de la urborajtoj troviĝas en dokumento de la teŭtota Granda Majstro el la 1341-a jaro. Cetere en la jaroj 1310-1454 Lębork apartenis al la teŭtona ŝtato. Post la lanĉo de la 13-jara milito reĝo Kazimiro Jagellonido enkorpigis la urbon kun la Gdanska Pomerio en Pollandon. Meze de la 15-a jarcento la konsilio de Gdansko  transdonis Lębork al la pomeria princo Erik la 2-a. Ne plenajn 40 jarojn pli poste la urbo ektroviĝis en la posedo de la pomeria princo Boguslavo la 10-a, kiel doto de lia edzino, la filino de Kazimiro Jagellonido. Pli-malpli 150 jarojn pli poste, post la senhereda morto de la laŭvica pomeria princo Boguslavo la 14 Lębork denove ektroviĝis en Pollando. Sed por mallonge. 20 jarojn pli poste ĝi estas transdonita al la brandenburgia elektito Frederiko Wilhelmo. Dum  sekvaj jardekoj la brandenburgiaj elektitaj estis prezentantaj la vasalomaĝon al la polaj reĝoj, kion rifuzis nur Frederiko la 2-a. Sekve, rezulte de la dispartigoj de Pollando fine de la 18-a jarcento Lębork ektroviĝis en la Pomeria Provinco, kie ĝi troviĝis ĝis marto de la 1945-a jaro. Poste ĝi revenis al Pollando. Vere komplika historio! Sed malgraŭ la tempesteca historio kaj multaj eventoj,  kiuj damaĝis la arkitekturan substancon de la urbo en Lębork konserviĝis kelkaj valoraj kaj interesaj vidindaĵoj logantaj viziti la urbon. Apartenas al ili la konstruita lime de la 14-a kaj 15-a jarcentoj,  kiel defenda konstruaĵo,  originstila ĝis nun preĝejo de sankta Jakobo.  Lębork estas iu el malmultaj pomeriaj urboj en kiu konserviĝis en bona stato 6-metraj defendomuroj. Konstruitaj meze de la 14-a jarcento ili longis 1220 metrojn, havis 32 turojn kaj duonturojn, inkluzive de la angulaj. Krome  en la urbomuroj troviĝis du pordegoj,  krome du etpordoj. En la defendomuroj menciinda estas aparte iu el la turoj angulaj la tn. hedera. Ĝi estis konstruita en la 1363-a jaro sur la kvadrata fundamento, tamen ekde la 2-a ŝtupo ĝi iĝas okangula. Al la plej malnovaj vidindaĵoj de Lębork apartenas ankaŭ teŭtona kastelo, kiu troviĝis samloke en la 1363-a jaro kaj rolis kiel rezidejo de Ditrych von Loupheim la unua teŭtona setlejestro de Lębork, subaltera al la teŭtrna administracia centro en Gdansko. Ĝis hodiaŭ konserviĝis la monaka domo, la dua laŭ la grandeco en la tiama teŭtona ŝtato. Tamen plurfojaj alikonstruoj ŝanĝis la originan aspekton de la kastelo. Valoras noti, ke kun Lębork estas ligita la figuro de la prainventino de televido Paul Nipkow, kiu naskiĝis tie en la 1860-a jaro, en la familio de panbakisto Frederiko Nipkow aj Teresa familie Magdalińska. Post la lernejana vivovojo li studis en la universitato de Frederiko Wilhelmo en Berlino kaj sekve gvidis esplorojn pri la aranĝaĵo ebliganta sendi bildojn distance. Havante 24 jarojn li prezentis patentumcele  la dokumentojn, kiuj estis akceptitaj oficiale la sekvan jaron. En la 1936-a jaro estis lanĉita la unua publika televida stacio “Fernsehsender Paul Nipkow”. En la loka muzeo troviĝas memorsalonego dediĉita al Paul Nipkow, ekipita per aranĝaĵoj el la epoko kaj eksponaĵoj ligitaj kun la historio de televido. Antaŭnelonge, ĉar en la 2004-a jaro Lębork riĉiĝis per nova, eksterordinara naturhistoria atrakciaĵo. Nome  aŭtune de ĉi tiu jaro estis lanĉitaj en la loka parko, kies patrono estas reĝo Boleslao la Brava Ŝtonaj Cirkloj. Temas pri loko, en  kiu onidire emamas mistera forto pozitive influanta la homan organismon. La diametro de la cirklo havas 20 metrojn, en la sfero inter ekstera kaj interna cirklo estis konstatita maldekstraflanka polariziĝo puriganta de negativaj energioj. En la interna oni notis polariziĝon dekstraflankan, kiu provizas organismon per pozitiva energio. La esplorantaj tion radiostezistoj ne ekskludas, ke jam antaŭ miloj da jaroj temis kun loko kun proprecoj de pozivita energio. Sed Lębork malfermiĝis ne sole al la pozitiva energio ligita kun sia situo, sed al la pozitivaj sekvoj ligitaj kun malfermiĝo al la ekstera mondo. Ekde la 2001 jaro Lębork ligis partnerajn kontaktojn kun 6 urboj en Germanujo, Luksemburgio, Francujo, Italujo, Litovio kaj Rumanujo. Lębork estas ankaŭ membro de la tn. Nova Hanso,  kies celo estas evoluigi turismon kaj komercajn kontaktojn  en la urboj-membroj.

El la elsendo 30.08.2022. Legas Barbara – 7′ 34″

--------------------------------------------------------------------------------

E_elsendo el la 05.09.2022
[2022-09-05]
https://pola-retradio.org/2022/09/e_elsendo-el-la-05-09-2022/

Podkasto: Ludu en nova fenestro | Elŝutu

La 1194-a E_elsendo el la 05.09.2022 ĉe www.pola-retradio.org:

Hodiaŭ nia antaŭmikrofona gasto estas Tobiasz Kaźmierski, la ĉeforganizanto de la ARKONES (Artaj Konfrontoj en Esperanto). La evento denove okazos surloke en Poznano post trijara paŭzo dum la lasta semajnfino de septembro ( http://www.arkones.org ). En la sama periodo okazos la 109-a Japana E-Kongreso, kiun eksterlandanoj povas partopreni rete (senpage) ( https://jek.jei.or.jp/ ). Pri tio ni informas fine de la elsendo. Komencaj aktualaĵoj rilatas al mondaj demografiaj problemoj; al aktuala inflacio en Pollando; al la internacia konsorcio EU GREEN, kiu ricevis la statuson de Eŭropa Universitato. La sciencbultena temo traktas eksperimentojn pri artefaritaj kolagenaj korneoj revenigantaj la vidkapablon. Muzike akompanas nin Suzana, Zuza Kornicka per la kanzono „Ravegaj tagoj” el la KD „Malsato de Espero”. La programon apudas afiŝo pri la nunjara eldono de ARKONES. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Demografiaj problemoj de la mondo
[2022-09-05]
https://pola-retradio.org/2022/09/demografiaj-problemoj-de-la-mondo/

La demografiaj problmeoj enzorgigas ne sole polajn aŭtoritatojn. Laŭ Steven Mosher, la prezidanto de la Populacia Esplorinstituto “la longdaŭra problemo de la homaro ne estas, ke estos tro da infanoj, sed tro malmultaj: tro malmultaj infanoj por plenigi lernejojn kaj universitatojn, tro malmultaj junuloj por nutri homojn, tro malmultaj paroj aĉetantaj domojn kaj duan aŭton.” Lian opinion citis Jack Bingham de Life Site News. Tiu scenaro povus signifi, ke estos tro malmultaj konsumantoj kaj produktantoj. Mosher antaŭvidas, ke la kolapso de eŭropaj merkatoj kaj “la ekonomia stagno de Japanio” vastiĝos tra la mondo, influante kaj Usonon kaj la ceteran mondon. Bingham, krom la opinio de Mosher, citas demografian analizon el la revuo The Lancet en 2020, kiu elmontras, ke la mondo spertos fortan malkreskon de la loĝantaro ene de kelkaj jardekoj. Dume la aŭtoroj de ĉi tiu analizo antaŭvidas, ke la homa populacio kreskos konstante ĝis 2064. Post kiam ĝi atingos ĉirkaŭ 9,73 miliardojn da homoj, ĝi komencos malkreski pro malalta fekundeco. Tio signifus, ke antaŭ ka jarcentfino la homaro malkreskos je pli ol miliardo da personoj.

El la elsendo 05.09.2022. Legas Milada – 1′ 48″

--------------------------------------------------------------------------------

EU GREEN kun la statuo de Eŭropa Universitato
[2022-09-05]
https://pola-retradio.org/2022/09/eu-green-kun-la-statuo-de-europa-universitato/

Laŭ la decido de la Eŭropa Komisiono la internacia konsorcio EU GREEN, al kiu apartenas i.a. la Naturscienca Universitato en Vroclavo, ricevis la statuson de Eŭropa Universitato. EU GREEN estas la Eŭropa Reto de Universitatoj por Daŭripova Kresko, Inkluziva Edukado kaj Medio, en kiu krom la vroclava Naturscienca Universitato troviĝas Universidad de Extremadura el Hispanio kiel la konsorcia gvidanto troviĝas pliaj el Francio, Portugalio, Germanio, Italio, Svedio, Irlando kaj Rumanio. La reto de la Eŭropaj Universitatoj ebligas al studentoj diplomitiĝi kombinante studojn en pluraj uniaj landoj kaj tiel evoluigas inter ili internacian konkurencon. La unuaj konsorcioj (17) estis elektitaj en 2019. Jaron poste al la reto aliĝis 24 aliaj. En aŭgusto la Eŭropa Komisiono anoncis la rezultojn de la nunjara varbado. Al la reto de eŭropaj universitatoj aliĝis 13 polaj universitatoj. Inter ili la Naturscienca Vroclava Universitato el Vroclavo.

El la elsendo 05.09.2022. Legas Milada – 1′ 35″

--------------------------------------------------------------------------------

Aktuala inflacio en Pollando
[2022-09-05]
https://pola-retradio.org/2022/09/aktuala-inflacio-en-pollando/

Laŭ ekspertoj de la Mediprotekta Banko, la apogeon de inflacio en Pollando oni notos en septembro kaj ĝi egalos al ĉirkaŭ 16,5 procentoj. Laŭ la Ĉefa Statistika Oficejo fine de septembro la prezoj altiĝis komparante jaron post jaro je 16,1%. Temas pri la plej alta inflacio ekde marto 1997, kiam ĝi egalis 16,6%. En la daŭro de la jaro plej rapide kreskis la prezoj de energio, fueloj kaj manĝaĵoj. Povas esti, ke tiuj donitaĵoj devigos la Konsilion de Monpolitiko denove altigi la interezajn indicojn. Laŭ ekspertoj malpli ol 7-procenta inflacio estas atendata nur en decembro 2023.

El la elsendo 05.09.2022. Legas Maciek – 0′ 47″

--------------------------------------------------------------------------------

Artefaritaj kolagenaj korneoj revenigas la vidkapablon
[2022-09-05]
https://pola-retradio.org/2022/09/artefaritaj-kolagenaj-korneoj-revenigas-la-vidkapablon/

Milionoj da homoj perdas komplete la vidkapablon pro malsanoj de korneo. Ofte, la unusola maniero por ĝin reakiri estas la transplanto. Bedaŭrinde pro manko de korneodonantoj la plejmulto de tiuj, kiuj tion bezonas, neniam povas je tio kalkuli. Ĉi tio povas tamen ŝanĝiĝi danke al la artefaritaj korneoj. En Irano kaj Hinda Unio okazis pilotaj eksperimentoj kun la partopreno de 20 pacientoj, al kiuj estis transplantita artefarita korneo, post kio ili akiris la vidkapablon. Kiel sciigas „Nature Biotechnology” la rezultoj elmontras, ke eblas krei biomaterialon, kiu plenumas ĉiujn kriteriojn por homa enplantaĵo, kiu povas esti amase produktita kaj konservata ĝis 2 jaroj. Tio signifas, ke eblas ĝin apliki al multaj homoj, kiuj suferas la vidproblemojn. La pilotprogramon aŭtoras sciencistoj de la sveda universitato LinkoCare Life Sciences AB, la Medicina Universitato de Teherano, la Tuthindia Instituto de Medicinaj Sciencoj kaj la Medicina Universitato de Tabrizo en Irano. Kiel dirite la eksperimenton partoprenis 20 pacientoj, el kiuj 14 estis blindaj pro la progresinta lezo de keratokonuso kaj 6 sojlis la vidperdon. Post la operacio ĉiuj reakiris vidkapablon kaj krome ne aperis ĉe ili ajnaj komplikaĵoj dum la sekvaj du jaroj. Post la transplanto, la pacientoj devis apliki okulkuracajn gutojn dum 8 semajnoj por malhelpi rifuzon de la artefarita korneo. Tio estas plia sukceso, ĉar post la transplanto de la natura korneo la imunurifuzajn medikamentojn necesas apliki dum jaroj. Aldonendas, ke la naturaj korneoj povas esti uzataj nur dum du semajnoj. La aplikataj artefaritaj korneoj estas faritaj el kolageno akirita el la porka haŭto, kio signifas, ke la materialo estas facile havebla kaj malmultekosta. La proceduro de artefarita kornea transplanto mem alportas pliajn avantaĝojn. En tiu metodo, ne necesas forigi la korneon de la paciento. Dank’ al malgranda incizo, plej ofte helpe de lasero, la enplantaĵo estas enmetata senprobleme. La simpleco de la proceduro signifas, ke artefaritaj korneaj transplantadoj povus esti farataj eĉ en malpli grandaj, malpli bone ekipitaj medicinaj centroj. Sciencistoj atentigas tamen, ke estas necesaj pliaj, ampleksaj klinikaj provoj de la nova metodo. Tamen necesas aldoni, ke ĉirkaŭ 12,7 milionoj da homoj en la mondo suferas okulmalsanojn, kiujn eblus resanigi per transplanto de artefarita kolagena korneo. Nur 1 je 70 homoj povas kalkuli je transplanto de ĉi tiu organo. 1 miliono da homoj ĉiujare perdas la vidkapablon pro koreneomalsanoj. La situacio estas precipe malfacila en la landoj kun malaltaj enspezaj. Pli ol duono de la monda loĝantaro tute ne havas aliron al ĉi specaj medicinaj servoj. Do evoluigo de malmultekosta, efika kaj facile havebla artefarita korneo, kiu povas esti enplantita en relative simpla maniero, povas helpi al milionoj da homoj.

El la elsendo 05.09.2022. Legas Pamela – 3′ 49″

--------------------------------------------------------------------------------

Interparolo kun Tobiasz Kaźmierski
[2022-09-05]
https://pola-retradio.org/2022/09/interparolo-kun-tobiasz-kazmierski-2/

Nia antaŭmikrofona gasto estas Tobiasz Kaźmierski , la ĉeforganizanto de la ARKONES (Artaj Konfrontoj en Esperanto). La evento denove okazos surloke en Poznano post trijara paŭzo dum la lasta semajnfino de septembro ( http://www.arkones.org/partopreno/aligilo ). Interparolis red. Barbara Pietrzak

El elsendo 05.09.2022 – 8′ 26″

--------------------------------------------------------------------------------

E_elsendo el la 10.09.2022
[2022-09-10]
https://pola-retradio.org/2022/09/e_elsendo-el-la-10-09-2022/

Podkasto: Ludu en nova fenestro | Elŝutu

La 1195-a E_elsendo el la 10.09.2022 ĉe www.pola-retradio.org

En la hodiaŭa elsendo ni memorigas el nia arkivo interparolon, registritan dum UK en Vilno 2005, kun elstara brita esperantistino, verkistino, poetino Marjorie Boulton, kies 5-a mortodatreveno pasis la 30-an de aŭgusto. La komencaj kulturakronikaj informoj notas la novan kolektistan moneron cirkuligitan de la Nacia Banko lige kun la Internacia Numismatikista Kongreso.  Kun ĝi estas ligita interesa ekspozicio en la Reĝa Kastelo prezentanta la donacitan al ĝi Oran Kolekton de André van Bastelaer. La E-komunumaj infomoj koncernas la prokimiĝantan Internacian Tagon de KER-ekzamenoj kaj la Porpacan eventon en Hispanio kun partopreno de Esperantistoj. La akompana al la programinformo interreta foto prezentas iun el la moneroj en la ora kolekto de A. v. Bastelaer. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Internacia Kongreso de numismatikistoj
[2022-09-10]
https://pola-retradio.org/2022/09/internacia-kongreso-de-numismatikistoj/

Internaciaj numismatikaj kongresoj estas la plej gravaj renkontiĝoj de monerkolektantoj el la tuta mondo. Dum ili estas prezentataj la plej gravaj atingaĵoj koncerne studojn pri monhistorio, retrovitajn monerojn kaj historiajn eventojn. Tiuj ĉi kongresoj okazis jam i.a. en Belgio, Hispanio kaj Italio. Nunjare ĝi okazas en Varsovio, Pollando. La kongreson organizas kune la Varsovia Universitato, la varsovia Reĝa Kastelo en Varsovio, la varsovia Nacia Muzeo en Varsovio, la krakova Nacia Muzeo, la Nacia Banko de Pollando kaj la Pola Numismatika Societo. La plej nova kolektista monero de la Nacia Banko de Pollando kun la nominala valoro de 50 zlotoj estis dediĉita al la ĵus komenciĝonta “16-a Internacia Numismatika Kongreso”. Tial, markas la ĉeftemojn gravajn por pola numismatiko. La reverso de la monero prezentas la portreton de Joachim Lelewel, dum la averso prezentas bildojn de la talero de Vladislavo la 4-a, la moneron tymf de Jan Kazimierz el 1663, la pencon de Kazimierz la Granda, la moneron sesa de Johano la 3-a Sobieski kaj la denaron „Princoj Polonie” de Boleslavo la Brava. Sur la renverso troviĝas la bildon de Joachim Lelewel (1786-1861). Li estas unu el la plej elstaraj poloj de la deknaŭa jarcento, patrioto, renoma historiisto kaj numismatikistoo konata kaj aprezita en la mondo. Kiel profesoro de la Universitato en Wilno, li estis unu el la unuaj kiuj universitatnivele prelegis pri numismatiko. Devigita forlasi la landon en 1831, post la falo de la Novembra Insuekcio, li daŭrigis kaj evoluigis numismatikajn studojn en Parizo, kaj tiam en Bruselo. Internacie fama numismato – Libro pri la numismatiko de la mezepoka Eŭropo estis grandega sukceso, kiu alportis al Lelewel internacian famon, ankaŭ pro la novaj studmetodoj. Lelewel ankaŭ estas la verkinto de noviga disertaĵo pri kelta numismatiko, publikigita en Bruselo. Tiu ĉi eldonaĵo metis Lelewel inter la pioniroj en tiu ĉi kampo – emfazas prof. Mariusz Mielczarek. La monero “XVI-a Internacia Numismatika Kongreso” kun portreto de Joachim Lelewel kaj bildoj de polaj historiaj moneroj estos haveblaj ekde la 6-a de septembro ĉe Regionaj Filioj de NBP kaj en la retbutiko de NBP: kolcjoner.nbp.pl. Kolektantaj monbiletoj kaj moneroj eldonitaj de la Nacia Banko de Pollando Kolektantaj monbiletoj kaj moneroj estas eldonitaj por kolektantoj kaj numismatistoj. Ili rilatas al gravaj okazaĵoj, festas elstarajn figurojn, aŭtoritatojn kaj ilian rolon en la historio de Pollando. Kolektmoneroj estas faritaj el oro kaj arĝento kaj ofte fariĝas pli allogaj aldonante elementojn faritajn el aliaj materialoj, ekz. sukceno, striita siliko aŭ vitro, aŭ kromajn teknikojn, ekz. presadon faritan en kuseneto, UV-presado, selektema orumado aŭ lasera matado. Kolektantaj monbiletoj, pro sia specifa naturo, diferencas de monbiletoj en ĝenerala cirkulado, inter aliaj pli riĉa simboleco de la bildoj de figuroj kaj okazaĵoj, la komponado kaj detaloj de ikonografio, teknikaj specifoj – koncerne la sekurecajn rimedojn uzatajn kontraŭ falsaĵo, koloroj, dimensioj kaj presaj teknikoj.

El la elsendo 10.09.2022. Legas Maciek – 03’47”

--------------------------------------------------------------------------------

La Ora monerkolekto de André van Bastelaer
[2022-09-10]
https://pola-retradio.org/2022/09/la-ora-monerkolekto-de-andre-van-bastelaer/

Ne multaj memoras la emociojn ligitajn kun la rekonstruo de la varsovia Reĝa Kastelo, por kiu en la 70-aj engaĝigis ne sole la polaj aŭtoritatoj kaj la pola socio, sed ankaŭ eksterlandaj donacintoj, inter kiuj ne mankis esperantistoj, organizitaj aparte de Ludwig Pickel. Iuj kolektis monrimedojn, aliaj riĉigadis la kastelajn kolektojn per siaj propraj donacoj. En aŭgusto estis inaŭgurita en la varsovia Reĝa Kastelo la ekspozicio “Ora Kolekto. Moneroj de André van Bastelaer”. Ĝi enhavas 583 numismatajn objektojn, inkluzive de moneroj el la romia kaj bizanca imperioj, el Brabanto kaj Belgio, kiuj estas prezentataj ĝis la 27-a de novembro. Temas pri nekonata al la vasta publiko trezoro de la Reĝa Kastelo en Varsovio, al kiu apartenas unu el plej brilaj kolektoj de la numismataj oraj moneroj de la mondo. En la 70-aj jaroj de la pasinta jarcento la polajn rekonstruaŭtoritatojn kontaktis sciencisto, notario, kolektanto kaj historiisto, André van Bastelaer, kiu oferis sian kolekton kiel fondodonacon por la rekonstruata Kastelo. La ekspozicio omaĝas la homon, kiu kredis, ke la Kastelo estos grava loko, grava simbolo rekonstruata rapide, bele kaj kun granda majstreco. La unua el la tri ĉefaj sekcioj de lia kolekto, nun prezentita al publiko por la unua fojo, konsistas el romiaj kaj bizancaj moneroj. Vizitantoj trovas kuriozan grupon de imperiestroj portretitaj „sur aureus kaj solidi”, orajn romiajn monerojn, des pli valorajn, ke la aŭtoro de la kolekto sukcesis kolekti kopiojn en bonega stato. Ekzistas iomete malpli da moneroj el Bizanco, sed daŭre temas pri unu el la plej bonaj ĉi-specaj kolektoj en Pollando. Laŭ la takso de la organizantoj, “la plej belaj estas mezepokaj oraj moneroj. Brabant scudata, flandraj nobeloj, oraj ŝafidoj, rajdantoj, leonoj kiel reprezentantoj de la rilataj metioj. Atendintaj estas krome moneroj emisiitaj en la Belga Reĝolando post 1830, aparte korproksimaj al la kolektokreinto. La lasta sekcio de la kolekto prezentas monerojn el aliaj landoj kaj mondopartoj. André van Bastelaer naskiĝis la 17-an de aŭgusto 1907 en Bruselo. Li studis medicinon en la Katolika Universitato de Loveno, kie en 1933 li akiris sian doktorecon. La familia tradicio influis lian interesiĝon pri scienco kaj arto. Sian fasciniĝon pri numismatiko li hereis de sia patro, de kiu li ricevis la unuajn monerojn. Ili fariĝis la kerno de la estonta kolekto. André van Bastelaer mortis en 1990. En la lastaj jaroj de sia vivo li venis al Pollando kaj kortuŝita de la konscio pri la militaj perdoj, kiujn ĝi suferis, decidis donaci al ĝi sian kolekton. La ekspozicio estis preparita lige kun la XVI Internacia Numismatika Kongreso, kiu okazos en Varsovio la 11/16-an de septembro 2022.

El la elsendo 10.09.2022. Legas Pamela – 03’49”

--------------------------------------------------------------------------------

Marjorie Boulton la antaŭmikrofona gasto dum la Vilna UK-2005
[2022-09-10]
https://pola-retradio.org/2022/09/marjorie-boulton-la-antaumikrofona-gasto-dum-la-vilna-uk-2005/

Okaze de la pasinta la 30-an de aŭgusto 2022  la 5-a mortodatreveno de elstara brita esperantistino, verkistino, poetino Marjorie Boulton ni memorigas el nia arkivo interparolon, ne plene formalan,  registritan dum UK en Vilno 2005.

El la elsendo 10.09.2022. Interparolis red. Barbara Pietrzak – 13′ 13”

--------------------------------------------------------------------------------

Miljara historio de la polaj-hungaraj rilatoj
[2022-09-15]
https://pola-retradio.org/2022/09/miljara-historio-de-la-polaj-hungaraj-rilatoj/

En la Pola Esplorinstituto kaj Muzeo en Budapeŝto ekde fino de junio funkcias la ekspozicio „Poloj – hungaroj. 1000 jaroj da historio”. Ĝi prezentas la plej gravajn veftojn el la historio de ambaŭ landoj, komencante de la komunaj sanktuloj kaj dinastiaj ligoj ĝis la nuntempo. En ses ĉambroj estis kolektitaj dekoj da pentraĵoj kaj fotoj, filmkronikoj, kaj ankaŭ pluraj memoraĵoj kaj raportoj de rektaj atestantoj. La ekspozicio, preparita kunlabore kun la Pola Historia Muzeo, estis modernigita kaj kompletigita versio de la jam antaŭe funkcianta tie prezentaĵo. Aparte estis vastigita fragmento destinita al la heroo de ambaŭ nacioj, Józef Bem. Oni reliefigas krome la malmulte konatan epizodon, ligitan kun la komenco de la hungara presarto, kiu komenciĝis en Krakovo. Serio de la dokumentaj filmoj, inkluzive de filmkronikoj rilatas al la Hungara Revolucio 1956. Akompanas ilin rememoroj de poloj, kiuj rapidis kun helpo al Budapeŝto. Dank’ al la Pola Instituto en Budapeŝto estas prezentita ankaŭ la historio de poloj en Hungario laŭ la ekzemplo de la pola komunumo en la vilaĝo Derenk. Derenk, situanta ĉe la limo kun Slovakio, iĝis pola setlejo en 1717. La posteuloj de la setliĝintoj loĝis tie ĝis 1943. Pro la planoj krei tie ĉasrezervejon poloj estis translokitaj, sed dank’ al sia pli ol 100-jara konstanta loĝado la lokaj poloj akiris en 1993 la statuson de nacia malplimulto.

El la elsendo 15.09.2022. Legas Maciek – 01’41”

--------------------------------------------------------------------------------

Tago por Antaŭmalhelpi Memmortigojn
[2022-09-15]
https://pola-retradio.org/2022/09/tago-por-antaumalhelpi-memmortigojn/

La 10-an de septembro pasis Tago por Antaŭmalhelpi Memmortigojn. En sia raporto Monda Sanorganizo sciigis, ke ĉiujare eĉ 800 mil personoj mortas pro memmortigo, tio signifas memmortigan morton, kiu okazas ĉiun 40-an sekundon. Tiuj donitaĵoj estas des pli hororigaj, ĉar memortigo estas unu el la ĉefaj mortokaŭzoj inter dekkelkjaruloj. Memmortigo estas la tria mortokaŭzo en la aĝgrupo inter la 15-a kaj 44-a vivojaroj. En la monda memortiga statistiko avanas Srilanko, Gujano, Mongolio, Kazaĥio kaj Eburbordo. La 8-an kaj 9-an lokojn okupas Litovio kaj Belorusio, la 10-an Pollando. Ĉiujare en Pollando eĉ 14 personoj ĉiutage alprenas la decidon pri memmortigo inter kiuj estas unu neplenkreskulo. Laŭ la donitaĵoj de pola polico en 2020 eĉ 5265 personoj mortis pro la memmortigo, do pli ol en stratakcidentoj. Plej multajn mortokazojn pro la memdecido oni notas inter 30-, 40-, 50- kaj 60-jaruloj, do inter personoj profesie aktivaj. Laŭ la lastaj policdonitaĵoj dum la unuaj kvin monatoj de 2022 estis notitaj pli ol 6 mil memortigaj provoj, kio signifas 9-procentan kreskon kompare al la sama periodo de la pasinta jaro. Preskaŭ 15 procentoj de memortigaj provoj koncernis 13-18-jarulojn, kio signifas kreskon eĉ 80-procentan. La 10-a de septembro kiel la Monda Tago por Antaŭmalhelpi Memmortigojn ekzistas ekde 2003. Ĝia celo estas grandigi la socian konscion pri ĉi tiu fenomeno.

El la elsendo 15.09.2022. Legas Milada – 02’13”

--------------------------------------------------------------------------------

Pollando kunlaboras kun Unicef
[2022-09-15]
https://pola-retradio.org/2022/09/pollando-kunlaboras-kun-unicef/

Pollando kunlaboros kun UNICEF koncerne garantion al la neplenkreskuloj de la libra aliro al justicorganoj. Ĉi-rilatan interkompreniĝon kun Infana Fonduso de la Unuiĝintaj Nacioj subskribis la pola justicministerio, Marcin Romanowski. La impulson al tiu paŝo donis milito en Ukrainio kaj amaskvanta nombro de enmigrantoj, kiu atingis Pollandon. Kvankam Pollando de jarcentoj estas amika rifuĝejo por homoj de diversaj naciecoj kaj religioj ĝi mem en la pasinta jarcento fariĝis viktimo de du totalismoj. Antaŭ pli ol 30 jaroj Pollando iniciatis la Konvencion de la Infanaj Rajtoj. Pollando daŭre entreprenas ĉi-rilatajn agadojn kaj planas envivigi pliajn reguliojn por protekti la plej junajn loĝantojn. I.a temas pri kontraŭperforta leĝo kaj projekto, kies celo estas justico pli amika al infanoj. De unu jaro funkcias kolektivo pretiganta la landan agadprogramon por kontraŭbatali la deliktojn kontraŭ la plej junaj personoj.

El la elsendo 15.09.2022. Legas Maciek – 01’08”

--------------------------------------------------------------------------------

La pola parlamento omaĝis la memoron de Elizabeta la 2-a
[2022-09-15]
https://pola-retradio.org/2022/09/la-pola-parlamento-omagis-la-memoron-de-elizabeta-la-2-a/

Lastmerkrede la pola Sejmo per aklamo proklamis rezolucion omaĝe al la forpasinta reĝino de Britio, Elizabeta la 2-a. Kiel oni substrekis ŝi estas signifa figuro por la renaskiĝinta, demokrata Pollando. En 1991 la Reĝino estis distingita per la Granda Kruco de la Meritordeno de la Pola Respubliko kaj en 1996 per la plej altranga pola distingo Ordeno de la Blanka Aglo. Estis memorigite, ke la 26-an de marto 1996 en sia parolado en la parlamento ŝi atentigis pri la signifo de la riatoj inter Pollando kaj Britio. Reference al la plurjarcenta historio de la reciprokaj rilatoj de ambaŭ ŝtatoj kaj nacioj Elizabeta la 2-a omaĝis la heroecon de la polaj soldatoj dum la 2-a mondmilito. En la pola-brita historio gravuriĝis ŝiaj vortoj unusignife subtenentaj la tiaman strebadon de Pollando al NATO kaj la strukturo de la Eŭropa Unio. Ŝi diris „Pollando bezonas Eŭropon, sed ankaŭ Eŭropo bezonas Pollandon”. La Sejmo de Pola Respubliko substrekante la meritojn kaj atingaĵojn de Elizabata la 2-a, la Reĝino de la Unuiĝinta Reĝolano de Britio kaj Norda Irlando deklaris omaĝon al la memoro de Ŝia Reĝina Moŝto. La sepultajn solenaĵojn en Londono partoprenos la prezidento de Pollando, Andrzej Duda kun la edzino.

El la elsendo 15.09.2022. Legas  Barbara – 01’54”

--------------------------------------------------------------------------------

Hepato vivdaŭre juna
[2022-09-15]
https://pola-retradio.org/2022/09/hepato-vivdaure-juna/

Hepato ĉiutage purigas la korpon de multaj toksinoj kaj pro tio daŭre frontas damaĝoriskon. Malsame al aliaj organoj ĝi tamen havas la kapablon kuraci tiajn damaĝojn. Sed kiom longe tiu kapablo daŭras? Por trovi la respondon al ĉi tiu demando necesis fari konformajn esplorojn ĉe homoj, ĉar rilataj esplorrezultoj ĉe bestoj ofte estis malakordaj. Tiun taskon entreprenis internacia sciencista teamo gvidata de d-ro Olaf Bergmann. Ĝian konsiston eniris ne nur biologoj kaj klinikaj laborantoj, sed ankaŭ fizikistoj kaj matematikistoj. Ĝi ekzamenis hepatojn de multaj homoj, mortintaj inter la 20-a kaj la 84-a vivojaroj. La akiritaj rezultoj evidentiĝis surprizaj. Estis konstatite ke, sendepende de la mortoaĝo, la ekzamenitaj hepatoj ŝajnis ĝenerale esti pli-malpli 3-jaraj laŭ sia aĝo. Krome evidentiĝis, ke en la vivodaŭro la hepato kapablas adaptiĝi al la ŝanĝiĝantaj korpobezonoj, dank’ al la konstanta renoviĝado de la ĉeloj, kio okazas ankaŭ ĉe personoj grandaĝaj. Tamen inter unuopaj ĉeloj aperas relative esencaj diferencoj rilate aĝon. Dum iuj renoviĝas nur post unu jaro, aliaj povas bezoni eĉ 10 jarojn. Tio dependas de la DNA-enhavo. Plimulto de la ĉeloj estas ekipita per du kromosomaj aroj. Iuj ĉeloj maljuniĝante amasigas pli da DNA. Sekve de tio tiaj ĉeloj povas enhavi 4, 8 aŭ eĉ pli da kromosomaj aroj. Kaj ĝuste tiuj ĉeloj funkcias en koncerna organismo multe pli longe. Kun la fluo de la tempo la nombro de tiaj ĉeloj kreskas, kio povas esti defenda mekanismo kontraŭ multiĝado de damaĝaj mutacioj. Ĉeokaze la teamo de d-ro Bergmann per similaj metodoj esploris aliajn homajn organojn koncerne kiujn oni estis konvinkitaj, ke ili ne renoviĝas en la vivodaŭro. Temis pri tiom ŝlosilaj, gravaj organoj kiel koro kaj cerbo. Montriĝis, ke eĉ en tiuj organoj novaj ĉeloj povas kreiĝadi en la daŭro de la tuta vivo, kaj ne nur en la feta vivstadio.

El la elsendo 15.09.2022. Legas Maciek kaj Barbara – 02’45”

--------------------------------------------------------------------------------

E_elsendo el la 15.09.2022
[2022-09-15]
https://pola-retradio.org/2022/09/e_elsendo-el-la-15-09-2022/

Podkasto: Ludu en nova fenestro | Elŝutu

La 1196-a E_elsendo el la 15.09.2022 ĉe www.pola-retradio.org:

En la hodiaŭa literatura segmento ni prezentas la 129-an fragmenton de la romano „Quo Vadis” de Henryk Sienkiewicz en la E-traduko de Lidia Zamenhof. La komencaj aktualaĵoj informas pri la omaĝo de la pola parlamento honore al la forpasinta reĝino de Britio, Elizabeta la 2-a; pri la pola kunlaboro kun UNICEF por jura protekto de infanoj; pri la serioza monda problemo de memmortigoj, lige kun la pasinta Internacia Tago kontraŭ Memmortigoj; pri la 1000-jara pola-hungara historio kaj rilata ekspozico en Budapeŝto. La scienca problemo estas dediĉita al interesaj esploroj pri la vivdaŭre „juna” hepato. Muzike akompanas nin Jadwiga Dzięgielewska per la kanzonfragmento „Ne forlasu min”. La programinformon apudas foto referencanta al la nunjara Internacia Tago por Kontraŭbatali Memmortigojn. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Monumento de Adam Mickiewicz en Vilno
[2022-09-20]
https://pola-retradio.org/2022/09/monumento-de-adam-mickiewicz-en-vilno/

Antaŭ la pola ambasado en Vilno en septembro estis senvualita la 6-metra monumento de Adam Mickiewicz. Temas pri la monumento en la skalo 1:2 kreita laŭ la projekto de skulptisto, Zbigniew Pronaszko el 1922. La solenaĵo ligiĝis kun la daŭranta Jaro de la Pola Romantiko. La realigo de la monumento okazis el la rimedoj de la Pola Adam Mickiewicz-instituto, Pola Instituto en Vilno kaj Muzeo de Vilno. Pasintjare en la vilna muzeo okazis ekspozicio dediĉita al la nerealigitaj arkitekturaj projektoj planitaj en Wilno en la 20-a jarcento. Zbigniew Pronaszko, estis skulptisto kaj lekcianto en la Belarta Universitato de Stefan Batory en Vilno. Tamen antaŭ 100 jaroj ne estis akirita permeso por starigi en la urbo tiom modernan kaj grandan, ĉar 12-metran monumenton. En 1931 kreiĝis alia projekto aŭtorita de alia pola skulptisto Henryk Kuna, sed laboroj lamis, kaj rompis ilin la eksplodo de la 2-a mondmilito. Ses elementoj de ĉi tiu monumento kiel basreliefoj ĉirkaŭas grantitan, 4 kaj duonmetran monumenton de Adam Mickiewicz en Vilno faritan de la litova skulptisto Gediminas Jokubonis en 1984.

El la elsendo 20.09.2022. Legas Barbara kaj Maciek – 01’33”

--------------------------------------------------------------------------------

Podlaĥia Libraro pri virinoj en koncentrejoj
[2022-09-20]
https://pola-retradio.org/2022/09/podlahia-libraro-pri-virinoj-en-koncentrejoj/

Ĝis la 8-a de septembro en la Podlaĥia Libraro en Bjalistoko estis prezentata ekspozicio dediĉita al la ĉiutaga vivo kaj laboro de virinoj en koncentrejoj. Ĝian ĉefan parton konsisitigis arkivaj desegnaĵoj kaj akvarelaĵoj de polaj artistinoj, mem koncentrejaj malliberigitinoj. Temis pri verkoj de Jadwiga Simon-Pietkiewicz, Maria Spanish, Maja Berezowska kaj postmilitaj pentraĵoj de Halina Ołomucka kaj Janina Tollik. Ĉiuj eksponaĵoj estis grupigitaj laŭ apartaj temoj kaj koncernis la vivkondiĉojn en koncentrejo, la estadon en la koncentreja hospitalo, la koncentrejan laboron. La duan parton de la ekspozicio formis verkoj de la nuntempaj artistinoj kiuj, uzante la nuntempan artlingvaĵon rilatis al la koncentrejaj spertoj de virinoj. La ekspozicio “Aktiva Kulturo de Memoro – la Virina Sperto de Koncentrejo” en sia emfazo estis tre forta. Ĝi samtempe montris, kiel ĉi tiu memorkategorio, la memorado pri diversaj eventoj, kiuj kreas la nuntempan mondon, estas tre grava.

El la elsendo 20.09.2022. Legas Barbara kaj Maciek – 01’19”

--------------------------------------------------------------------------------

Paradiza kirka pordego en Supraśl
[2022-09-20]
https://pola-retradio.org/2022/09/paradiza-kirka-pordego-en-suprasl/

La Muzeo de Ikonoj, funkcianta en la loko Supraśl apud Bjalistoko, riĉigis sian kolekton per la t.n. Paradiza Pordego, karakteriza elemento de ĉiu ikonostazo. Ĝis nun la muzeo ne havis ĝin en sia kolekto dume temas pri grava elemento por preĝejoj de la orienta rito. La historian objekton eblis rigardi nur dum tri tagoj antaŭ ol ĝi estis subigita al konservistaj laboroj. La muzeo esploros ankaŭ la historion de la objekto. La 17-jarcenta Pordego estis trovita kaj aĉetita en unu el la antikvaĵistaj butikoj en Krakovo. Ĝi estis vendita de privata persono, kiu aĉetis ĝin plej verŝajne eksterlande. La historia objekto karakteriziĝas ĉefe per riĉaj aĵuraj ĉizaĵoj, iam multkoloraj polikromiaĵoj, poste plurtavole supentritaj. Sur la dorsa flanko, ekzistas spuroj de la uzitaj lignoĉiziloj kaj forĝitaj ĉarniroj, sur kiuj la pordego iam estis alkroĉita al la ikonostazo. La Paradiza (cara) Pordego estas la ĉefa, duala pordo de la ikonostazo en ĝia centra parto, malfermata nur dum diservoj. Oni difinas ĝin ankaŭ kiel Sanktan aŭ Reĝan Pordegon.

El la elsendo  20.09.2022. Legas Barbara kaj Maciek – 01’23”

--------------------------------------------------------------------------------

E_elsendo el la 20.09.2022
[2022-09-20]
https://pola-retradio.org/2022/09/e_elsendo-el-la-20-09-2022/

Podkasto: Ludu en nova fenestro | Elŝutu

La 1197-a E_elsendo el la 20.09.2022 ĉe www.pola-retradio.org

En la hodiaŭa elsendo ni komence informas pri la nova monumento de Adam Mickiewicz en Vilnius; pri la prezentita komence de septembro ekspozicio en Bjalistoko dediĉita al polaj kreantinoj, koncentrejaj maliberigitinoj dum la 2-a mondmilito; pri fierindaĵo de Supraśl en la bjalistoka regiono kaj ĝia t.n. Paradiza Pordo. La E-komunumaj informoj rilatas al la patrono de la novelkonurso aŭspiciata de UEA kaj la nova varbkampanjo de E@I. Fine ni renkontiĝas en leterkesta programero. Muzike akompanas nin Ĵomart kaj Nataŝa, la nunjaraj distingitoj per la premio FAME de la germana urbo Aalen. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La programinformon akompanas foto de la plej nova monumento de Adam Mickiewicz en Vilno. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

La Naviga Kanalo tra la Vistula Terlango funkcias
[2022-09-25]
https://pola-retradio.org/2022/09/la-naviga-kanalo-tra-la-vistula-terlango-funkcias/

La 17-an de septembro estis oficiale inaŭgurita la Naviga Kanalo tra la Vistula Terlango. Dank’ al ĝi estis starigita rekta akvovojo inter Baltiko kaj la Vistula Golfo kaj estonte kun la haveno en Elbląg. Ĝi ebligas eviti Rusion kaj estas malpli longa je preskaŭ 100 kilometroj. Ĝis nun la navigado de polaj unuoj devis esti aprobita de Rusio pro la neceso navigi tra Piława-markolo. La evento planita por la 17-a de septembro en la 83-a datreveno de la sovetunia invado kontraŭ Pollandon en 1939 simbole signis finon de la rusa influo je la mastrumado kaj evoluo en la regiono. Krom la politika kaj ekonomia signifo la nova akvovojo favoros turismon, ĉar povos navigi tra ĝi ankaŭ velŝipoj.

El la elsendo 25.09.2022. Legas Milada – 01’09”

--------------------------------------------------------------------------------

Kolbe-Instituto  pri la pola lingvo
[2022-09-25]
https://pola-retradio.org/2022/09/kolbe-instituto-pri-la-pola-lingvo/

Fine de aŭgusto en la pola parlamento (Sejmo) estis prezentita la registara leĝpropono pri instituto populariganta la polan lingvon. Instituto pri Evoluigo de la Pola Lingvo de Sankta Maksimiliano Maria Kolbe servos por popularigi la polan lingvon inter la pola malplimulto en la mondo kaj laŭpremise similos al tiaj mondkonataj institucioj kiel Cervantes-instituto aŭ Goethe-instituto. El unu miliono da polaj loĝantoj en la usona Ĉikago nur 7 procentoj parolas la polan lingvon. Ofte temas pri homoj devenantaj el la polaj-italaj, polaj-francaj, polaj-germanaj aŭ polaj-usonaj familioj. Ili ŝatus lerni la polan lingvon, sed ne ekzistis ĝis nun necesaj tiucele kaj tiuskale financrimedoj. Sekve, Kolbe-Instituto ŝanĝos la situacion de la pola lingvo kaj ĝian uzon inter la pola kolonio, pola komunumo eksterlande. Laŭ la projekto, la instituto inkluzivos la subtenon de la kultivado de pola tradicio kaj de la valoro de la pola lingvo kiel la gepatra lingvo. Ĝi celos la promociadon de la pola kiel la gepatra lingvo inter la pola kolonio kaj poloj loĝantaj eksterlande. Ĝia tasko estos la firmigado de kunlaboro inter la pola malplimulto kaj poloj loĝantaj elsterlande kun rilataj subjektoj funkciantaj en Pollando, aparte pri edukado kaj instruado. Ĝi subtentos iniciatojn, eduk- kaj sciencajn projektojn por profundigi la konon de la pola lingvo, popularigadi la polan lingvon kiel la fremdan. La sidejo de Kolbe-instituto estos Varsovio.

El la elsendo 25.09.2022. Legas Maciek – 01’46”

--------------------------------------------------------------------------------

La 700-jariĝo  de Zielona Góra
[2022-09-25]
https://pola-retradio.org/2022/09/la-700-jarigo-de-zielona-gora/

Komence de septembro, la urbo Zielona Góra en la okcidenta Pollando gastigis la ĉiujaran Vinrikoltan Feston. En la nuna jaro komenciĝis la festado de la okcentjariĝo de la urbofondiĝo kaj la 700-a datreveno de ĝiaj urborajtoj. Dum la tuta semajno eblis viziti vinberejojn, gustumi drinkaĵojn, pri kiuj la urbo famas, spekti ekspoziciojn aŭ amuziĝi dum koncertoj sur tri scenejoj. Kadre de la Tagoj de Zielona Góra, krom partopreni en eventoj proponitaj kiel WinoBus kaj la Vinurbo, kie eblis gustumi la produktojn de 37 vitejoj, eblis ankaŭ viziti historiajn vinkelojn situantajn ĉirkaŭe de la urbocentro. Oni ankaŭ preparis serion da vitpromenaj itineroj, ĉe kiuj okazis vingostumado kaj renkontiĝoj kun sommelieroj kaj vinproduktantoj. Post la pandemio, revenis ĉi-jare la alia konstanta elemento de la Vinrikolta Festo – la vinrikolta parado tra la stratoj de la urbo. La unuaj dokumentitaj informoj pri la vitejoj de Zielona Góra devenas el 1314. La fino de la 15-a jarcento estis precipe favora por la tiea vitkultivado. Fine de la 18-a jarcento, Zielona Góra fieris pri 48 vitkulturistaj majstroj, kies vitejoj kovris la areon de proksimume 700 hektaroj. Aktuale, la vinkultivadtradicioj estas daŭrigitaj de malgrandaj familiaj vitejoj ĉirkaŭe de Zielona Góra. Dank’ al ili kaj la riĉa tradicio la Zielona Góra estas difinata kiel Vina Kastelo.

El la elsendo 25.09.2022. Legas Milada – 02’52”

--------------------------------------------------------------------------------

Pliaj esploroj pri la blukolora lumemisiado
[2022-09-25]
https://pola-retradio.org/2022/09/pliaj-esploroj-pri-la-blukolora-lumemisiado/

Pri la sandamaĝa sekvo de la blukolora lumemisiado oni atentigas delonge. Pli frue oni ligis tiun ĉi fenomenon kun dormoperturboj ĉe infanoj kaj plenkreskuloj. La plej novaj esploroj sugestas, ke aldone la blukolora lumemisiado povos negative influi la infanaĝan evoluon kaj estontan fekundecon de junaj organismoj. Tio ligiĝas kun la fakto, ke la blukolora lumemisiado dum la uzo de tabletoj kaj grandekranaj poŝtelefonoj povas efiki je la hormonnivelon kaj kreskigi la riskon de tro frua maturiĝado. La rilatajn esplorrezultojn oni prezentis dum la nunjara 60-a kongreso de Eŭropa Societo por Pediatria Endokrinologio (ESPE) en Romo. La esplorojn faris doktorino Aylin Kilinç Ugurlu kaj ŝiaj kunlaborantoj en Ankaro, Turkio. Ili esploris la influon de la blukolora lumemisiado je la nivelo de reproduktaj hormonoj kaj la maturiĝoperiodo ĉe ratoj. La maturiĝa momento ĉe ratoj estas pli-malpli sama kiel ĉe homoj, sed ĝi estas adaptita al malpli longe atendata vivodaŭro. La hormonaj kaj ovolutariaj ŝanĝoj en la periodo antaŭantaj la seksan maturiĝon estas kompareblaj kun la homaj. La rataj femaloj estis dividitaj je tri grupoj po 6 animaloj. Ili estis elmentitaj je efikado de normala lumciklo aŭ je 6- aŭ 12-hora efikado de la blukolora lumo. En ĉi lastaj du grupoj la unuaj simptomoj de malturiĝado aperis multe pli frue ol en la unua grupo elmetita al normala lumciklo. Ju pli longdaŭra estis la blukolora lumefikado des pli frue komenciĝis la seksa maturiĝo. Krome oni konstatis la malpli altan nivelon de melatonino kaj altigitan nivelon de generaj hormonoj, fizikajn ŝanĝojn en la ovarihisto konforme al la komenciĝinta seksa maturiĝo. Post la 12-hora emisiado de la blukolora lumo oni rimarkis ankaŭ iujn lezosimptomojn de ĉeloj kaj inflamon de ovarioj. Laŭ la sciencidtoj tio povas atesti pri la perturboj en la biologia horloĝo. La blua lumo bremsas la vesperan kreskon de la melatonino, kiu preparas organismon al ripozo kaj dormo. Ĝenerale la nivelo de melatonino estas pli alta antaŭ la ol komenciĝas la maturiĝado de organismo ol en la periodo kiam la maturiĝado jam daŭras. Tio signifas, ke ĉi tiu hormono efikas prokraste je la maturiĝo. Kelkaj esploroj en la lastaj jaroj, aparte dum la pandemio, elmontris pli fruan seksan maturiĝadon de knabinoj. Oni klarigas tion per pli longe pasigata tempo antaŭ la ekrano ekzemple dum la truda izoliĝo. Kvankam oni ne povas limiĝi al la priraportitaj esploroj iliaj aŭtoroj sugestas, ke oni minimumigu la uzon de aranĝaĵoj emisiantaj la bluan koloron aparte flanke de infanoj en antaŭ la maturiĝa periodo, aparte vespere kiam tio povas influi ilian hormonfunkciadon.

El la elsendo 25.09.2022. Lagas Barbara – 04’01”

--------------------------------------------------------------------------------

Plensukcesaj Artaj Konfrontoj en Esperanto – ARKONES 2022
[2022-09-25]
https://pola-retradio.org/2022/09/plensukcesaj-artaj-konfrontoj-en-esperanto-arkones-2022/

Denove antaŭ nia mikrofono gastas Tobiasz Kaźmierski kiel la kunorganizinto de la finiĝinta semajnfine en Poznano brile sukcesa – post la pandemia paŭzo –  ARKONES-2022, alivorte Artaj Konfrontoj en Esperanto, okazintaj semajnfine en Poznano.

El la elsendo 25.09.2022. Interparolis red. Barbara Pietrzak – 09’13”

--------------------------------------------------------------------------------

E_elsendo el la 25.09.2022
[2022-09-25]
https://pola-retradio.org/2022/09/e_elsendo-el-la-25-09-2022/

Podkasto: Ludu en nova fenestro | Elŝutu

La 1198-a E_elsendo el la 25.09.2022 ĉe www.pola-retradio.org:

Denove antaŭ nia mikrofono gastas Tobiasz Kaźmierski kiel la kunorganizinto de la finiĝinta, denove sukcesa – post la pandemia paŭzo – eldono de ARKONES-2022, alivorte Artaj Konfrontoj en Esperanto, okazintaj semajnfine en Poznano. En la komencaj aktualaĵoj ni informas pri la nova akvovojo inaŭgurita en Pollando, pri establata en Pollando instituto de la pola lingvo, pri la 700-jariĝo de Zielona Góra. Nia scienca temo koncernas pliajn esplorojn pri la la blukolora lumefikado. Fragmente aŭdiĝas la kanzono „Vino” el la KD „Jomo Okcitanas” eldonita de Vinilkosmo. La programinformon ornamas foto pri la 700-jariĝo de Zielona Góra kaj septembra vinfesto en ĉi tiu urbo. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Retrorigarda ekspozicio de Wojciech Siudmak
[2022-09-30]
https://pola-retradio.org/2022/09/retrorigarda-ekspozicio-de-wojciech-siudmak/

En la Muzeo Villa Caro en Gliwice estis lanĉita la retrorigarda ekspozicio de la verkoj de Wojciech Siudmak la “Universo”. Pentraĵoj, desegnaĵoj kaj skulptaĵoj de fama pentristo estas rigardeblaj ĝis la 10-a de oktobro, kiam la artisto solenas sian 80-jariĝon. Post Gliwice liaj verkoj estos prezentitaj al la publiko en Gdańsk, Varsovio kaj Krakovo (en Wawel-kastelo). La naskiĝinta en 1942 Wojciech Siudmak studis en la Akademio de Belartoj en Varsovio kaj en la Ecole des Beeux-Arts en Parizo. De preskaŭ 50 jaroj li vivas kaj laboras en Francio. Siudmak estas konsiderata la ĉefa reprezentanto de fantazia realismo. La artisto dum multaj jaroj laboris kun unu el la plej grandaj francaj sciencfikciaj eldonejoj, libere interpretante la prozon de Frank Herbert, Philip K. Dick kaj aliaj elstaraj verkistoj. Liaj pentraĵoj aperis sur la afiŝoj de tri eldonoj de Cannes-Festivalo (1975, 1976, 1977), evento unika en la festivala historio. La fama Pocket-eldonejo dum pli ol 35 jaroj ornamis per liaj pentraĵoj la kovrilojn de sciencfikciaj kolektoj, kaj la ekspozicio de liaj verkoj ĉe la Eiffel-Turo en Parizo oficiale bonvenigis la trian jarmilon. La pola eldonejo Rebis eldonis la 23-voluman kolekton de “Diuna” de Frank Herbert kun la ilustraĵoj de Wojciech Siudmak. La sama eldonejo publikigis ankaŭ „Don Quijote” de Cervantes kun liaj ilustraĵoj kaj plurajn bibliofilajn albumojn de liaj verkoj. En la lastaj 20 jaroj kreiĝis pli ol 200 liaj desegnaĵoj por la serio “Dune”, pli ol 150 por la verkoj de Philip K. Dick, pli ol 40 por “Don Quijote” de Cervantes, pli ol 35 desegnaĵoj por la nokturnoj de Chopin. La kreado de Wojciech Siudmak fascinis plurajn generaciojn, kaj inter liaj admirantoj troviĝas eminentaj reĝisoroj kiel Denis Villeneuve (direktoro de la filmo “Dune” (2021), George Lucas, Federico Fellini kaj Jean-Jacques Annaud.

El la elsendo 30.09.2022. Legas Maciek – 2′ 19″

--------------------------------------------------------------------------------

Post la festivalo de ortodoksa muziko Hajnówka-2022
[2022-09-30]
https://pola-retradio.org/2022/09/post-la-festivalo-de-ortodoksa-muziko-hajnowka-2022/

Korusoj el Armenio, Belorusio, Moldavio kaj Ukrainio akiris la unuajn premiojn en la Internacia Festivalo de Ortodoksa Muziko „Hajnówka 2022”. En ĝia konkursa parto prezentiĝis 12 ensembloj el Eŭropo, Afriko kaj la Proksima Oriento. Temis i.a. pri korusoj el Pollando, Armenio, Egiptio, Hispanio, Serbio, Palestino kaj Ukrainio. La rivaldo okazis en kvar kategorioj de paroĥaj, amatoraj, laikaj kaj profesiaj korusoj. Inter la paroĥaj koruoj la unuan lokon akiris la episkopa koruso “Znamiennia” el la loko Rivne en Ukrainio. En la grupo de amatoraj laikaj korusoj venkis la koruso “Concordia” el Belorusio. En la plej prestiĝa kategorio de profesiaj korusoj estis atribuitaj du egalrangaj unuaj premioj. Ricevis ilin la moldawa koruso „Gloria” el Kiŝinevo kaj la Ŝtata Ĉambra Koruso el Erevano en Armenio. La festivalo „Hajnówka 2022” ne sole popularigas konatajn komponaĵojn el la abundo de la otodoksa muziko, sed ankaŭ prezentas ĵus malkovratajn verkojn. La evento de preskaŭ 20 jaroj okazas en Bjalistoko, kvankam komence ĝi startis en la loko Hajnówka, kion konservas la festivala nomo.

El la elsendo 30.09.2022. Legas Maciek – 1′ 29″

--------------------------------------------------------------------------------

Internacia Violonista Konkurso de Henryka Wieniawskiego
[2022-09-30]
https://pola-retradio.org/2022/09/internacia-violonista-konkurso-de-henryka-wieniawskiego/

La 7-an de oktobro 2022 okazos en Poznano la inaŭguro de la 16-a eldono de unu el la plej prestiĝaj muzikkonkursoj en la mondo, Internacia Violonista Muzikkonkurso de Henryk Wieniawski. Nunjare partoprenos ĝin 36 muzikistoj elektitaj inter pli ol 220 kandidatoj el 30 landoj de la mondo. En la daŭro de la trietapa konkurso, en kies ĵurio troviĝas elstaraj muzikistoj el la tuta mondo, la kvalifikitaj muzikistoj rivalos ludonte sonatojn de Johann Brahmns, Ignacy Jan Paderewski, Franz Schubert, Robert Schuman, Nicola Paganini, Ludwig van Beethove, Johann Sebastain Bach kaj Heneryk Winiawski. La unua eldono de la violonkonkurso de Wieniawski okazis en 1935. Ekde 1962 ĝi estis raportita de la Poznana Filio de Pola Televdo kaj ekde 1977 relajsita. La nunjarajn relajsojn, registrojn de priaŭskultoj kaj koncertojn prezentos la televido de Poznano, la 2-a programo de la Pola Televido kaj la kulturkanalo de la Pola Televido. La interacia Violonkonkurso de Henryk Wieniawski daŭros ĝis la 21-a de oktobro. Henryk Wieniawski (1835 – 1880) estis pola komponisto, violonisto kaj pedagogo. Unu el la plej renomaj violonistoj kaj komponistoj en la historio.

El la elsendo 30.09.2022. Legas Maciek – 1′ 35″

--------------------------------------------------------------------------------

Studentoj kaj prelegintoj prezentas sin dum Arkones 2022
[2022-09-30]
https://pola-retradio.org/2022/09/studentoj-kaj-prelegintoj-prezentas-sin-dum-arkones-2022/

En la elsendo el la 30-a de septembro 2022 ni prezentas sonscenon pri la sinprezento de studentoj kaj prelegintoj de la Internaciaj Studoj en Poznano dum la sabata vespera programo de ARKONES, la 24-an de septembro 2022. Registris red. Barbara Pietrzak

El la elsendo 30.09.2022 – 13′ 15″

--------------------------------------------------------------------------------

E_elsendo el la 30.09.2022
[2022-09-30]
https://pola-retradio.org/2022/09/e_elsendo-el-la-30-09-2022/

Podkasto: Ludu en nova fenestro | Elŝutu

La 1199-a E_elsendo el la 30.09.2022 ĉe www.pola-retradio.org

En la hodiaŭa elsendo ni prezentas sonscenon pri la sinprezento de studentoj kaj prelegintoj de la Internaciaj Studoj en Poznano dum la sabata vespera programo de ARKONES, la 24-an de septembro 2022. Komencaj kulturaj aktualaĵoj rilatas al la okazinta en Bjalistoko Internacia Festivalo de la Ortodoksa Muziko Hajnówka 2022; al la retrospekta ekspozicio de pola renoma artisto Wojciech Siudmak en Gliwice; al la komenciĝonta post kelkaj tagoj Internacia Violonista Festivalo de Henryk Wieniawski. Ni prezentas resuman informon de Ilona Koutny pri la aŭtuna sesio de la interlingvistikaj studoj. Kadre de la studenta sinprezento ni citas el la koncerta videaĵo de Benoit Stasiaczyk el Ĉinio plene spektebla ĉe: https://www.youtube.com/watch?v=D_oCkQIfkKY&t=213s . En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La programinformon akompanas interreta foto de unu el la pentraĵoj de Wojciech Siudmak. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

100-jariĝo de Asocio de Poloj en Latvio
[2022-10-05]
https://pola-retradio.org/2022/10/100-jarigo-de-asocio-de-poloj-en-latvio/

La Asocio de Poloj en Latvio solenas sian 100-jariĝon. Ĝi kreiĝis en 1922 en Dyneburg – Daugavpils. La asocio havis politikan karakteron kaj celis, ke almenaŭ unu reprezentanto de la pola nacio ektroviĝu en la latva parlamento, kio efektiviĝis. Poste pro diversaj politikaj motivoj la organizaĵo ĉesis ekzisti. Post la eniro de la sovetuniaj trupoj en Latvion neniu pola organiza aktivado eblis. Poloj estis subigitaj al reprezalioj, ili estis en etapoj ekzilitaj al Siberio, multaj ne revenis. En 1948 estis fermitaj ĉiuj polaj lernejoj. La pola instrusistemo en Latvio renaskiĝis nur 40 jarojn poste. Aktuale funkcias kvar polaj lerneoj en Rigo, Daugavpils, Rēzekne (Rzeżyca) kaj en Krāslava (Krasław). Kun ĉiu jaro kreskas la nombro de lernantoj, sume en la polaj lernejoj en Latvio lernas aktuale ĉirkaŭ 1500 infanoj. Okaze de la 100-jariĝo de la organizaĵo en Daugavpils estis inaŭgurita porokaza ekspozicio „Rezisiti spite historion” kaj koncerto de polaj patriotaj kantoj laŭ ĵaza prilaboro. La ekspozicio estos prezentita en ĉiuj polaj lernejoj. Asocio de poloj en Latvio estas la plej malnova polkolonia organizaĵo en la regiono. Kvankam jam ekde 19-a jarcento en diversaj urboj aktivis polaj sociaj organizoj la Asocio estis la unua pola organizaĵo en Latvio.

El la elsendo 05.10.2022. Legas Milada – 02’09”

--------------------------------------------------------------------------------

Nova studenta jaro 2022/23
[2022-10-05]
https://pola-retradio.org/2022/10/nova-studenta-jaro-2022-23/

En ĉirkaŭ kvarcent polaj superaj lernejoj en oktobro la novan studojaron komencis preskaŭ unu miliono ducent mil studentoj. Laŭ informoj de la Centro alifaranta la donitaĵojn de la Pola Esplorinstituto en nia lando laboras preskaŭ cent mil akademiaj instruistoj, inter kiuj estas ĉirkaŭ 9700 profesoroj, pli ol 21 mil habilitiĝintaj doktoroj kaj 45,8 mil doktoroj. Temas pri donitaĵoj el decembro 2021. Dum la lastaj kvin jaroj la nombro de studentoj malkreskis, tamen inter eksterlndaj studentoj oni notis 20-procentan kreskon. La malkreskon de studentoj notis publikaj kaj ekleziaj altlernejoj. En nepublikaj altlernejoj la nombro de studentoj kreskis ĝenerale je 27 procentoj. Dum la studojaro 2021/2022 en Pollando lernis preskaŭ 86 mil eksterlandanoj. Unuavice el Ukrainio – 36 mil kaj el Belorusio – 11 mil. En 2021 al la grupo de 10 landoj, el kiuj venis plej multnombraj studentoj aldoniĝis Zimbabvo kaj Niĝerio. Eksterlandaj studentoj konsisitigas aktuale 7 procentojn de ĉiuj studentoj en Pollando. Tiu kreskotendenco konserviĝas ekde 2005. Aktuale la polajn altlernejojn enzorgigas la lavange kreskantajn kostojn de la funkciado ligitajn kun la energprezoj, servokostoj kaj malaltaj enspezoj de sciencaj laborantoj.

El la elsendo 05.10.2022. Legas Maciek – 0’40”

--------------------------------------------------------------------------------

Pola-dana gaskondukilo Baltic Pipe inaŭgurita
[2022-10-05]
https://pola-retradio.org/2022/10/pola-dana-gaskondukilo-baltic-pipe-inaugurita/

Fine de septembro okazis solenaĵo inaŭguranta la funkciadon de la gaskondukilo Baltic Pipe, la komuna investaĵo de Pollando kaj Danio, en la loko Budno apud Goleniów. La Balta Tubo permesas al Pollando diversigi gasprovizojn, plifortigi la suverenecon de la lando kaj sendependiĝi disde la rusaj provizoj. Ĝi komencis novan epokon, la epokon de energisuvereneco, energilibereco kaj grandigita sekureco de la lando. La tuta projekto kostis ĉirkaŭ 1,6 miliardojn da eŭroj. La monon liveris investantoj Gaz-System kaj Danish Energinet. 250 miliardoj da eŭroj estis akiritaj dank’ al la unia subvencio. Gaso el la Norvega Kontinenta Breto ekfluis al Pollando la 1-an de oktobro. La liverpovo de Baltic Pipe atingas 10 miliardojn da kubometroj da gaso. La longeco de la submara parto de la gasdukto egalas al proksimume 275 kilometroj. La sekcio en Danio konsistas el pli ol 200 kilometroj. Kiel deklaris la reprezentantoj de la pola registaro dank’ al la sekurigitaj provizoj de tergaso, inkluzive de tiuj el la gaskondukilo Baltic Pipe, ne estas minaco enkonduki limigojn en la konsumado de tergaso por iu ajn pola ricevanto.

El la elsendo 05.10.2022. Legas Milada – 01’48”

--------------------------------------------------------------------------------

Viroj perdas kapojn… pro la patriĝo
[2022-10-05]
https://pola-retradio.org/2022/10/viroj-perdas-kapojn-pro-la-patrigo/

Sciencistoj el Nederlando kaj Usono malkovris interesan fenomenon, kiu rilatas al la cerbo de la patroj, kiuj bovenigis sian unuan idon. Nome ĝi malgrandiĝas, sed ne temas pri fenomeno malavantaĝa, sed tute normala. Plie, eksterordinare bezona por ilia patra rolo. Komence sciencistoj interesiĝis pri la cerbo de gravedaj virinoj kaj pri tio kiel ĝi ŝanĝiĝis post la nasko de bebo. Ili certis, ke la nasko ligiĝas ne sole kun hormonaj ŝanĝoj, sed ankaŭ kun iuj ŝanĝoj en la patrina cerbostruktoro. Pri la temo okupiĝis dum jaroj i.a. sciencistoj el la Anatomia Universitato en Barcelono. En 2016 oni publikigis konfirmajn esplorrezultojn. Montriĝis, ke la ŝanĝoj en la virinaj cerboj okazas en lokoj unuavice respondecaj pro empatio kaj interpreto de emocioj ĉe aliaj personoj. Tio ebligas al la patriniĝitaj virinoj plenumi sian novan socian rolon Tiuj esplorrezultoj kaŭzis, ke sciencistoj decidis kontroli ankaŭ tion, ĉu samaj ŝanĝoj okazas en la cerbo de viroj, kiuj fariĝis patroj. Post la koncerna testado estis konstatite, ke la cerboj de novpatroj malgrandigis sian kapaciton meze je du procentoj. Sed tiuj unuavide negativaj sekvoj elmontris, ke dank’ al ili viroj fariĝas kapablaj konstrui firman ligon kun siaj novnaskitaj infanoj. La ekzamenadojn partoprenis po 20 viroj el Hispanio kaj el Usono kaj grupo de viroj ne havantaj infanojn. Hispanoj estis subigitaj al magneta rezonanco antaŭ la gravediĝo de siaj partnerinoj kaj la duan fojon post la naskiĝo de infanoj. Usonanoj estis testitaj jam kiam iliaj partnerinoj estis gravedaj. La sekva testado estis ripetita, kiam iliaj infanoj estis 7-8 monataj. La akiritaj rezultoj estis komparitaj kun la megnata rezonanco akirita ĉe seninfanaj viroj. Montriĝis, ke la cerbo de viroj, kiuj fariĝis patroj malgrandigis sian volumenon meze je du procentoj. Samtempe oni rimarkis ŝanĝojn en tiu regiono de cerbo, kiu respondecas pro socia komprenemo. Tio signifas, ke la cerboreduktiĝo ne kaŭzas ĉe viroj negativajn flankefikojn, kontaŭe ebligas konstrui firmajn ligojn kun siaj infanoj. El aliaj esploroj rezultas, ke krom ŝanĝoj, kiuj rekte okazas en la strukturo de la viraj cerboj okazas ĉe ili hormonaj ŝanĝoj. Ĉe la patriĝintaj viroj estis notita malkresko de testosterono, kion sciencistoj interpretis, kiel rezignon pri rivalado flanke de viroj favore al rekta protekto de infano. Alia kontrolita hormono estis oksitocino, ofte difinata kiel hormono de amo, respondeca pro ligosentoj. La ekzamenoj pruvis, ke ĝia kresko ĉe viroj okazas, kiam ili prenas bebon en la brakojn aŭ pasigas kun ĝi tempon.

El la elsendo 05.10.2022. Legas Barbara 03’40”

--------------------------------------------------------------------------------

Kun prof-ino Vera Barandovska-Frank i.a. pri ŝiaj prelegoj en Poznano
[2022-10-05]
https://pola-retradio.org/2022/10/kun-prof-ino-vera-barandovska-frank-i-a-pri-siaj-prelegoj-en-poznano/

Hodiaŭ nia antaŭmikrofona gasto estas prof.-ino Vera Barandovska-Frank, kun kiu ni interparolas i.a. pri ŝia lekciado dum la septembra Interlingvistika Sesio en Poznano kaj kontribuo al Arkones-programo.

El la elsendo 05.10.2022. Interpaprolis red. Barbara Pietrzak – 13’54”

--------------------------------------------------------------------------------

E_elsendo el la 05.10.2022
[2022-10-05]
https://pola-retradio.org/2022/10/e_elsendo-el-la-05-10-2022/

Podkasto: Ludu en nova fenestro | Elŝutu

La 1200-a E_elsendo el la 05.10.2022 ĉe www.pola-retradio.org:

Hodiaŭ nia antaŭmikrofona gasto estas prof-ino Vera Barandovska-Frank, kun kiu ni interparolas i.a. pri ŝia lekciado dum la septembra Interlingvistika Sesio en Poznano kaj kontribuo al Arkones-programo. La komencaj aktualaĵoj rilatas al la inaŭguro de la pola-dana gaskondukilo Baltic Pipe; la komenciĝinta nova studenta jaro 2022/23; la 100-jariĝo de la Asocio de poloj en Latvio. La sciencbultena temo traktas esplorojn pri ŝanĝoj en la vira cerbo sub la influo de la patriĝo. Muzike akompanas nin Mikaelo Bronŝtejn per fragmento de la kanzono „Aŭtuna papilio”. La programinformon akompanas interreta foto rilatanta al la sciencbultena temo pri la patriĝo kaj cerboŝanĝoj. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

E_elsendo el la 10.10.2022
[2022-10-10]
https://pola-retradio.org/2022/10/e_elsendo-el-la-10-10-2022/

Podkasto: Ludu en nova fenestro | Elŝutu

La 1201-a E_elsendo el la 10.10.2022 ĉe www.pola-retradio.org

En la hodiaŭa elsendo ni gastigas antaŭmikrofone la polan studenton de la Interlingvitikaj Studoj, aktivulon de la pola E-movado, Michał Ryszard Balicki. Ni informas aldone pri la nova lernolibro, kiu aperis en la kunteksto de la septembra sesio „Esperanta kulturo” redaktita de Ilona Koutny, enhavanta kontribuoj de instruistoj kaj studento i.a. de nia antaŭmikrofona gasto „Ĉu eblas E-televido”. Ĝi estas elŝutebla ĉe https://wydawnictworys.com/. Nia felietono estas dediĉita al la koninda polo, Stefan Kudelski kaj liaj renomaj sonregistriloj NAGRA. Kulturkronike ni informas pri la kreiĝinta en Vroclavo Reto de la Mondaj Librourboj de Unesko kaj pri antaŭnlonge restaŭritaj 18-jarcentaj freskoj en Poznano. Muzike akompanas nin la pola ensemblo Muzilo per la esperantigita poeziaĵo de Adam Asnyk „Estis inter ni nenio”. La programinformon akompanas interreta foto pri momento, en kiu Stefan Kudelski transprenas unu el siaj Oskar-premioj. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Historiaj 18-jarcentaj freskoj en Poznano
[2022-10-10]
https://pola-retradio.org/2022/10/historiaj-18-jarcentaj-freskoj-en-poznano/

En la Urbodomo de Poznano, la iama jezuita kolegio, estis malkovritaj sur la volbo de iama klostra manĝoĉambro, aktuale debatsalono, interesaj freskoj. Laŭ enkondukaj ekzamenoj ili kreiĝis en la 30-aj jaroj de la 18-a jarcento, jam post la finkonstruo de la kolegio kaj nun rolas kiel eksterordinare valora pruvo pri la origina baroka interno de la kolegio. La unuajn freskojn oni malkovris en 2018. Komence de la restaŭristaj laboroj oni sukcesis malkovri freskojn nur sur ĉirkaŭ 20 procentoj de la volbo, nun estis prezentita la cetera parto. Ĝi konsisitas el tri scenoj kun religia temaro, el inter kiuj nur la unua jam estis plene identigita kun la 4-a ĉapitro de la Jeremia Lamentado, unu el la libroj de la Malnova Testamento. La scenoj sur la volbo estas ĉirkaŭitaj de 12 jezuitaj sanktuloj en lunetoj – inter kiuj troviĝas Stanisław Kostka, Andrzej Bobola, Jan De Goto, Jakub Kisai, Franciszek Borgiasz, Alojzy Gonzaga kaj Ignacy Loyola.

El la elsendo 10.10.2022. Legas Maciek kaj Barbara – 01’15”

--------------------------------------------------------------------------------

Reto de la Mondaj Librourboj de Unesko
[2022-10-10]
https://pola-retradio.org/2022/10/reto-de-la-mondaj-librourboj-de-unesko/

En septembro en Vroclavo, la sudokcidenta Pollando, estis establita Reto de la Mondaj Ĉefurboj de Libro de Unesko. Aliĝis al ĝi 14 aliaj urboj el la tuta mondo kaj ĝia celo estas popularigi literaturon kaj ĝiajn kreantojn. La establoakton en la Malnova Urbodomo de Vroclavo subskribis reprezentantoj de 15 urboj: Akra, Antverpeno, Ateno, Buenos Aires, Guadalajara, Incheon, Kuala Lumpur, Madrido, Montrealo, Lubljano, Strasburgo, Ŝarĵo, Tbilisi, Torino kaj Vroclavo. La eventon partoprenis reprezentantoj de Unesko kaj Internacia Eldonista Societo (IPA). Dum la solenajo estis substrekite, ke libroj estas unikaj kulturobjektoj kreantaj reciprokan kompreniĝon, dialogon, pacon. Ili estas helpantaj konstrui komunan estontecon. La ideo de la reto sub la egido de Unesko kompletigas kaj evoluigas la koncepton de la Monda Tago de Libro kaj Aŭtoraj Rajtoj de Unesko, la unuan fojon solita en 1995. En 2001 Unesko nomumis la Unuan Ĉefurbon de Libro por unujara periodo, kiu estis Madrido. Laŭvicaj ĉefurboj akiras la titolon pro la distingiĝantaj programoj popularigantaj librojn kaj librolegadon. Vroclavo ricevis ĉi tiun titolon en 2016. Aktuale la Ĉefurbo de Libro estas Guadalajara, en 2023 estos Akra kaj en 2024 Strasburgo. La novkreiĝinta Reto de la Mondaj Ĉefurboj de Libro de Unesko utiligos potencialon, spertojn kaj engaĝitecon de la urboj, establintoj. La celo estas krei komunajn projektojn kaj programojn formantaj la socian konscion pri la signifo, kiun por la nuntempa mondo, havas literaturo kaj ĝiaj kreantoj, libromerkato, altigado de librolegaj kompetentoj kaj kontraŭbatalado de analfabetismo.

El la elsendo 10.10.2022. Legas Maciek kaj Barbara – 02’23”

--------------------------------------------------------------------------------

Stefan Kudelski kaj lia NAGRA
[2022-10-10]
https://pola-retradio.org/2022/10/stefan-kudelski-kaj-lia-nagra/

La hodiaŭan felietonon ni dediĉas al Stefan Kudelski elstara pola elektronikisto, kies biografio estas preta materialo por filmscenaro. Kvankam ekster la filma aŭ radia medioj lia nomo ne estas vaste konata, sed ne eblas tion diri pri lia sonsurbendigilo NAGRA, revoluciiginta la sonregistradon por radio, televido kaj filmo. Havante nur 22 jarojn li inventis aranĝaĵon, kiu por jardekoj ŝanĝis la tutan ĉi-rilatan produktosektoron. Kiam mi komencis labori en la Pola Radio kaj i.a. okupiĝis pri la raportado la nomo de NAGRA-magnatofonoj estis legendeca kaj vekis asociaciojn kun la plej kvalitaj sonregsitraj laboroj. Kvankam mi mem disponis pri tute bona bobena Uher-magnetofono ja ni ĉiuj sciis, ke ĝia sonkvalito estas nekomparebla rilate al NAGRA. Stefan Kudelski naskiĝis la 27-an de februaro 1929 en Varsovio. Komence de la 2-a mondmilito pro la germana invado la tuta familio decidis elmigri. La familio devenis el la orientaj randregionoj de la antaŭmilita Pollando. La avo, Jan Tomasz estis la urba arkitekto de Stanisławów meritiĝinta por rekonstruo de la urbo post la 1-a mondmilito, lasinta firman spuron en la urba arkitekturo. Lia patro Tadeusz laŭeduke arkitekto tamen laboranta en la kemia sektoro kiel oficiro (defendinto de Lwów kontraŭ ukrainanoj en 1918) restis en Parizo ligiĝinte kun la tiea rezista movado. La edzino, Irena antropologo kun la filo instalĝis en la neŭtrala Svislando. Post la timo pro la malkonspiro la patro aliĝis al la familio en Svislando. Tie Stefan post la abiturienta ekzameno en Florimont studis fizikon kaj inĝenierion en la Politikeniko de Laŭzano. Ankoraŭ dum la unua studojaro li ekhavis la ideon utiligi la manetofonan bendon kiel memorportanton, stiranta la automatigan fabrikan laborprocezon. Serĉante tiutempe la difektitan magnetonon por realigi per ĝi sian ideon (por la nova li ne havis monon) li surstrate rimarkis raportistan aŭtomobilon de la ĝeneva radio. Tio estis la preteksto por la nova ideo konstrui porteblan, profesian raportistan magnetofonon. La laboroj daŭris du jarojn en lia hejma laboreksperimentejo, dum kiuj oni donis apartan atenton al kalibrado. Kiel kurizaĵon ni aldonu, ke la reguligado de la bendoŝovo okazis en la akompano de Beethoven-sonatoj. Ankoraŭ kiel 22-jara studento en 1951 Kudelski konstruis kaj patentumis sian unuan porteblan magnetofonon NAGRA, baptinte ĝin per la pola vorto signifanta la verbon „surbendigi”. Malgraŭ sia simpla aspekto kaj malgranda dimensio komparebla al ŝuskatolo ĝia sonkvalito estis elstara, perfekta komparebla kun profesiaj sonregistriloj kun grandeco komparebla al la strata telefonbudo. La sekvan jaron dum la unua internacia konkurso dediĉita al la amatora surbendigado en Laŭzano Stefan Kudelski ricevis la unuan premion. Oni aprecis eksterordinarajn proprecojn de NAGRA, firmecon, fajnan finpretigon, stabilan movrapidecon de la magnetofona bendo. La germana AEG klopodis tuj kontraŭ signifa monsumo aĉeti la patenton. Kudelski tamen decidis mem okupiĝi pri sia inventaĵo. La unuan ekzempleron de NAGRA Stefan Kudelski vendis kontraŭ mil svisaj frankoj, kiu tiam estante signfa sumo, ebligis evoluigi la agadon en la firmao „Kudelski”. Tamen ne tiu ĉi nomo, sed la nomo de la elstaraj magnetofonoj NAGRA igis lian nomon identebla, mondkonata. Komenciĝis ne amasa, sed seria produktado. La fortuno favoris junan inventiston. En la sama 1952 svisa alpista skipo planis konkeri Mount Everest (tiam ankoraŭ virgan) kaj oni decidis pridokumenti sonregistre la ekspedicion. Kudelski faris necesajn testojn kaj adaptis la magnetofonon por ĝiaj bezonoj. Kvankam himalistoj atingis nur la altecon de 8600 metroj super la marnivelo lia NAGRA akiris famon kaj rekonon. NAGRA rapide fariĝis serĉata aranĝaĵo ĉie elvokante entuziasmon kaj sensacion. Ĝi fariĝis baza magnetofono por radio- televid-raportistoj kaj filmstudioj en la tuta mondo. Baldaŭ – en 1953 – ĝi notis plian sukceson en eksperimento de August Piccard, kiu akompanis lin dum lia subakviĝo per batiskafo Triest en la Mediterea nea Maro. La eksperimenton asistis ĉirkaŭ 100 ĵurnalistoj kaj raportistoj kaj Kudelski mem reprezentis la radiostaciojn en Ĝenevo kaj Laŭzano. NAGRA kiel sonregistrilo ekzameniĝis perfekte. Sekve de tio la itala radio RAI aĉetis kelkajn ĝiajn ekzemplerojn. La tranzistora versio de NAGRA III el 1957 en la 60-aj jaroj fariĝis teknologia sensacio. Kudelski konstruis la plej malgrandan magnetonon de la mondo facile meteblan en la poŝon. Kiel la plej malgranda tiam magnetofono de la mondo ĝi trafis al la Blanka Dmo dum jaroj registrante ĉiujn eldirojn de la usonaj prezidentoj. Oni uzis ĝin por CIA-bezonoj kaj aliaj specialaj servoj, inkluzive de la orientgermana Stasi. Per ĝi estis registritaj vortoj eldiritaj de sur la Luno. Vera sukceso venis en 1958, kiam kreiĝis modernigita versio NAGRA III. Italoj aĉetis kelkajn ĝiajn ekzemplerojn por la bezonoj de Olimpiko en Romo en 1960 kaj krome aliajn ekzemplerojn de NAGRA por la bezonoj de la radia laboro. NAGRA III estis transistora magnetofono adaptita al kunlaboro kun filmkamerao, garantianta sinkronan registron de bildo kun sono. Ĝi debutis kiel la modelo NAGRA III NP en la filmo de Marcel Camus „Nigra Orfeo” kameraita en 1959. La pliaj uzoj de NAGRA helpis produkti tiajn Oskar-premiitajn filmojn, kiel „Ekzorcisto”, „Amadeo”, „Angla paciento”. Pro sia kontribuo al la evoluo de kinematografio Kudelski ricevis kvar premiojn de la usona Filmakademio, du pro la sciencteknikaj atingaĵoj, krome du Oskarojn (1965, 1977, 1978 kaj 1990) kaj du Emma-premiojn (1984, 1986). Post la 2-a mondmilito la reveno al la komunista Pollando estis por Stefan Kudelski malebla. Li restis en Svislando, tie li fondis la familion kun sia edzino Lilka Ulbrich. La feliĉa geedza paro pasigis kune la jarcentduonon edukinte kvin geinfanojn. Lia plej aĝa filo Andrzej en 1991 transprenis la firmaon, en kies estraro sidis ankaŭ la filino de la inventinto Małgorzata. En 1998 Stefan Kudelski estis kalkulita al 100 plej grandaj svisaj geniuloj. Stefan Kudelski emeritiĝinte sian tempon dediĉis al vojaĝoj tra Eŭropo kaj tra la Mediterenea Maro. Li mortis en 2013 havante 84 jarojn. La firmo Kudelski lerte transiris de la analoga al la bita epoko akirante sukcesojn ankaŭ en 21-a jarcento. Ĝi daŭre prosperas produktante i.a. altklasajn sonregistrilojn, dekodilojn por la bita televido. La Grupo Kudelski aktuale estas la monda holdingo ariganta 15 firmaojn okupiĝantanj pri la bitaj sekureco kaj televido.

El la elsendo 10.10.2022. Legas Barbara – 10’10”

--------------------------------------------------------------------------------

Michał Ryszard Balicki, ne nur interlingvistika studento, sed ankaŭ E-aktivulo
[2022-10-10]
https://pola-retradio.org/2022/10/michal-ryszard-balicki-ne-nur-interlingvistika-studento-sed-ankau-e-aktivulo/

En la hodiaŭa elsendo ni gastigas antaŭmikrofone ne nur la polan studenton de la Interlingvitikaj Studoj, sed ankaŭ aktivulon de la pola E-movado, Michał Ryszard Balicki.

El la elsendo 10.10.2022. Interparolis red. Barbara Pietrzak – 06’11”

--------------------------------------------------------------------------------

Kreskas timo esti malkonektita rete ankaŭ inter poloj
[2022-10-15]
https://pola-retradio.org/2022/10/kreskas-timo-esti-malkonektita-rete-ankau-inter-poloj/

FOMO (Fear of Missing Out), do timo esti rete malkonektita estas ĉiam pli ofta. Tial la pola Nacia Esplorinstituto lanĉis edukkampanjon, kadre de kiu oni planas prezenti dum kvin semajnoj rete kaj en sociaj portaloj mallongajn edukfilmojn. La unua el ili „FOMO. Miaj konatoj amuziĝas sen mi” prezentas reagon de personoj, kiujn karakterizas altgrada timo pri reta malkonekto en la situacio, kiam iliaj konatoj pasigas tempon sen ili. La kampanjo baziĝas sur la raporto „FOMO 2021. Poloj kaj timo pri reta malkonekto dum la pandemio”. Realigita de NASK, la Varsovia Universitato kaj la Tutlanda Esplorplatformo Ariadna ĝi ne lasas dubojn, ke kreskis procento de personoj kun ĉi tiuj simptomoj. Poloj frontas troan ŝarĝon per informoj venantaj el la reto, kreskas ilia engaĝiĝo en la sociaj portaloj. En la sekvo tiuj personoj frontas problemojn pri la decido, kiu el la informoj estas esenca, probemojn pri koncentriĝo pro troa informabundo, la senton ne sekvi ĉiujn aktualaĵojn, kapturniĝojn kaj malkapablon entrepreni ajnan aktivecon. En plej signifa grado FOMO-sindromo koncernas junajn retuzantojn.

El la elsendo 15.10.2022. Legas Maciek – 01’29”

--------------------------------------------------------------------------------

Laboraŭtomatigo kaj ĝiaj sekvoj
[2022-10-15]
https://pola-retradio.org/2022/10/laborautomatigo-kaj-giaj-sekvoj/

Laŭ la lasta raporto de World Economic Forum (monda ekonomia forumo) laboraŭtomatigo kaŭzos la malaperon de eĉ 85 milionoj da laborpostenoj. La plej nova analizo de Pearson-firmo mildigas ĉi tiujn prognozojn elmontrante, ke en estonteco malaperos 20 procentoj de la nun konataj profesioj. Temas i.a. pri laborantoj de administracio, vendistoj, ĉefe kasistoj. Kaze de 10 procentoj de specializoj, ekzemple en la sanprotekto aŭ edukado estos pli da laborofertoj. Necerta estas sorto de 7 je 10 laborantoj, ĉar se eĉ ili estos bezonaj ilia profesio multe modifiĝos, kio postulos alikvalifikiĝon. Kiel rezultas el la >barometro< de la pola labormerkato 2022 de Personnel Service 44 procentoj de personoj volas en la plej proksima tempo akiri novajn kompetentojn. Kiel motivon ili elmontras timon pri laborperdo pro laboraŭtomatigo flanke de proksima al si persono. Tio trafis jam 17 procentojn de la enlaborigitoj.

El la elsendo 15.10.2022. Legas Maciek – 01’11”

--------------------------------------------------------------------------------

Poloj ĉiam pli por la senvianda dieto
[2022-10-15]
https://pola-retradio.org/2022/10/poloj-ciam-pli-por-la-senvianda-dieto/

La 1-an de oktobro pasis Internacia Tago de Vegetarismo. La unuan fojon ĝi okazis en Usono en 1977. La sekvan jaron aprobis ĝin Internacia Vegetarana Unio. Ĝia celo estis popularigi la senviandan vivstilon. Laŭ la raporto de la Pola Ekonomia Instituto rezultas, ke poloj ĉiam pli multnombre rezignas pri la viandkonsumado. En 2014 laŭ la esploroj de CBOS-instituto nur unu procento da poloj deklaris sin vegetaraj. En 2019 la vegetaran aŭ veganan dieton praktikis 8,4 procentoj da poloj. Kiel atentigis Pola Ekonomia Instituto en sia raporto el 2021 tiu kreskotendencon influas la sinteno de juna generacio. Laŭ la raporto de Heinrich Böll en Varsovio kaj de la Fondaĵo favore al Ekoevoluo 44 procentoj de la enketitaj poloj en la aĝo inter la 15-a kaj la 29-a vivojaroj deklaris limigon de la viandkonsumado, inkluzive de 8 procentoj, kiuj jam praktikas vegetaran aŭ veganan dieton. Unu triono de la enketitoj konsumantaj viandon konsideras limigon aŭ kompletan rezignon pri viandokonsumado. Laŭ la monda skalo la plej multaj vegetaranoj vivas en la Hinda Unio (38 procentoj). En la eŭropaj landoj avanas Italio, Aŭstrio, Germanio kaj Britio, en kiuj la kvanto de vegetaranoj egalas al 9-10 procentoj. En Brazilo 14 procentoj de la populacio deklaras sin vegetarana, en Argentino 12 procentoj. En Pollando la Fondaĵo VIVA gvidas la kampanjon „Fariĝu >vege< dum 30 tagoj”. Ĝiaj partoprenantoj ricevas necesajn informojn pri la planta dieto, pretajn menuojn, receptojn por plantaj pladoj kaj praktikajn konsilojn, al kio doni la atenton butikumante.

El la elsendo 15.10.2022. Legas  Pamela – 02’10”

--------------------------------------------------------------------------------

Poloj komencas iom draste ŝpari
[2022-10-15]
https://pola-retradio.org/2022/10/poloj-komencas-iom-draste-spari/

Kiel rezultas el esploroj de la agentejo Inquiry, kiu ekde marto sekvas la sintenojn de poloj en la kunteksto de ekonomia situacio, kun aparta konsidero de prezokresko de nutraĵproduktoj, en aŭgusto la agorodoj de poloj iom pliboniĝis, sed daŭre pli ol 80 procentoj rimarkas la kreskon de la prezoj ankaŭ koncerne energion kaj gason, loĝejajn lukostojn kaj gastronomiajn servojn. La oficialaj donitaĵoj estas emfazaj. En septembro la prezoj estis meze je 1,6 procentoj pli altaj ol en aŭgusto kaj je 17,2 procentoj pli altaj ol en septembro 2021. Tio estas rekordaj indicioj ekde 1997, kiam inflacio egalis al 18 procentoj. Preskaŭ unu triono de poloj ŝparas ĉiuokaze, pli ol 80 procentoj asertas, ke la prezoj de produktoj kaj servoj kreskos. Ne trankviligas ilin publikaj deklaroj de politikistoj, ke la daŭra prezokresko estas neevitebla. Sekve de tio 55 procentoj de enketitaj poloj serĉas la favorprezajn vendokampanjojn kaj elektas produktojn malpli karajn (52 procentoj). 42 procentoj butikumas en vendejoj kun malaltaj prezoj. Por solvi la ekonomiajn problemojn preskaŭ unu triono de poloj unuavice rezignas pri distro kaj vizito ĉe frizisto, kosmetikistino aŭ vestaĵlavejoj. Oni malplej multe ŝparas se temas pri edukado, transporto, hejmaj hemiaĵoj kaj medikamentoj. Poloj ligas la ekonomian situacion en la lando unuavice kun la prezoj de fueloj, energio kaj kun internacia situacio. Tamen ili samtempe rimarkas la malhonestan konduton de produktantoj kaj vendejoj, kiuj utiligas la situacion por altigi siajn profitojn. La polaj konsumantoj ekde marto 2022 ĉiam malpli bone takasas la kontraŭinflaciajn agadojn de la registraro.

El la elsendo 15.10.2022. Legas Milada – 02’40”

--------------------------------------------------------------------------------

E_elsendo el la 15.10.2022
[2022-10-15]
https://pola-retradio.org/2022/10/e_elsendo-el-la-15-10-2022/

Podkasto: Ludu en nova fenestro | Elŝutu

La 1202-a E_elsendo el la 15.10.2022 ĉe www.pola-retradio.org:

En la hodiaŭa literatura fragmento ni prezentas la 130-an fragmenton de la romano „Quo Vadis” de Henryk Sienkiewicz en la E-traduko de Lidia Zamenhof. La komencaj aktualaĵoj traktas la aktualan ekonomian situacion en Pollando kaj la ŝparadon de poloj; laboraŭtomatigon kaj ĝiajn sekvojn; ŝanĝojn en la dieto de poloj favore al senvianda menuo. La sciencbultena temo estas dediĉita al la fenomeno FOMO en Pollando, alivorte la timo esti rete malkonektita. Ni proponas unu el la plej lastaj kanzonoj el „Brazila Kolekto” ( https://www.brazilakolekto.com/ ) „Saŭdado, ĝojo trista”, en la dulingva plenumo (portugala kaj Esperanto) de Cícero Soares. La programinformon akompanas interreta foto rilatanta al la sciencbultena temo pri ĉiam pli da poloj elektantaj la senviandan dieton. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

E_elsendo el la 20.10.2022
[2022-10-20]
https://pola-retradio.org/2022/10/e_elsendo-el-la-20-10-2022/

Podkasto: Ludu en nova fenestro | Elŝutu

La 1203-a E_elsendo el la 20.10.2022 ĉe www.pola-retradio.org

En la komenco de la elsendo ni memorigas, ke ĝis la 31-a eblas ankoraŭ kandidatigi librojn por la nunjara konkurseldono „Laŭro de la Akademio 2022”: https://www.akademio-de-esperanto.org/premioj/lauro_regularo.html?&dosiero=decidoj/lauro.html . Pliaj kulturkronikaj informoj koncernas novan portalon de Bjalistoko dediĉitan al la fondintoj de la urbo, magnata familio Branicki; la 205-jariĝon de la kleriga-patriota orgnizaĵo >Filomatoj< en Wilno; la hindunian laŭreatinon de la 17-a Internacia Trienalo de Arta Teksaĵo en Lodzo. Nia E-komunuma informo koncernas la eblecon ĝis morgaŭ aliĝi al la universitata  E-kurso ĉe la hispana Nacia Distanca Universitato: portal.uned.es . En la fino ni proponas leterkestan renkontiĝon. Muzike akompanas nin Ĵomart kaj Nataŝa per la kanzono „Adiaŭ, amiko, adiaŭ”. La fama kanzonista paro la plej proksiman sabaton transprenos la kulturpremion de la urbo Aalen. La programinformon akompanas interreta foto prezentanta lumigitan palacon de la urbofondintoj de Bjalistoko, la magnata familio Branicki. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

205-jariĝo de la Societo de Konoamantoj, Filomatoj
[2022-10-20]
https://pola-retradio.org/2022/10/205-jarigo-de-la-societo-de-konoamantoj-filomatoj/

Komence de oktobro pasis la 205-jariĝo de la establo de sekreta Societo de Konoamantoj (pole Filomatoj). Inter la kreintoj, studentoj aŭ diplomitoj de la Universitato en Wilno estis ses personoj i.a. Adam Mickiewicz. Kvankam li ne estis la ĉefa persono, se temas pri la organiza hierarkio, sendube li superis aliajn per poezia talento. En 1818 li presis en la gazetaro sian unuan versaĵon, kaj en 1822 aperis libroforme liaj „Baladoj kaj romancoj” agnoskitaj kiel simbola komenco de la pola romantikismo. La kreintoj de societo estis la plej grava grupo en la generacio, kiu okazigis la klerigajn/romantikajn transformiĝojn en Pollando. Komence ilia ĉefa celo estis intelekta evoluo superanta la universitatan programon, gravis ankaŭ morala perfektiĝado kaj polurado de siaj karakteroj, por kio ili serĉis inspiron en fontoj same antikvaj kiel modernaj. Kun la fluo de la tempo kreskis iliaj ĉiam pli ambiciaj celoj literaturaj, kulturaj kaj patriotaj-klerigaj. Aldoniĝis al ĉio ĉi ideoj pri disvastigado de konoj (agado malpermesita de la rusa aneksinto), formado de civitanaj sintenoj. Tio kaptis la atenton de la cara polico kaj alkondukis al juĝproceso kontraŭ la membroj de la societo kaj ĝia malfondo.

El la elsendo 20.10.2022. Legas Maciek – 01’33”

--------------------------------------------------------------------------------

Moumita Basak kun la Ora Medalo de la 17-a Internacia Trienalo de Teksaĵo
[2022-10-20]
https://pola-retradio.org/2022/10/moumita-basak-kun-la-ora-medalo-de-la-17-a-internacia-trienalo-de-teksajo/

La laŭreatino de unu el la plej malnovaj kaj plej gravaj prezentaĵoj de la nuntempa arta teksaĵo fariĝis la hindunia artististo Moumita Basak. La Internacia Trienalo de Teksaĵo, kiun ekde 1975 organizas la Muzeo de Teksoarto de Lodzo prezentas la plej gravajn tendencojn koncerne artan teksaĵon, spegulante gravajn etapojn kaj ŝanĝojn okazantajn el la artteksa metio. La temo de la 17-a eldono de la konkurso „Konfuzita stato” prenita el kvantuma fiziko signifas situacion, kiam du bazaj elementoj estas ligitaj tiel, ke sendepende de la dividanta ilin distanco ŝanĝo en unu kaŭzas tujan ŝanĝon en la alia. Teksaĵo de la pratempo estas proksima al la homo akopanante lin de jarmiloj. La ekspozicio bildigas ĉi tiun rilaton prezentante la alrigardon de artistoj al la problemoj de la nuntempo, kiuj koncernas ĉiun homon. La bunto de la verkoj laŭ la vidpunkto de rigardo, riĉo de la formoj, fakturoj, koloroj kaj signifoj ebligas al ĉiu trovi por si ion proksiman. La ekspozicio en la Muzeo de Teksoarto de Lodzo daŭros ĝis la 15-a de aprilo 2023. Akompanas ĝin lekcioj, laborrenkontoj por infanoj kaj plenkreskuloj.

El la elsendo 20.10.2022. Legas Maciek – 01’29’ ‘

--------------------------------------------------------------------------------

Portalo pri Branicki-familio, la fondintoj de Bjalistoko
[2022-10-20]
https://pola-retradio.org/2022/10/portalo-pri-branicki-familio-la-fondintoj-de-bjalistoko/

La regiona Podlaĥia Muzeo en Bjalistoko kreis la interretan portalon (podlasiebranickich.pl), kiu kolektas informojn pri la historio kaj ligoj de la magnata Branicki-familio kun la regiono. Oni prezentas en ĝi konstruaĵojn, dokumentojn kaj historiaĵojn. La listo estas daŭre kompletigata. Ĝuste ĉi tiu magnata gento antaŭ ĉirkaŭ 300 jaroj altigis la signifon de la podlaĥia regiono Jan Klemens Branicki (1689-1771) la krakova kastelestro, granda reĝa hetmano kaj senatano de la reĝa Pola Respubliko influis la evoluon de Bjalistoko, kiu dank’ al li komence de la 18-a jarcento akiris la urborajtojn. Ĝis hodiaŭ la familirezidejo, t.e. estas la palaca-ĝardena komplekso de Bjalistoko estas ĝia vizitkarto. Tamen en la ĝenerala memoro multaj historiaj objektoj ne estas ligataj kun ĉi tiu meritiĝinta por Bjalistoko familio. Ĝiaj artverkoj, arta heredaĵo, dokumentoj dum jardekoj estis diserigitaj, kaj nun la ambicio estas reloki ĉion ĉi en unu loko. Ĉe la kreiĝanta interreta Branicki-familia-paĝo eblas konatiĝi kun priskriboj de arkitekturaj objektoj, verkoj de la pentroarto, skulptarto, teksaĵoj kaj numismatikaĵoj, malnovpresaĵoj kaj arkivaĵoj, La paĝo ne havas strikte sciencan karakteron kaj estas informfonto, por turistoj vizitantaj Bjalistokon kaj la tutan Podlaĥion.

El la elsendo 20.10.2022. Legas Maciek – 01’42”

--------------------------------------------------------------------------------

Por la “Laŭro” de la Akademio ĝis la 31a de oktobro 2022
[2022-10-20]
https://pola-retradio.org/2022/10/por-la-lauro-de-la-akademio-gis-la-31a-de-oktobro-2022/

La Akademio de Esperanto reference al premio atribuata en la jaroj 1918-1930, en kiu gajnis multaj konataj E-aŭtoroj, decidis referenci al la tradicio kaj en 2021 proponis sian literaturan premion sub la nomo “Laŭro”. Oni prenis en konsideron, ke la E-literaturo estas riĉa je verkoj, kiuj meritas tradukon al etnolingvoj. La premio celas verkojn „arte signifajn, lingve perfektajn kaj evidente kontribuantajn al evoluigo de esperantlingva kulturo”. La unuan premion en 2021 gajnis Mikaelo Bronŝtejn pro la romano „Mi stelojn jungis al revado”. Normale la limdato por kandidatigi verkojn pasas fine de junio. Sed ĉi-jare, pro plurmonata elektoproceduro, la Akademio ne ĝustatempe atentigis pri la limdato. Tial la limdato estas prokrastita ĝis la fino de oktobro. Tiel do por la premio 2022, eblas ankoraŭ proponi verkojn aperintajn (en sia unua eldono) inter januaro 2017 kaj decembro 2021. La proponoj atingu la ĵurion ĝis la 31-a de oktobro 2022 ĉe la adreso: lauro@akademio-de-esperanto.org. La premio, estos aljuĝita meze de decembro.

El la elsendo 20.10.2022. Legas Milada – 01’58”

--------------------------------------------------------------------------------

Aryja Ferduzi el Indonezio, studento de Interlingvistkaj Studoj
[2022-10-25]
https://pola-retradio.org/2022/10/aryja-ferduzi-el-indonezio-studento-de-interlingvistkaj-studoj/

Hodiaŭ antaŭ nia mikrofono gastas indonezia esperantisto, Aryja Ferduzi studento de la Interlingvistikaj Studoj en Poznano, kun kiu ni interparolas pri liaj studoj kaj kontribuo al ARKONES-progamo en Poznano. Interparolis red. Barbara Pietrzak

El la elsendo 25.10.2022 – 8′ 32″

--------------------------------------------------------------------------------

Ewa Malik, kunordiganto de  ARKONES-2022
[2022-10-25]
https://pola-retradio.org/2022/10/ewa-malik-kunordiganto-de-arkones-2022/

Pri ARKONES-2022 ni mallonge interparolas ankaŭ kun la kunorganizanto de la evento, Elżbieta Malik . Interparolis red. Barbara Pietrzak

El la elsendo 25.10.2022 – 2′ 13″

--------------------------------------------------------------------------------

E_elsendo el la 25.10.2022
[2022-10-25]
https://pola-retradio.org/2022/10/e_elsendo-el-la-25-10-2022/

Podkasto: Ludu en nova fenestro | Elŝutu

La 1204-a E_elsendo el la 25.10.2022 ĉe www.pola-retradio.org:

Hodiaŭ antaŭ nia mikrofono gastas indonezia esperantisto, Aryja Ferduzi studento de la Interlingvistikaj Studoj en Poznano, kun kiu ni interparolas pri liaj studoj kaj kontribuo al ARKONES-progamo en Poznano. Pri ARKONES-2022 ni mallonge interparolas ankaŭ kun la kunorganizanto de la evento, Elżbieta Malik. En aktualaĵoj ni informas pri nova studjaro en Collegium Polonicum en Słubice; pri polo elektita kiel la nova prezidanto de Eŭropa Societo de Kogna Psikologio; pri publika murpentraĵo dediĉita al nigraj apusoj en Poznano. La sciencrubrika temo informas pri la ĵus makovrita nova funkcio de cerebelo. Ni proponas hodiaŭ muzike la koncertan surbendigon de Armel Amiot de la kanzono „La vespera vento”, kiu troviĝas ankaŭ en la KD de Vinilkosmo „Banĝo Esperanto”. La programinformon akompanas interreta foto bildiganta la publikan murpentraĵon dediĉitan al nigraj apusoj en Poznano. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Publika dommurpentraĵo dediĉita al Nigra Apuso
[2022-10-25]
https://pola-retradio.org/2022/10/publika-dommurpentrajo-dedicita-al-nigra-apuso/

Komence de oktobro en la kvartalo Stary Żegrz de Poznano kreiĝis interesa publika dommura pentraĵo dediĉia al nigraj apusoj. Ĝi celas grandigi la konojn pri tiuj birdoj, kiuj perdas siajn kovejojn pro la termoizolado de loĝejkonstruaĵoj. La murpentraĵo farita per kontraŭfumnebula kolorigilo havas la surfacon de 120 kvadrataj metroj. La nigra apuso pasigas la plimulton de sia vivo flugante. Ŝvebante kun vento en grandaj altoj ĝi trinkas pluvogutojn, plukas nutraĵon aŭ metrialon por nesto. Ĝi nutras sin per insektoj. Ofte oni erartaksas ĝin kiel hirundon. Bedaŭrinde la nigra apuso – iam tre populara – malaperas rapidritme. Kaŭzas tion konstrulaboroj, ĉefe ligitaj kun la varmigado de eksteraj muroj de loĝdomoj, dum kiuj laboroj oni ŝtopas truojn, kiujn la birdoj uzas por la nestokreado. Kiel atentigas la Naturscienca Universitato de Poznano aktuale nigraj apusoj plej ofte nestas en urboj kaj nur malmultaj uzas por tio malnovajn arbotrunkojn aŭ rokfendojn. La publika murpentraĵo en Poznano dediĉita al nigra apuso omaĝas samtempe la memoron de loka socia aganto aktivanta favore al la poznanaj birdoj, aparte apusoj, aŭtorinte la programojn „Birdoj en la urbo” aŭ „Fariĝu la urba naturamato”.

El la elsendo 25.10.2022. Legas Pamela – 1′ 34″

--------------------------------------------------------------------------------

Nova studjaro en Collegium Polonicum w Słubicach
[2022-10-25]
https://pola-retradio.org/2022/10/nova-studjaro-en-collegium-polonicum-w-slubicach/

Jam la 25-an fojon en Colegium Polonicum en Słubice, la okcidenta Pollando estis inaŭgurita nova studjaro. Komencis ĝin ĉirkaŭ 100 studentoj i.a. el Germanio, Portugalio, Ukrainio, Egiptio, Hinda Unio, Sirio kaj Srilanko. Collegium Polonicum estas komuna scienc-didaktika centro de Adam Mickiewicz-universitato en Poznano kaj de la Eŭropa Universitato Viadrina en Frankfurto ĉe Odro. Ĝia ideo kreiĝis en 1991 kaj komence limiĝis al lekcioj pri la pola-germana leĝaro. La unua studjaro estis inaŭgurita en 1998. Aktuale en Collegium Polonicum studas ĉirkaŭ 400 studentoj en sep fakultatoj. La programo de Collegium Polonicum ligiĝas kun la studdirektoj kaj esplorprogramoj en la pola kaj la germana universitatoj. La ĉefa celo de la komunua studcentro estas laboro favore al la scienca kaj kultura kunlaboro inter Pollando kaj Germanio.

El la elsendo 25.10.2022. Legas Milada – 1′ 26″

--------------------------------------------------------------------------------

Esploristo el Krakovo gvidos eŭropan sciencan instituton
[2022-10-25]
https://pola-retradio.org/2022/10/esploristo-el-krakovo-gvidos-europan-sciencan-instituton/

Profesoro Michał Wierzchoń el la Psikologia Instituto de la Jagelona Universitato en Krakovo estis elektita kiel prezidanto de la Eŭropa Societo de Kogna Psikologio. Li gvidas Esplorinstituton pri Konscio en la krakova psikologia instituto kaj Centron pri Cerboesploroj de la Jagelona Universitato. Li estas la vicdekano ĉe la Fakultato de Filozofio de la Jagelona Universitato kaj la estro de la Internacia Doktorigaa Programo pri Kogna Neŭroscienco (CogNeS). Profesoro Michał Wierzchoń estas ankaŭ la kungvidanto de la iniciato „Neŭrona akitekturo de la konscio”, kiu kadre de la programo COST estas financita de la Eŭropa Komisiono. La Eŭropa Societo de Kogna Psikologio membrigas preskaŭ mil sciencistojn el Eŭropo kaj la mondo. Ĝi estis establita por popularigi esplorojn pri de kogna psikologio kaj pri la rilataj temoj. Kogna psikologio estas branĉo de psikologio traktanta la temojn de homaj kognaj procezoj tiajn, kiel ekzemple percepto, atento kaj memoro, kaj aplikas diversajn eksperimentajn metodojn. La Societo kunlaboras kaj kunordigas la informinterŝanĝon inter esploristoj el diversaj eŭropaj landoj. ESCoP eldonas ankaŭ la sciencan revuon “Journal of Cognition”.

El la elsendo 25.10.2022. Legas Maciek – 1′ 31″

--------------------------------------------------------------------------------

Nova funkcio en la cerbo malkovrita
[2022-10-25]
https://pola-retradio.org/2022/10/nova-funkcio-en-la-cerbo-malkovrita/

Same pozitivaj, kiel ankaŭ negativaj emociaj spertoj estas konservataj en nia memoro. Tio gravas por nia transdaŭro, ĉar necesas memori pri danĝeraj situacioj por eviti ilin estonte. La ĝisantaŭnelongaj esploroj pruvis, ke la ŝlosilan rolon en tio ludas la cerbostrukturo difinata latine Corpus amygdaloideum, kiu ludas gravan rolon en alifarado de emocioj. Lastatempe estis malkovrite, ke ankaŭ alia cerbostrukturo gravas por konservado de emociaj spertoj. Temas pri cerebelo, aŭ cerbeto kiu laŭ sia aspekto similas al malgranda cerbo. Ĝia lezo perturbas precizajn movojn, ekvilibron, korposintenon kaj lernadon de movoj, kiel kaze de biciklado. Do la cerebelo cerbeto certigas la kunordigadon kaj precizecon de movoj. La plej novaj esploroj de profesoroj Dominique de Quervaina kaj Andreas Paassotiropoulos el la Universitato en Bazileo elmontris ĝian signifan rolon en la konservado de emociaj spertoj. En siaj esploroj kun 1418 partoprenantoj al la testatoj estis prezentitaj bildoj neŭtralaj kaj elvokantaj la emociojn. Samtempe helpe de la magneta rezonaco estis registrita la cerboaktiveco de la partoprenantoj. Laŭ sekvaj memortestoj la bildoj, kiuj elvokis pozitivajn aŭ negativajn emociojn estis pli bone memorfiksitaj ol bildoj emocie neŭtralaj. Oni konstatis, ke konservado de bildoj emocie aktivigaj ligiĝis kun la aktivecokresko de cerbosferoj, kiuj rolas en la memorfiksado de emocioj. Tiu aktiviĝo estis konstatita ankaŭ en cerebelo. Samtempe la sciencistoj pruvis, ke ĝi komunikiĝas kun diversaj cerbopartoj en la daŭro de la procezo de intensa fiksado de emociigaj bildoj. Ĝi ricevas signalojn el la cerboparto grava por la percepto kaj takso de la emocioj, kaj krome transsendas signalojn kaj al Corpus amygdaloideum kaj al hipokampo, kiu ludas esencan rolon en la konservado de rememoroj. Kvankam fajnigo de memoro pri emociigaj situacioj estas ŝlosila por transdaŭro, kaze de tre negativaj spertoj povas kaŭzi revenantan timon. Laŭ esploristoj ilia malkovro povas havi signifon por kompreni psikajn statojn, kiel posttraŭmata streĉa perturbo (PTSD). La nunaj laboroj en Bazielo okazas kadre de la esplorprojekto, kies celo estas pli bona kompreno de emociaj kaj kognaj procezoj kaj apliko de akirotaj rezultoj al projektoj klinikaj.

El la elsendo 25.10.2022. Legas Barbara – 3′ 23″

--------------------------------------------------------------------------------

E_elsendo el la 30.10.2022
[2022-10-30]
https://pola-retradio.org/2022/10/e_elsendo-el-la-30-10-2022/

Podkasto: Ludu en nova fenestro | Elŝutu

La 1205-a E_elsendo el la 30.10.2022 ĉe www.pola-retradio.org

Hodiaŭ antaŭ nia mikrofono gastas Elżbieta Karczewska rakontanta pri la preparoj al la 72-a kongreso de la Kristana Esperantista Ligo Internacia, kiu venontjare okazos en Bjalistoko. En la komenca kulturtema kroniko ni informas pri la finiĝinta Internacia Konkurso de Henryk Wieniawski; pri polaj muzeoj denove plenaj de vizitantoj; pri pola aŭtuna kultura oferto por Koreio. En la E-komunumaj informoj ni sciigas pri la venontsemajna 10-a Azia-Oceania Kongreso de Esperanto al kiu eblas senpage aliĝi rete: http://bitly.ws/vS4T ; pri la okazonta fine de novembro 3-a Virtuala Kongreso kaj Retoso, al kiu povas aliĝi senpage UEA-membroj ĝis la 18.11 ĉe la adreso: https://vk.esperanto.net . La kanzonon „Revido” kantas fragmente Amira Chun.La programinformon akompanas interreta foto prezentanta la gajnintinon de la Internacia Violonista Konkurso.  En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Elżbieta Karczewska pri KELI-kongreso en Bjalistoko en 2023
[2022-10-30]
https://pola-retradio.org/2022/10/elzbieta-karczewska-pri-keli-kongreso-en-bjalistoko-en-2023/

Antaŭ nia mikrofono gastas Elżbieta Karczewska rakontanta pri la preparoj al la 72-a kongreso de la Kristana Esperantista Ligo Internacia, kiu venontjare okazos en Bjalistoko.

El la elsendo 30.10.2022. Interparolis red. Barbara Pietrzak – 13’01”

--------------------------------------------------------------------------------

Polaj muzeoj denove amase logas vizitantojn
[2022-10-30]
https://pola-retradio.org/2022/10/polaj-muzeoj-denove-amase-logas-vizitantojn/

La pandemia periodo de la jaroj 2020-21 signifis katastrofon por la polaj muzeoj kaj aliaj kulturinstitucioj. Notendas, ke la nombro de muzeaj institucioj financataj el la ŝtata buĝeto signife kreskis. Se antaŭ sep jaroj temis pri 32 muzeaj centroj, nun en la tuta Pollado estas 62. En 2019 vizitis ilin 40 milionoj da personoj. La aplikitaj kovim-rilataj limigoj draste malkreskigis la vizitfrekventecon. Tamen en la nuna jaro la kulturministerio prognozas signifan pliboniĝon de la situacio. La aktualaj esploroj pri la vizitfrekventeco en la muzeoj dum tri monatoj elmontras la pliboniĝon de la situacio. Rekordulo estas la Nacia Muzeo en Varsovio, en kiu kompare al 2019 la nombro de vizitoj kreskis eĉ je 300 procentoj. Sendube influas tion i.a. la lernejanaj ekkursoj, kiuj kadre de la programo „Ekkonu Pollandon” vizitas diversajn regionojn, inkluzive de ĝiaj muzeoj kaj kulturcentroj. Ne ĉiuj muzeoj notas tamen similajn rezultojn. Unuavice temas pri tiuj polaj institucioj, kiuj antaŭe ĝuis grandan interesiĝon flanke de eksterlandaj turistoj, kies kvanto pro la milito en Ukrainio signife malkreskis.

El la elsendo 30.10.2022. Legas Pamela – 1′ 31″

--------------------------------------------------------------------------------

Pola aŭtuna kulturprogramo en Koreio
[2022-10-30]
https://pola-retradio.org/2022/10/pola-autuna-kulturprogramo-en-koreio/

Ekde la komenco de septembro la korea publiko havis la okazon konatiĝi kun riĉa pola kultura programo kunorganizita de Adam Mickiewicz-Instituto. En la muzika oferto temis pri pluraj realtempaj koncertoj kun muziko de Krzysztof Penderecki kaj la porfilma komponado de Wojciech Kilar. Dum Jarasum Jazz Festival estis prezentita la projekto Stańko@80, lige kun la 80-jariĝo de renoma pola ĵazmuzikisto, Tomasz Stańko.  En la eldono de Sori Festival en Jeonju la pola folklora grupo Tęgie Chłopy prezentis dancmuzikon el vilaĝoj de Kielce-regiono kaj la centra Pollando. La tutan programon kronas la ekspozicio „La majstroj de la pola desegnoarto”, kiu daŭras ĝis la 15-a de januaro 2023 en la Biblioteko de Bildolibro en Suncheon. Temas pri la plej granda eksterlanda ekspozicio de la polaj infanlibraj ilustraĵoj, kiu koncernas la verkojn de la plej renomaj polaj ilustristoj de la lasta jarcento, kiel Jan Marcin Szanser. Oni prezentas ankaŭ porinfanajn librojn ilustritajn de nuntemaj polaj desegnistoj. La ekspozicio, kies kuratoro estas Jiwone Lee, pola filologo, arthistoriisto estis kunorganizita de Adam Mickiewicz-Istituto kaj Suncheon Picture Book Library. La pola Adam Mickiewicz-Istituto estas la nacia kulturinstituto, kies celo estas la vekado de interesiĝo pri la pola kulturo en la mondo kunlabore kun elsterlandaj partneroj kaj pere de internacia kultura interŝanĝo. Dum la 22-jara ekzisto ĝi realigis jam pli ol 70 projektojn sur ĉiuj kontinentoj.

El la elsendo 30.10.2022. Legas Maciek – 1′ 54″

--------------------------------------------------------------------------------

Hina Maeda, la venkintino de Wieniawski-konkurso
[2022-10-30]
https://pola-retradio.org/2022/10/hina-maeda-la-venkintino-de-wieniawski-konkurso/

Lastsemajne finiĝis la 16-a Internacia Violonista Konkurso de Henryk Wieniawski. La ĵurio atribuis tri ĉefajn premiojn kaj tri egalrangajn distingojn. La unuan premion gajnis Hina Maeda el Japanio, la 2-an Meruert Karmenova el Kazaĥio kaj la 3-an Qingzhu Weng el Ĉinio. Distingitaj estis Hana Chang reprezentanta Japanion, Singapuron kaj Usonon, Jane Hyeonjin Cho kaj Dayoon You, ambaŭ el la Suda Koreio. La nunjara konkurso estis rekorda laŭ la vidpunkto de multnombra aliĝo. Por la antaŭelektoj anoncis sin 220 violonistoj el 30 laandoj alsendinte por priaŭskultado po 4 komponaĵoj sen munto kaj sonprilaboro. La kandidatoj ne povis superi la 31-an vivojaron. La ĵurio invitis al la konkurso 41 personojn, sed la konkurson partoprenis 31. La plej juna havis 16 jarojn, la plej aĝa 29. La laŭreatoj de la nunjara konkurseldono jam prezentis la unuajn koncertojn da kiuj estos trideko en Pollando kaj eksterlande. Hina Maeda koncertos kun orkestroj en Eŭropo, en la landoj de Azio, ambaŭ Amerikoj kaj Afriko. La konkurso de Henryk Wieniawski estas la plej malnva kaj unu el la plej pretiĝaj internaciaj violonistaj koncertoj en la mondo. La unua okazis en 1935. Ekde 1952 ĝi estas organizata ĉiun kvinan jaron en Poznano. Inter ĝiaj laŭreatoj estis i.a. Ginette Neveu, Dawid Ojstrach kaj Ida Haendel.

El la elsendo 30.10.2022. Legas Maciek – 1′ 48″

--------------------------------------------------------------------------------

La unua pola Festivalo de Sciencaj Filmoj
[2022-11-05]
https://pola-retradio.org/2022/11/la-unua-pola-festivalo-de-sciencaj-filmoj/

Meze de novembro okazos la unua Festivalo de Sciencaj Filmoj. La antaŭfestivalan konkurson povas partopreni junuloj kaj plenkreskuloj inter la 16-a kaj la 40-a vivojaroj. Oni akceptas ĉiuĝenrajn filmojn kaj la baza kriterio por ilia klasifikiĝo estas kerna ligiteco kun la scienca temaro. Kiel informis la organizanto, CEZAMET funkcianta ĉe la Varsovia Politeknko, scienco signifas multon pli ol sole laboratoriojn kaj eksperimentojn. Oni do invitis al la konkurso junajn reĝisorojn, sciencistojn, instruistojn, jutubistojn, bloggvidantojn kaj ĉiujn filmkreantojn prezenti fruktojn de sia imagopovo. La festivalo estas do la maniero inviti vastan socion al diskuto pri la plej novaj malkovroj, teknologioj kaj vaste komprenataj sciencoj. Temas ankaŭ pri la popularigado kaj firmigado de konoj. En la ĉefa festivala konkurso partoprenos 10 plendaŭraj, almenaŭ unuhoraj kaj 15 mallondaŭraj filmoj, 10-15 minutoj. Ĉiuj devas esti produktitaj en la pola lingvoversio kaj deveni el la jaroj 2018-2022.

El la elsendo 05.11.2022. Legas Maciek – 01’20”

--------------------------------------------------------------------------------

La 2-a eldono de la Eŭropa Premio de Stanisław Lem
[2022-11-05]
https://pola-retradio.org/2022/11/la-2-a-eldono-de-la-europa-premio-de-stanislaw-lem/

Ĝis la fino de septembro oni atendis anoncojn por la 2-a eldono de la Eŭropa Premio de Stanisław Lem, Lem Prize. La premio estis establita de la Vroclava Politekniko en 2021 por omaĝi la 100-an naskiĝdatrevenon de la elstara pola sciencfikcia romanverkisto, al kiu la Politekniko atribuis honoran doktorecon en 1981. La Eŭropa Premio de Stanisław Lem estas adresita al junaj sciencistoj (ĝis 40-jaraĝaj) studantaj aŭ gvidantaj esplorojn en la Eŭropa Unio kaj en la landoj partoprenantaj la programon Horizonto Eŭropo. Ĝi estas aljuĝita ĉiujare pro aktuala malkovro aŭ signifa atingaĵo sur vaste komprenitaj kampoj de scienco kaj inĝenierio, kun fortaj elementoj de teknologia, interfaka, kreiva vizio. Junan scienciston, kies esploroj povus pozitive influi la estontecon de la homa civilizacio atendas 100 mil zlotoj. La unua premiito fariĝis profesoro Randall J. Platt, fakulo pri genetika inĝenierio el la Federacia Politekniko de Zuriko (ETH Zurich – Eidgenössische Technische Hochschule Zürich). Li kreis tie esplorteamon, kiu okupiĝas pri la evoluo kaj plibonigo de aplikoj de la indikila ĉelteknologio strebante krei tute novajn metodojn de biomedicina inĝenierio. Profesoro Platt venis al Vroclavo komence de la nova akademia jaro, por inaŭgura malferma prelego kaj sciencaj seminarioj. La laŭreaton de Lem-premio elektas internacia ĵurio gvidata de profesoro Reimund Neugebauer (prezidanto de la Fraunhofer Societo). En ĝia konsisto troviĝas ankaŭ Tomasz Lem, la filo de la verkisto. La nomo de la gajninto de Lem Prize 2022 estos anoncita la 15-an de novembro, kiam la vroclava Politekniko solenos sian feston.

El la elsendo 05.11.2022. Legas Maciek – 01’54”

--------------------------------------------------------------------------------

Poloj kontraŭas la sezonan horŝanĝon
[2022-11-05]
https://pola-retradio.org/2022/11/poloj-kontrauas-la-sezonan-horsangon/

Preskaŭ 80 procentoj de poloj kontraŭas la ŝanĝon de la somera al la vintra tempo. Tio rezultas el la opinisondado de IBRIS – Instituto por la Merkataj kaj Sociaj Esploroj. Pli ol 47 procentoj de la enketitoj estas decidaj kontraŭuloj de la horŝanĝo, preskaŭ 30 procentoj subtenas tiun ideon. Kontraŭ la forigo de tempoŝanĝo estis ne plenaj 14 procentoj de la ekzamenitoj. 9 procentoj ne havis firman opinion ĉi rilate. Tamen sanekspertoj ne kaŝas, ke malgraŭ tio, ke en Pollando ekzemple ni dormas unu horon pli longe la horŝanĝo ne estas indifertenta por la homa bonfarto. Ĝiaj sekvoj kaŭzas santedaĵojn similajn al tiuj, kiujn homoj sentas ŝanĝante dum flugo la tempozonojn. La jarsezona horŝanĝo senreguligas la biologian horloĝon kutimiĝintan al difinita vivmaniero. Ĝi ŝanĝas homajn kutimojn, kiel horon de la ellitiĝo, manĝohorojn. Tio kaŭzas perturbojn de homeostato, kiu respondecas ankaŭ pro la psika sano. La modifado de la tagnokta vivritmo influas ankaŭ la funkciadon de tiaj hormonoj kiel kortizolo kaj melatonino. Kaj tamen denove i.a. poloj devis ŝanĝi la hormontrilojn en siaj horloĝoj.

El la elsendo 05.11.2022. Legas Barbara kaj Milada – 01’54”

--------------------------------------------------------------------------------

La geoterma hejtejo en Toruń
[2022-11-05]
https://pola-retradio.org/2022/11/la-geoterma-hejtejo-en-torun/

En Toruń, la norda Pollando estis inaŭgurita en oktobro la geoterma hejtejo. La eventon akomapnis la konferenco „Energetika sekureco de Pollando”. La laboroj pri ĝia establo komenciĝis en 2008. Nun post ĝia konekto kun la urba hejta reto varmo el la geometra fonto konsisitigos ĉirkaŭ 8 procentojn en la hejta sistemo de la firmao PGE administrata de Toruno. Ĝi unuavice varmigos komplekson en la urboparto Ligna Haveno, en kiu troviĝas i.a. Akademio de la Socia kaj Amaskomunika Kulturo kaj la Muzeo de la Memoro kaj Identeco. La hejtejo estas ekipita per forno permesonta altigi aldone akvotemperaturon, tiel ebligonte varmigi per ĝi parton de la urbo.

El la elsendo 05.11.2022. Legas Barbara kaj Milada – 01’02”

--------------------------------------------------------------------------------

25 milionoj da zlotoj de Unicef por Bjalistoko
[2022-11-05]
https://pola-retradio.org/2022/11/25-milionoj-da-zlotoj-de-unicef-por-bjalistoko/

En Bjalistoko komenciĝis realigado de projektoj, por kiuj la urbo ricevis de Unicef 25 milionojn da zlotoj. La rimedoj estas destinitaj por la kromprovizo de la bjalistokaj lernejoj, atrakciigo de ludplacoj, integrigaj kaj edukaj projektoj. Ili trafos al la Universtata Klinika Hospitalo kaj al la Universitata Infana Klinika Hospitalo. I.a. oni destinos 14 milionojn da zlotoj por novaj lernejaj informadikaj instrumentoj, programoj kaj didaktikaj helpiloj. Pli ol 2 milionoj da zlotoj estos destinitaj por aranĝaĵoj ĉe 30 ludplacoj en infanvartejoj kaj lernejoj, kiuj helpos al integriĝo de polaj kaj ukrainaj infanoj. 1 kaj duona milionoj da zlotoj estos destinitaj por sportaj eventoj. Du milionojn 800 mil zlotojn oni elspezos por establo kaj funkciado de centro por rifuĝintoj kaj bonveniganta ilin bjalistoka socio. 2 milionoj 500 mil zlotoj subtenos la funkciadon de la Urba Familihelpa Centro. La rimedoj el Unicef ne sole modernigos Bjalistokon, sed unuavice helpos al integriĝo kaj formado de pliaj pozitivaj rilatoj inter bjalistokanoj kaj ukrainaj translokiĝintoj.

El la elsendo 05.11.2022. Legas Barbara kaj Milada – 01’43”

--------------------------------------------------------------------------------

E_elsendo el la 05.11.2022
[2022-11-05]
https://pola-retradio.org/2022/11/e_elsendo-el-la-05-11-2022/

Podkasto: Ludu en nova fenestro | Elŝutu

La 1206-a E_elsendo el la 05.11.2022 ĉe www.pola-retradio.org:

– Hodiaŭ antaŭ nia mikrofono ni gastigas usonan esperantiston Brandon Sowers, kun kiu ni parolas i.a. pri la nova podkasto Usone-Persone ( https://www.youtube.com/channel/UCU52hyuWMndOUV_-edfoGdg ). – En aktualaĵoj ni informas pri financrimedoj el Unicef por Bjalistoko; pri noveca geoterma hejtejo en Toruń (la norda Pollando); pri opinioj de poloj pri sezona horŝanĝo. – La scienctema rubriko estas dediĉita al la 2-a eldono de la konkurso al kiu patronecas Stanisław Lem; al la unua en Pollando festivalo de sciencaj filmoj. – Fragmente aŭdiĝas la kanzono „Ja Feliĉo estas” de Rondo Amuze el la koncerto dum la 10-a Azia-Oceania Kongreso. La programinformon akompanas interreta foto pri la unua pola geoterma hejtejo en Toruń. – En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

La 12-a Internacia Pianista konkurso de Ignacy Jan Paderewski
[2022-11-10]
https://pola-retradio.org/2022/11/la-12-a-internacia-pianista-konkurso-de-ignacy-jan-paderewski/

Lastdimanĉe, t.e. la 6-an de novembro en la Pomeria Filharmonio en Bydgoszcz estis inaŭgurita la 12-a Internacia Pianista Konkurso de Ignacy Jan Paderewski. Partoprenas ĝin 41 artistoj el 13 landoj en la aĝo de 16 ĝis 32 jaroj. Ili estis eliminitaj el inter 150 kandidatoj de 28 landoj. La eliminaj priaŭskultoj okazis en Sacile – Italio, Seulo, Tokio, Varsovio, Vieno kaj Novjorko. La kvaretapan konkursan rivaladon pritaksas la ĵurio sub la gvido de profesoro Piotr Paleczny. En ĝia konsisto troviĝas krome Rafał Blechacz (Pollando), Dang Thai Son (Vjetnamio), Stanislav Ioudenitch (Usono), Vanessa Latarche (Britio), Nikita Mndoyants (Francio), Alberto Nose (Italio), Noriko Ogawa (Japanio) kaj Alicja Paleta-Bugaj (Pollando). Ĉiuj konkursetapoj estas publike relajsataj. La festivalo estas organizata de la Muzika Societo de Ignacy Jan Paderewski – kiu nunjare solenas sian 100-jaiĝon – kunlabore kun la Muzika Akademio kaj Pomeria Filharmonio en Bydgoszcz. La konkurso omaĝas la memoron de elstara pola pianisto, komponisto kaj politikisto Ignacego Jana Paderewskiego, krome ĝi celas promocii junajn pianistojn kaj polan kulturon en la mondo. La finalo de la konkurso dum kiu estos disdonitaj premioj okazos la 20-an de novembro en la koncerta salonego de la Pomeria Filharmonio de Ignacy Jan Paderewski en Bydgoszcz.

El la elsendo 10.11.2022. Legas Maciek – 01’44”

--------------------------------------------------------------------------------

La 11-a de novembro, la Nacia Festo de Sendependeco
[2022-11-10]
https://pola-retradio.org/2022/11/la-11-a-de-novembro-la-nacia-festo-de-sendependeco/

Preskaŭ mil eventoj en la tuta lando okazos la plej proksiman vendredon, la 11-an de novembro lige kun la 104-a datreveno de la regajnita suvereneco. Tiuokaze en la publikaj lokoj ekflirtas centoj da miloj da polaj blankaj-ruĝaj flagoj, ili flirtas ĉe fenestroj kaj balkonoj de multaj poloj, kiuj tiamaniere akcentas la komunan kunfestadon. Antaŭtage, tio estas ĵaŭde vespere estas planita granda muzika evento „Koncerto por la Sendependa (Pollando)”. Kadre de la oficiala programo de la solenado vendrede matene la pola prezidento kune kun la edzino partoprenos meton de florkronoj ĉe la monumentoj de la Patroj de la Suvereneco, sekve en la palaco Belweder okazos solenaĵo ligita kun enmanigo de ŝtataj distingoj. Akurate tagmeze okazos solena ŝanĝo de la militista gardostarantaro ĉe Tombo de Nekonata Soldaro, meto de florkronoj ĉe monumento de Marŝalo Józef Piłsudzki (unu el la patroj de la regajnita suvereneco) kaj koncerto de Patriotaj Kantoj. De kvin jaroj la plej granda projekto kuniganta polojn enlande kaj eksterlande estas la komuna plenumo de la nacia himno tagmeze, kio okazas sub la devizo „La Sendependa pretas kanti la Himnon”. Nunjare la eventon organizas ĉirkaŭ 700 lernejoj, komunumoj, eksterregistaraj organizoj, kulturinstitucioj kaj neformalaj grupiĝoj. La komuna kunkatado de la himno estis planita ankau ekster Pollando en Kairo, Romo, Novjorko, Ĉikago, Parizo, ĉirkaŭaĵoj de Bristolo. Al la tradiciaj elementoj de la festo apartenas „Marŝo de Sendependeco”, organizata diversurbe de patriotaj medioj. La nunjara en Varsovio tramarŝos la ĉefurbon sub la devizo „Forta Nacio, Granda Pollando”. En la solenado de la festo patoprenas grandaj naciaj muzeoj, temaj muzeaj centroj, kulturinstitucioj. I.a. la Muzeo de la Varsovia Insurekcio organizas vendrede la porokazan koncerton „Contra Targovicam”, kies titolo referencas al la hotmakulita perfidula grupiĝo Targowica, kies agado i.a. alkondukis al dispartigo de Pollando en la 18-a jarcento. En Juda Historia Instituto en Varsovio oni inaŭguros morgaŭ la ekspozicion „Brak-ĉe-brake? Judoj en polaj sendependigaj streboj 1794-1918”. La Muzeo de la Historio de Pollando organizas i.a. la urboludon „Krepusko antaŭ la tempesto”. Ĝi transportos la partoprenantojn al la mezo de la 19-a jarcento por konatiĝi kun ŝlosilaj politikaj eventoj antaŭ la kontraŭcara Januara Insurekcio 1863 kaj por ekscii kiel tiuepoke evoluis Varsovio.

El la elsendo 10.11.2022. Legas Barbara kaj Milada – 03’48”

--------------------------------------------------------------------------------

Patriota Semajno ĉe la krakova Wawel-kastelo
[2022-11-10]
https://pola-retradio.org/2022/11/patriota-semajno-ce-la-krakova-wawel-kastelo/

Lastmarde en la Reĝa Kastelo ĉe Wawel-altaĵo en Krakovo estis inaŭgurita „Patriota Semajno”, kies ĉefaj devizoj en la nuna jaro estas komunumo, simboloj, historiaj objektoj, la festa etoso. La semajno daŭros ĝis dimanĉo kaj tiuokaze en la kastelo estis instalita aparta patriota sfero kaj preparita spacludo tra la kastelaj ekspozicioj. Pere de ĝi la reĝa Kastelo Wawel elstarigas elektitajn historiajn objektojn kaj iliajn oferdonintojn, proksimigante iliajn historiojn ligitajn kun Krakovo kaj la kastelo. Kroma evento dum la semajno estas la kampanjo de sangodonado, kiun la organizantoj taksas kiel niaepokan heroecoformon. La premiso de la organizantoj de la Semajno estis ne limiĝi en la festado al unusola tago, la 11-a de novembro, sed dum la tuta semajno, eĉ la tuta jaro jaro memori pri regajnita suvereneco, pri tio ke oni estas libera, sendepeda; formi en si bonan, respondecan patriotismon, memori pri la nacia kaj kultura heredaĵo, memori pri malgrandaj sociaj grupoj, pri la natura medio. La la ideo de la semajno sufloras ankaŭ, ke pri historio, pasinteco, malnovaj epokoj, kiuj influas la nuntempon kaj estontecon eblas paroli en vere interesa maniero.

El la elsendo 10.11.2022. Legas Maciek – 01’30”

--------------------------------------------------------------------------------

E_elsendo el la 10.11.2022
[2022-11-10]
https://pola-retradio.org/2022/11/e_elsendo-el-la-10-11-2022/

Podkasto: Ludu en nova fenestro | Elŝutu

La 1207-a E_elsendo el la 10.11.2022 ĉe www.pola-retradio.org

Nia elsendo aŭdiĝas antaŭtage de la pola Nacia Festo solenota en la 104-a datreveno de la regajnita suverenco en Pollando. Diversfacete al la datreveno referencas riĉa programenhavo. – En la kulturkroniko ni informas pri la daŭranta en Bydgoszcz Internacia Pianista Konkurso de Ignacy Jan Paderewski – pianisto, komponisto, politikisto (unu el la patroj de la pola suverenco); pri eventoj, inkluzive de kulturaj okaze de la 11-a de Novembro; pri Patriota Semajno en la Reĝa Kastelo Wawel en Krakovo. – En la kunteksto de festo ni prezentas la tekston de la pola himno el sub la plumo de Antoni Grabowski (11.04.2021). Ni citas Alvokon al Polaj Esperantistoj el la unua numero de la reaperinta „Pola Esperantisto” en oktobro 1922, do antaŭ 100 jaroj. – En la E-komunuma segmento ni informas pri publika omaĝo al Félix Díez Mateos (1889-1981), unu el la plej elstaraj esperantistoj de la E-Grupo de Bilbao; pri la baldaŭa Oratora Konkurso kadre de la 3-a Virtuala Kongreso; pri kondiĉoj kontribui al Internacia Kongresa Unviversitato en 2023. Hodiaŭ aŭdiĝas fragmente la populara armena kanto en Esperanto „Nia jarcento”, kiun plenumas Meri Tiratsuyan. La programinformon akompanas interreta foto prezentanta la polan nacian flagon. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

E_elsendo el la 15.11.2022
[2022-11-15]
https://pola-retradio.org/2022/11/e_elsendo-el-la-15-11-2022/

Podkasto: Ludu en nova fenestro | Elŝutu

La 1208-a E_elsendo el la 15.11.2022 ĉe www.pola-retradio.org:

– Hodiaŭ en la literatura segmento ni prezentas la 131-an fragmenton de la romano de Henryk Sienkiewicz „Quo Vadis” en la E-traduko de Lidia Zamenhof. – En aktualaĵoj ni informas pri la supera edukiteco de poloj kaj aliaj eŭropanoj, baze de uniaj esploroj; pri naŭdeko da sciencistoj el la Jagelona Universitato en la prestiĝa rangolisto de Stanford-universitato; pri subvenciado de la instruado de la germana lingvo kiel la gepatra en Pollando. – La sciencteman rubrikon ni dediĉas al pliaj esploroj pri dormofunkcio. – Fragmente aŭdiĝas la esperantigita brazila kanzono Blanka Luno. Kantas Eudes Magalhaes. La programinformon akompanas interreta foto liganta al nia scienca rubriko pri pliaj esploroj rilate la dormofunkciojn. – En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Supera edukiteco de poloj
[2022-11-15]
https://pola-retradio.org/2022/11/supera-edukiteco-de-poloj/

Preskaŭ 41 procentoj de junaj poloj en la aĝo de 25 ĝis 34-aj jaroj havas superan edukadon. Laŭ la informoj de Eurostat antaŭ 10 jaroj tiu indico estis sur la sama nivelo, sed lastatempe ĝi falis je preskaŭ 2 procentoj kompare kun la antaŭa jaro. Tiel Pollando konservas la mezuman unian nivelon. Multe pli bone la situacio aspektas en Luksemburgio, kie universitatan diplomon havas preskaŭ 63 procentoj de samaĝaj personoj aŭ en Irlando – preskaŭ 62 procentoj. La uniaj landoj kiel celon premisis plialtigi la nombron de la siaj 25-34-jaraĝaj civitanoj kun altlerneja diplomo ĝis 45 procentoj en 2030. Preskaŭ duono de la membroŝtatoj jam atingis tiun celon. Temas pri Luksemburgio, Irlando, Kipro, Litovio, Nederlando, Belgio, Francio, Svedio, Danio, Hispanio, Slovenio, Portugalio kaj Latvio. Pollando en ĉi tiu rangolisto okupas la 18-an lokon. Sekvas ĝin Grekio, Estonio, Malto kaj Aŭstrio. En la 2003-a jaro en Pollando la superan edukitecon havis ĉiu kvina polo. Ekde tiam la kvanto kreskas kaj en 2012 superis 40 procentojn, en 2017 ĝi egalis al 44 procentoj. Nunjare tamen okazis malkresko. La plej malbone la situacio prezentiĝas en Hungario, Italio kaj Rumanio.

El la elsendo 15.11.2022. Legas Milada – 02’07”

--------------------------------------------------------------------------------

Esploristoj el la Jagelona Universitato en prestiĝa rangolisto
[2022-11-15]
https://pola-retradio.org/2022/11/esploristoj-el-la-jagelona-universitato-en-prestiga-rangolisto/

Unu el la plej prestiĝaj sciencaj centroj en la mondo, Stanford-universitato kunlabore kun la eldonejo Elsevier kaj la firmao SciTech Strategies prilaboras ĉiujare la rangoliston „>Top< de du procentoj de la plej influpovaj sciencistoj”. Ĝi pritaksas la sciencajn atingaĵojn de unuopaj esploristoj en ĉiuj sciencobranĉoj laŭ bibliometra indekso, antaŭe difinata kiel la statistika bibliografio. La rangolisto enhavas nomojn de sciencistoj, kies publikaĵoj estas plej ofte citataj de aliaj aŭtoroj. Stanford-universitato pretigas du rangolistojn. La lastaj koncernis la tuton de la sciencista kariero de koncerna esploristo ĝis la fino de 2021 kaj la kvanton de citaĵoj dum la kalendara jaro, do 2021. Inter la elektita grupo troviĝas 93 esploristoj ligitaj kun la Jagelona Universitato en Krakovo. Ili reprezentas i.a. Kuracistan, Kemian Fakultatojn, Fakultaton de Fiziko, Astronomio kaj Aplikata Informadiko, Fakultaton de Biokemio, Biofiziko kaj Bioteknologio, Farmacian Fakultaton.

El la elsendo 15.11.2022. Legas Maciek – 01’20”

--------------------------------------------------------------------------------

Instruado de la germana kiel la gepatra lingvo en Pollando
[2022-11-15]
https://pola-retradio.org/2022/11/instruado-de-la-germana-kiel-la-gepatra-lingvo-en-pollando/

En la pasintjara lernojaro la polaj aŭtoritatoj financis tri lecionojn de la germana lingvo kiel la gepatra semajne en la publikaj lernejoj, kiuj deklaris tian bezonon. Laŭ la postulo de deputitoj de la partio Juro kaj Justeco en la buĝeto por 2022 tiuj rimedoj estis malgrandigitaj je 39 milionoj da zlotoj (pli ol 8 milionoj da eŭroj). Inter la argumentoj favore al ĉi tiu decido estis manko de simetrio inter Pollando kaj Germano koncerne la traktadon de malplimultoj en ambaŭ landoj. Dum la germana malplimulto ricevas financan helpon el la pola ŝtata buĝeto, la federacia registaro de Germanio elspezas nek unu eŭron por la instruado de la pola lingvo kiel la gepatra al la vivanta en Germanio pola malplimulto kaj poloj (preskaŭ du milionoj da personoj). Lastatempe la germana parlamento atribuis el la ŝtata buĝeto 5 milionojn da eŭroj kiel helpon por instrui en Pollando la germanan kiel la gepatran. Reference al tiu informo kaj reference al sia vizito tiukunteksta en Germanio la pola klerigministro Przemysław Czarnek memorigis, kiel informis Pola Radio, ke Pollando ĉiujare destinis 240 milionojn da zlotoj por la instruado de la germana kiel la gepatra. Tio estas ambaŭflanka devontiĝo rezultanta el la duflanka traktato de Pollando kun Federacia Respubliko Germanio. Tiun devontiĝon Germanio de 30 jaroj ĝis nun ne realigis.

El la elsendo 15.11.2022. Legas Milada – 02’06”

--------------------------------------------------------------------------------

Pliaj esploroj pri la dormofunkcio
[2022-11-15]
https://pola-retradio.org/2022/11/pliaj-esploroj-pri-la-dormofunkcio/

Delonge estas sciate, ke dum la dormo okazas procezoj ligitaj kun lernado kaj memoro. Neŭrologo Anna Schapiro, Dhairyya Singh kaj Kenneth Norman el la Princetona Universitato kreis kalkulmodelon bazitan sur la neŭrona reto, kiu ebligis al ili enrigardi la lernoprocezon dum la dormo. Tiu modelo elmontris, kiel unu cerbosfero influas/instruas la alian, en la kondiĉoj kiam ne venas impulsoj de la ekstera mondo. La esploristoj malkovris, ke dum la dormo la hipokampo instruas la novkortekson tion, kion ĝi eksciis dumtage. Nome en la daŭro de la dormo nia cerbo ĉirkaŭ kvin fojojn nokte transiras de la fazo NREM al REM. Ĝuste tiam la hipokampo peras al la novkortekso novajn informojn akiritajn en la daŭro de la tago. Tiel do post la nokta vekiĝo nia memoro estas iel modifita. La esploristoj konstruis modelon konsistantan el hipokampo, la cerbosfero respondeca pro la akirado de novaj informoj kaj novkortekso en kiu, okazas i.a. procezoj rilataj al lingvo, konscio kaj longdaŭra memoro. La modelo elmontris, ke dum la fazo NREM la cerbo – sub la gvido de la hipokampo – ĉefe “foliumas” la plej novajn eventojn kaj donitaĵojn. En la fazo REM aktiviĝas aliflanke malpli novaj rememoroj konservataj en novkortekso. Ambaŭ cerbosferoj komunikiĝas en la fazo NREM. Tre grava estas la konektligo inter ambaŭ fazoj, ĉar kiam la novkortekso ne havas ŝancon rekrei la informojn, kiujn ĝi stokas, ili estas anstataŭitaj, „surskribitaj”. Laŭ Singh por kreiĝo de longdaŭraj rememoroj estas necesa konektigo inter la du dormofazoj. La prezentitaj ĝisnunaj esplorrezultoj devas esti konfirmotaj eksperimente, ĉar sciencistoj siajn simuladojn limigis al plenkreska persono, kiu spertis bonan noktan dormon. Tiuj rezultoj ne devas esti veraj, ekzemple rilate al infanoj kaj plenkreskuloj, kiuj ne ĝuis bonan noktan dormon. Tamen la aplikita modelo, kiun eblas adapti al diversaj situacioj kaj personoj povas evidentiĝi taŭga en pliaj esploroj ligitaj kun la dormoproblemoj. En pli longa perspektivo ĝi servos al esploroj pri psikaj kaj neŭrologiaj statoj, en kiuj unu el la simptomoj estas dormoperturboj.

El la elsendo 15.11.2022. Legas Barbara – 03’17”

--------------------------------------------------------------------------------

Tamara Łempicka en Villa la Fleur
[2022-11-20]
https://pola-retradio.org/2022/11/tamara-lempicka-en-villa-la-fleur/

Dum la lasta semajnfino mi finfine havis la okazon viziti la arkitekture interesan Villa la Fleur, kiu estas privata muzeo establita en 2010. La troviĝanta en la apudvarsovia urbeto Konstancin-Jeziorna artgalerio Villa la Fleur aktuale ĝis la 17a de decembro invitas por la ekspozicio “Tamara Łempicka kaj art déco”. Eblas rigardi en ĝi pli ol 70 artverkojn de la mondfama pola pentristino. La artaĵoj (pentraĵoj, skizoj) devenas el francaj kaj polaj muzeoj, el usonaj privataj kolektoj. Apenaŭ mi alvenis, mi tuj rimarkis amason de personoj atendantaj sian vicon por aĉeti la enirbiletojn, kiujn – bonŝance – mi aĉetis rete kelkajn tagojn antaŭe. Ne mirige, ke la ekspozicio vekas tioman interesiĝon! Ĝi klare montras la talentoevoluon kaj karierovojon de Łempicka, do – krom veki estetikajn travivaĵojn – ĝi sendube havas grandan edukan valoron. Admirindaj estas ŝiaj fruaj akvarelaĵoj, pluraj krokizoj, inter ili tiu por la fama pentraĵo “Memportreto en la verda Bugatti”, apud kiu estas montrita la revuo “Die Dame” el 1929, sur kies kovrilo aperis la fama pentraĵo. La ekspozicio tre detale prezentas la vivon de la pentristino, kies harbuklo, vestaĵoj, ĉapeloj, juvelaĵoj troviĝas en apartaj vitrinoj. Substrekenda estas la aranĝo de la ekspozicio mem, tre bone planita kaj teknike perfekta. Oni zorgis pri detaloj kaj klaraj priskriboj de la eksponaĵoj. Oni ne forgesis pri taŭga prilumo ebliganta allogan prezenton de la unuopaj artaĵoj. Mian atenton kaptis ankaŭ grandega foto prezentanta la internon de la laborejo de Łempicka. Videbliĝas sur ĝi mebloj – la samaj troviĝas tute apude en la ekspozicio! Fakte Marek Roefler – la privata artkolektanto, dank’al kies iniciato Villa la Fleur komencis roli kiel referencopunkto por artamantoj en Pollando – aĉetis ilin en 2020 en Parizo. La kolektanto, en sia privata kolekto havas entute 12 oleopentraĵojn de Łempicka, same kiel ŝiajn desegnaĵojn kaj antaŭmilitajn grafikaĵojn. La kvalito de la ekspozicioj organizitaj en Villa la Fleur estis rekonita en 2020 per la prestiĝa Feliks Jasieński-premio, establita por honori la plej grandan polan kolektanton, kiu en 1920 donacis al la pola nacio proksimume 15000 artaĵojn, inkluzive de elstaraj verkoj de mondaj artistoj.

El la elsendo 20.11.2022. Legas Maciek – 03′ 05″

--------------------------------------------------------------------------------

La pola „polus-regiono”
[2022-11-20]
https://pola-retradio.org/2022/11/la-pola-polus-regiono/

Post longa aŭtuneca varmo venis la sezonperiodo kun draste malaltiĝintaj temperaturoj, venis neĝo kaj eĉ frosto en iuj landopartoj. Do hodiaŭ mi invitas vin al la regiono, kie la vintro estas la plej malvarma. Temas pri Suwałki-regiono en la nord-orienta parto de la lando, kie mezuma temperaturo en februaro egalas al minus 5 – 6 celsiusaj gradoj, dum en la aliaj landopartoj oni notas froston egalan al nur 1-3 minusaj gradoj. En Suwałki-regiono krome la vintra sezono daŭras plej longe, ĉar eĉ 120 tagojn dum en la okcidenta Pollando je duono malpli longe. La neĝtavolo en la pola „polusa” regiono konserviĝas dum pli ol 100 tagoj, kaj mezuma plurjara neĝtavolo estas kvinoble pli dika ol aliloke. Plej mallonga estas tie la vegeta periodo, nur 180-taga dum sur la plejparto de la pola teritorio ĝi daŭras pli longe de tri ĝis ses semajnoj. Ĉu klimatologio plene klarigas ĉi tiun fenomenon? La faritaj antaŭ kelkaj jaroj ne tro profundaj geologiaj boradoj en la regiono de la proksima vilaĝo Szypliszki iom levis la kurtenon rilate tion. En la profundo de ĉ. 350 metroj geologoj renkontis spurojn de la…. glaĉera epoko de antaŭ pli-malpli 13 mil jaroj. Surgrunde ĝi delonge malaperis, sed ne ĉi tie. Laŭ la geotermaj modeloj en la tiea malprofundo oni devus atendi la 17-gradan temperaturon, sed ĝi egalas al 7 centonoj de la celsiusa grado. La grundborado en la proksimeco de Szyliszki konfirmis krome alian hipotezon, kiu formulita en la 80-aj jaro ŝokis. En la nordorienta parto de Pollando konserviĝis fragmento de la tiel nomata ĉiam frosta grundo, relative vasta parto glaciiĝinta dum la glaĉera epoko, kiu ĝis nun ne degelis. La nomo de la pola polusregiono liĝigas kun la nomo de la ĉefa kaj la plej granda urbo, Suwałki ricevinta la urborajtojn en 1715. Ĉio ĉi dank’ al romualdanoj, katolikaj monakoj kiuj tie establis setlejon kaj klostron ĉe la lago Wigry. Krom Suwałki ili establadis ankaŭ vilaĝojn, bienojojn, konstruigis vojojn. Nun la klostra komplekso estas loko de multaj laikaj kulturaj eventoj. Sed kvankam ne plu vivas kaj preĝas en ĝi romualdanoj, dank’ al la zorgo de la lokaj religiaj aŭtoritatoj estas en la malnova klostro organizataj i.a. skipaj spiritaj eventoj, dum kiuj la interesiĝantoj povas dediĉi tempon al kontemplado kaj meditado. La apuda lago Wigry, unu el la plej profundaj kaj plej puraj polaj lagoj, difinata lago kun kristala profundo favoras distanciĝon disde la ĉiutaga buro. Suwałki-regiono karakteriziĝas per eksterordinara, sovaĝa naturo. Multaj faŭnaj kaj flaŭraj specioj hejmas en la tieaj tri Naciaj Parkoj. Ĝian ĉarmon influas la fakto de maldensa enloĝateco de la regiono kaj malforta urbanizo. Dank’ al tio ĉie oni konstatas la spirraban naturon. Kun la regiono ligiĝas multaj legendoj. Mi elektis tiun pri tio, kiel la fiŝo Coregonus lavaretus, alivorte lavareto multiĝis en la lago Wigry. Okazis tiel…. Monako Barnaba, kiu plenumis la taskon de monaka kuiristo vivis en la tempo, kiam la klostron-ermitejon ĉe Wigry-lago gvidis la italdevena prioro. Li ege ŝatis fiŝojn, sed ne bongustis al li tiuj el la lago. Li revis pri „il lavarello” el la italaj lagoj. Li tiom tedis Barnaba per sia menua revo, ke la monako senespere kaj senpripense ekkris „Jam al la diablo mi vendus la animon por akiri lavareton por la prioro”. Ne necesis longe atenti. Tuj impete invadis tra la malfermita fenesto la kuirejon Wigry-diablo oferinte sian servon, evidente kontraŭ la monaka animo kaj promesinte liveri la fiŝon dum unu nokto. Barnaba konsentis kondiĉe, ke la fiŝon la diablo liveru antaŭ la mateniĝo. Li ruze kalkulis, ke la diablo ne sukcesos reveni antaŭ la kokokrio, kiam la diabla forto malaperas. Kaj se ne….? Kiel vivi sen la animo? La enzorgiĝintan Barnabon renkontis la prioro. La monaka kuiristo konfesis sian pekon. La prioro ekmalĝojis kaj tuj komencis cerbumi kiel savi la monakan animon. Li vagis enzorgita tra la klostraj koridoroj ĝis kiam la antaŭmateniĝo igis la ĉielon roskolora. La prioro suriris la klostran turon kaj ŝtoniĝis pro la hororo vidante la nigran diablan figuron alfluganta. Subite aŭdiĝis la sufloro – „Batu la sonorilojn, prioro”. Li kaptis la sonorilŝurojn kaj la sonoriltonoj plenigis la aeron. La diablo konjektante, ke oni sonorigas vokante al matenaj laŭdopreĝoj, krude blasfemis, ĉar forlasis ĝin la diabla povo. „Mi ne havas la animon de Barnaba, li ankaŭ ne havu la fiŝon” kaj ĵetis ĝin en la lagon. Tiel Barnaba savis la animon kaj lavareto multiĝis en Wigry-lago, ekde tiam fariĝinte frandaĵo ne sole por la monakoj.

El la elsendo 20.11.2022. Legas Barbara – 07′ 23″

--------------------------------------------------------------------------------

300 objektoj de la azia arto en la Nacia Muzeo en Szczecin
[2022-11-20]
https://pola-retradio.org/2022/11/300-objektoj-de-la-azia-arto-en-la-nacia-muzeo-en-szczecin/

La loĝantoj de Szczecin (la nord-okcidenta Pollando) havis la okazon dum kelkaj tagoj komence de novembro rigardi eksterordinaran donacon, kiun ricevis la loka Nacia Muzeo de privata kolektanto dum 30 jaroj ligita kun Szczecin kaj nun loĝanta en la germana Kolonjo. Ventontjare ĝi estos disponigita kiel ekspozicio al vasta publiko. La kolekto konsistas el preskaŭ 300 malgrandaj objektoj de la azia arto, inluzive de „netsuke”, miniaturaj skulptaĵoj tradicie alpendigataj ĉe la zono de la japana kimono. Utiligataj ekde la 15-a jarcento ili estis tradicie fiksataj al la fino de la ŝnuro, sur kiu estis fiksata al la zono de kimono saketo por etaj objektoj „inro”. Ankaŭ tiuj objektoj troviĝas inter la eksponaĵoj, simile kiel „okimono”, multe pli grandaj figuretoj destinitaj por la ornamo de internoj. La karakterizaĵo de la kolekto estas, ke ĉiuj objektoj estas faritaj el diversspecaj ostoj. Temas pri ostoj elefanta, mamuta, bubala, kamela aŭ rosmara. La kolekto estas tre varia, sed samtempe formas koheran tuton. Inaŭguris ĝin antaŭ jaroj la ebura figureto de Budho ,aĉetita en la vendejo „Orient” en Szczecin.

El la elsendo 20.11.2022. Legas Gabi – 01′ 32″

--------------------------------------------------------------------------------

Senpagaj vizitoj en 11 polaj reĝaj rezidejoj
[2022-11-20]
https://pola-retradio.org/2022/11/senpagaj-vizitoj-en-11-polaj-regaj-rezidejoj/

Dank’ al la pola kulturministerio de pli ol 10 jaroj dum la tuta novembro la polaj reĝaj rezidejoj disponigas parton de sia ekspozicia oferto senpage. La kvanto de rezidejoj kreskas kun ĉiu jaro. Al la klasikaj, tradiciaj Reĝa Kastelo ĉe Wawel-altaĵo en Krakovo, La Reĝa Łazienki-parko, Muzeo-Palaco de reĝo Johano la 3-a Sobieski kaj la reĝa Kastelo – ĉiuj tri en Varsovio, al la vizitindaj en la lastaj jaroj aldoniĝis muzeoj en la reĝaj rezidejoj en la urboj Sandomierz, Lublin kaj Malbork. Krome la Salkastelo en Wieliczka. Nunjare al la vico de la reĝaj rezidejoj viziteblaj senpage en novembro aldoniĝis la Reĝa Kastelo en Poznań, kasteloj en Kwidzyń kaj Sztum – la filioj de la Kastela Muzeo en Malbork. La vizito oferto ne limiĝas sole al rigardo de konstantaj kaj porokazaj ekspozicioj, sed krome proponas klerigajn renkontiĝojn, prelegojn, konferencojn, laborrenkontojn kaj muzeajn lecionojn.

El la elsendo 20.11.2022. Legas Barbara kaj Gabi – 01′ 14″

--------------------------------------------------------------------------------

E_elsendo el la 20.11.2022
[2022-11-20]
https://pola-retradio.org/2022/11/e_elsendo-el-la-20-11-2022/

Podkasto: Ludu en nova fenestro | Elŝutu

La 1209-a E_elsendo el la 20.11.2022 ĉe www.pola-retradio.org

– En nia hodiaŭa felietono pri Koninda Pollando ni kondukas al la pola „polusa” centro, la regiono de Suwałki en la nordorienta Pollando. Ĉeokaze ni memorigas iun el la legendoj ligitaj kun ĉi tiu regiono. – En la kulturkroniko ni informas pri la laŭvica novembro, dum kiu la reĝaj rezidejoj en Pollando estas senpage disponigitaj al vasta publiko; pri interesa kolekto de azia arto, kiun ricevis la Nacia Muzeo en Szczecin. En la kulturfolio Maciej Jaskot dividas impresojn pri la vizitita ekspozicio kun pentraĵoj de fama pola artistino Tamara Łempicka. Lia foto ornamas nian programinformon. – En la E-komunuma segmento ni informas pri la scienca programo de la Virtuala Kongreso. Ni invitas por la renkontiĝo kadre de la virtuala Movada Foiro, la 25-an de novembro. Ni prezentas la laŭreatojn de la tradukkonkurso de Kroata Esperantista Unuiĝo prezentitajn dum Memorialo Lucija Borčić. Edvige Ackermann recitas poemon, kiu akiris la unuan premion en la branĉo poezio: “Sur la bordo de la viv’” de Antonia Pozzi en la traduko de Manuela Ronco. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Invito por la renkontiĝo dum VK3
[2022-11-24]
https://pola-retradio.org/2022/11/invito-por-la-renkontigo-dum-vk3/

Podkasto: Ludu en nova fenestro | Elŝutu

Karaj Aŭskultantoj kaj Radioamikoj, partoprenantaj la Virtualan Kongreson!

La 25-an de novembro la Pola RetRadio, kaj en la nomo de ĝia skipo Barbara kaj Maciek invitas por la renkontiĝo je la 19a horo laŭ la Eŭropa Centra Tempo.

Venu kun viaj opinioj, rimarkoj, kritikoj kaj sugestoj, ni atendas vin ! Ni kune igu niajn varsoviajn E-elsendojn ankoraŭ pli allogaj, aŭskultindaj, diskonigindaj, daŭrigindaj!

Nian inviton ornamas foto pri veninta vintro, ankaŭ al Varsovio!

--------------------------------------------------------------------------------

E_elsendo el la 25.11.2022
[2022-11-25]
https://pola-retradio.org/2022/11/e_elsendo-el-la-25-11-2022/

Podkasto: Ludu en nova fenestro | Elŝutu

La 1210-a E_elsendo el la 25.11.2022 ĉe www.pola-retradio.org:

– En la 2-a parto de interparolo kun Brandon Sowers el Usono/Portugalio ni fokusiĝas i.a. pri E-radio en la historia kunteksto, sed  ni parolas ankaŭ pri iuj el la nunaj podkastoj. Kun atento ni akceptis sugestojn por la Pola RetRadio. – En aktualaĵoj ni informas pri grava posteno en la Eŭropa Parlamento por la pola deputitino, Beata Szydło; pri mentora programo por talentaj liceanoj en Bjalistoko; pri la Pola Arbo de la Jaro 2022; – En la scienctema rubriko ni informas pri  festo de Vroclava Politekniko kaj pri  esploroj koncerne la demandon, ĉu artefarita rideto estas sanhelpa? – Fragmente aŭdiĝas la aŭtora kanto de Vera Jordan „Tia estas…”. I.a. ĝi troviĝas en la Brazila Kolekto ĉe https://www.brazilakolekto.com/ . La programinformon akompanas interreta foto de la nunjara Arbo de la Jaro en Pollando, kverko „Fabrikanto” el Lodzo. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Beata Szydło  vicestras specialan komisionon en la Eŭropa Parlamento
[2022-11-25]
https://pola-retradio.org/2022/11/beata-szydlo-vicestras-specialan-komisionon-en-la-europa-parlamento/

La pola deputitino al la Eŭropa Parlamento, Beata Szydło estis per aklamo elektita kiel vicprezidantino de la speciala komisiono de la parlamento okupiĝanta pri la eksterlanda interveno en ĉiajn demokratajn procezojn de la Unio. Ĝia prezidanto estas la franca deputito Raphael Glucksmann. La speckomisiono daŭrigas la laboron de la samnoma komisiono, kiu ĉesis funkcii la 23-an de marto. Ĝi okupiĝas i.a. pri la verkonformigado de la multsfera ekzistanta kaj planata unia leĝaro laŭ la vidpunkto de juraj malprecizaĵoj, kiujn la triaj ŝtatoj povus utiligi por malamikaj celoj. La komisiono sumigos siajn konkludojn en raporto akceptota antaŭ la finiĝo de ĝia unujara oficperiodo.

El la elsendo 25.11.2022. Legas Milada – 01’05”

--------------------------------------------------------------------------------

Mentora progamo por bjalistokaj liceanoj
[2022-11-25]
https://pola-retradio.org/2022/11/mentora-progamo-por-bjalistokaj-liceanoj/

La Universitato en Bjalistoko funkciigas la mentoran programon kun la celo evoluigi scienc-esplorajn interesiĝojn de talentaj lernantoj kaj helpi al ili kunlaboron kun sciencistoj. La programon „Lernanto kiel esploristo, sciencisto kaj malkovrinto” povos partopreni 40 disĉiploj. La mentora programo baziĝas sur indivduaj kontaktoj inter majstro kaj disĉiplo. Flanke de la universitato kun la gejunuloj laboros ĉirkaŭ 20 sciencistoj kaj ĉiu el ili per la mentora protekto povos ĉirkaŭpreni du lernantojn. La sciencistoj estas laborantoj de la jura, fizika, biologia, filologia fakultatoj de la bjalistoka universitato. De la fakultato pri edukado kaj de la Sociologia Instituto. Post la varba proceduro daŭronta ĝis la fino de novembro komenciĝos la kerna laboro daŭronta ĝis majo. La disĉiploj povos partopreni la didaktikajn okupojn gvidatajn de la mentoro, utiligi la universitatajn infrastrukturon kaj bibliotekon. Ilia laboro povos finiĝi per eseo, scienca artikolo, konferenca prezento k.s. Ĉiuj programrezultoj estos prezentitaj en la univeristata forumo dediĉita al la realigita mentora programo.

El la elsendo 25.11.2022. Legas Maciek – 01′ 24”

--------------------------------------------------------------------------------

La Pola Arbo – 2022
[2022-11-25]
https://pola-retradio.org/2022/11/la-pola-arbo-2022/

La lodza kverko „Fabrikanto”, nomata ankaŭ „Jagosz” venkis en la interreta konkurso de la klubo Gaja por la Arbo de la Jaro 2022. Sekve ĝi reprezentos Pollandon en la internacia plebiscito por la Eŭropa Arbo 2023. La kverko „Fabrikanto” estas 180-jara, altas pli ol 22 metrojn, ĝia perimetro egalas al 458 centimetroj kaj ĝia impona branĉaro vastas je pli ol 33 metroj. Tiu ĉi unu el la plej originalaj arboj en Pollando troviĝas en la urba parko Klepacz. Ĉiuprintempe ĝi logas amasojn da vizitantoj dezirantaj admiri ĝian majestan silueton dronantan en la maro de la bluaj floroj de ĉionodoksoj kaj sciloj. Do „Fabrikanto” el Lodzo rivalos venontjare en la eŭropa plebiscito. Evidentiĝas tamen, ke ankaŭ aliaj polaj urboj organizas konkursojn por proklami siajn proprajn arbojn de la jaro. Tiel estis en Bydgoszcz, kiu en 2022 jam la duan fojon organizis similan konkurson. Inter 34 arboj anoncitaj por la loka konkurso venkis kaŝtanarbo kreskanta ĉe la strato de Invalidoj.

El la elsendo 25.11.2022. Legas Pamela – 01’22”

--------------------------------------------------------------------------------

Solena festo de la Vroclava Politekniko
[2022-11-25]
https://pola-retradio.org/2022/11/solena-festo-de-la-vroclava-politekniko/

La 15-an de novembro la Politekniko de Voclavo (la sudokcidenta Pollando) solenis sian feston organizatan ekde 1984 kaj ligitan kun la datreveno de la unua prelego prezentita en la postmilita Vroclavo. Dum la solenaĵo la titolon de la honorofica doktoro – doktoro honoris causa – ricevis profesoro Michel Virlogeux el la Nacia Lernejo de Pontoj kaj Vojoj en Parizo, sciencisto kaj kontruktoro, elstara specialisto pri pontkonstruado. Oni rekonis liajn elstarajn atingaĵojn koncerne la pontkonstruan inĝenierion, inkluzive de prilaboro de sciencaj fundamentoj por la projektado de stajpontoj. Oni honoris liajn meritojn por la Vroclava Politekniko. Profesoro Virlogeux partoprenis projektadon kaj konstruadon de pli ol 100 pontoj, inkluzive de la ponto Vasco da Gama en Lisbono kaj de Viadukto-Millau en Francio. Dum la solenajo de la vroclava altlernejo oni anoncis la nunjaran laureaton de Lem-premio. Por la konkurso oni kandidatigis 26 sciencistojn el 14 diversaj landoj. Laŭ la decido de la konkurskapitulo la premion 2022 ricevis profesoro Samuel Stranks el la Fakultato pri la Kemia Inĝenierio kaj Bioteknologio en Kembriĝuniversitato. En sia laboro li okupiĝas pri optikaj kaj elektronikaj proprecoj de novaj duonkonduktiloj laŭ la vidpunkto de ekonomia aspekto apliki ilin en elektroniko. La transdono de la premio okazos venontjare dum speciala solenaĵo organizota tiuokaze. .

El la elsendo 25.11.2022. Legas Maciel – 01’54”

--------------------------------------------------------------------------------

Kiel efikas la artefarita rideto
[2022-11-25]
https://pola-retradio.org/2022/11/kiel-efikas-la-artefarita-rideto/

Sciencistoj de jaroj cerbumas ĉu la vizaĝmimiko influas niajn emociajn spertojn. Evidentiĝas, ke la internacia esplorista grupo trovis pruvojn pri tio, ke eĉ ŝajnigita rideto povas elvoki senton de feliĉo. La ĉefaŭtoro de la esploroj estas Nicholas A. Coles el Stanford-universitato. Partoprenis la esplorojn preskaŭ 3900 personoj el 19 landoj, inkluzive de Pollando, kiuj dividitaj laŭ tri grupoj testis diversajn manierojn imiti la rideton. Parto de ili tenis inter la dentoj longskribilon, parto imitis la mienon de ridetantaj aktoroj. La ceteraj estis petitaj ŝovi la buŝangulojn direkte al oreloj kaj levi la vangojn helpe de la vizaĝmuskoloj. En ĉiu grupo la duono de la partoprenantoj plenumantaj la taskon rigardis gajigajn bildojn de malgrandaj bestoj, floroj kaj efektoplenaj piroteknikaĵoj. La alia duono havis antaŭ si senbildan ekranon. La testitoj rigardis la samajn fotojn aŭ ilian mankon ankaŭ tiam, kiam ilia tasko estis konservi neŭtralan vizaĝesprimon. Por ke la partoprenantoj de la eksperimento ne malkaŝu la esplorcelon, kio povus influi la esplorrezultojn, ili ricevis la taskon fari kelkajn etajn ekzercojn, inkluzive de simplaj matematikaj kalkuloj. Post ĉiu tasko oni demandis ilin kiomgrade ili sentas sin feliĉaj. Laŭ la analizo de donitaĵoj la esploristoj notis rimarkeblan pliboniĝon de la bonfarto inter la partoprenintoj, kiuj imitis ridetojn de aktoroj sur la fotoj aŭ uzis la vizaĝmimikon. Multe malpli rimarkeblaj estis rezultoj en la grupo de testitoj, kiuj tenis inter la dentoj longskribilon. Laŭ sciencistoj tio ligiĝis kun la fakto, ke en vera, aŭtenta rideto oni ne kunpremas la dentojn. La ĉefaŭtoro de la eksperimento asertas do, ke la vizaĝmuskoloj etendiĝantaj por ŝajnigi rideton povas kaŭzi la senton de feliĉo, same kiel senton de kolero povas kaŭzi sulkiĝinta frunto. La aŭtoroj faras la rezervon, ke la akiritaj rezultoj pri ŝajnigita rideto ne estas sufiĉaj por helpi en la forigado de pezaj malsanoj kiel deprimo. Tamen la eksperimento liveris taŭgajn informojn pri tio, kio estas la emocioj kaj el kio ili fontas.

El la elsendo 25.11.2022. Legas Barbara – 02’58”

--------------------------------------------------------------------------------

Kun Brandon Sowers,  usona/portugala esperantisto i.a. kunaŭtoro de nova podkasto
[2022-11-25]
https://pola-retradio.org/2022/11/kun-brandon-sowers-usona-portugala-esperantisto-i-a-kunautoro-de-nova-podkasto/

Kun Brandon Sowers ni renkontiĝis dum la lasta ARKONES-2022. Tio estis la okazo demandi lin pri lia aktivado en la Usona kaj Portugala E-movadoj, pri li kiel kunaŭtoro de nova podkasto de usonaj esperantistoj „Usone Persone”, pri la aktuale funkciantaj E-elssendoj.

El la elsendoj 05 kaj 25.11.2022. Interparolis red. Barbra Pietrzak – 23’23”

--------------------------------------------------------------------------------

Mateusz Krzyżanowski, la venkinto de  Pianista Konkurso de I.J. Paderewski
[2022-11-30]
https://pola-retradio.org/2022/11/mateusz-krzyzanowski-la-venkinto-de-pianista-konkurso-de-i-j-paderewski/

Mateusz Krzyżowski fariĝis la laŭreato de la 12-a Internacia Pianista Konkurso de Ignacy Jan Paderewski en Bydgoszcz. Li havas 23 jarojn kaj estas studento de la Muzika Universitato de Frederiko Chopin en Varsovio. En 2021 li troviĝis inter la finalanoj de la 18-a Internacia Pianista Konkurso de Frederiko Chopin. La duan lokon en Paderewski-konkurso akiris hispano Pedro Lopez Salas kaj la trian Danylo Saienko el Ukrainio. Distingitaj estis krome Piotr Pawlak el Pollando kaj japanino Shio Okui. Krom monpremioj la laŭreatoj ricevis plurajn specialajn premiojn i.a. en la formo de koncertoj kaj recitaloj en diversaj landoj de la mondo. Mateusz Krzyżowski kaj Piotr Pawlak, kiel la plej bonaj poloj ricevis aldone la premion de la pola ministro por la eŭropuniaj aferoj. Ĝi konsistas el fortepianaj recitaloj kun la muziko de Frederiko Chopin, Igancy Jan Paderewski kaj Karol Szymanowski en la polaj diplomatiaj centroj en Francio, Svislando kaj Usono.

El la elsendo 30.11.2022. Legas Milada – 1′ 34″

--------------------------------------------------------------------------------

Podlaĥia Opero kaj Filharmonio kun programo por junuloj
[2022-11-30]
https://pola-retradio.org/2022/11/podlahia-opero-kaj-filharmonio-kun-programo-por-junuloj/

Interesan iniciaton daŭrigas nunjare la Podlaĥia Operejo kaj Filharmonio el Bjalistoko. Dum specialaj lecjonoj por junularo en la regiono ĝi proksimigas la polan 19-jarcentan komponiston kaj montgripmanton en Tatry-montaro, Mieczysław Karłowicz. La ciklo „Pramalnovaj kantoj. Karłowicz kaj ni” per 40 eksterstersidejaj sesioj planis atinigi 16 eĉ plej malgrandajn lokojn de la vojevodio, kie forestas grandaj kulturinstitucioj. La lecjonojn gvidas artistoj de la Podlaĥia Operejo kaj Filharmonio rakontante pri la kreado kaj silueto de la tro frue mortinta komponisto. Havante 33 tri jarojn li pereis dum la montogrimpado en Tatry-montaro priŝutita de lavango. Mieczysław Karłowicz naskiĝis en 1876. Ekde la 7-a vivojaro li lernis violonludon en Dresdeo kaj Prago, sekve en Varsovio, tie samtempe studante harmonisciencon. Samtempe li studis natursciencojn en Varsovio kaj filozofion en Berlino. Karłowicz apud Frederiko Chopin kaj Karol Szymanowski estas kalkulata al la plej elstaraj komponistoj en la historio de la pola muziko. Liaj komponaĵoj reprezenta malfruan romantikismon.

El la elsendo 30.11.2022. Legas Maciek – 1′ 25″

--------------------------------------------------------------------------------

2023 – La Jaro de Wisława Szymborska
[2022-11-30]
https://pola-retradio.org/2022/11/2023-la-jaro-de-wislawa-szymborska/

La 2023-a estis deklarita de la Pola Senato kiel Jaro de Wisława Szymborska, lige kun ŝia 100-a naskiĝdatreveno pasonta tiujare. En la rilata rezolucio estis substrekite, ke Wisława Szymborska estas unu el la plej konataj polaj poetinoj, unu el malmultaj polaj Nobel-premiitinoj. Ŝia kreado vekis viglan interesiĝon ne sole en Pollando, sed ankaŭ eksterlande. La naskiĝinta apud Poznano la 2-an de julio 1923 poetino ekde la 6-a vivojaro loĝis en Krakovo. Dum ŝia vivo aperis 12 poezivolumoj. Postmorte en 2012 aperis aldone nefinita volumo „Sufiĉas”, du jarojn poste estis eldonita „Nigra kanzono”, ŝia debutpoeziaĵo. En 1996 Wisława Szymborska ricevis literaturan Nobel-premionŜiaj poeziaĵoj estis tradukitaj en pli ol 40 lingvojn, inkluzive de Esperanto. La rezolucio de la pola Senato reliefigas krome la felietonistan talenton de Szymborska, kion atestas ŝiaj tekstoj en la literatura kaj ĉiutaga gazetaro aperintaj dum preskaŭ jarcentduono. Dank’ al ŝiaj tradukoj polaj legantoj povis konatiĝi kun kreado de i.a. francaj, germanaj, bulgaraj poetoj kaj poetoj verkantaj en la hebrea lingvo. Wisława Szymborska mortis la 1-an de februaro 2012 en Krakovo. Tiam estis establita, konforme al ŝia deziro, fondaĵo kun ŝia nomo. Ekde 2013 ĝi atribuas la Premion Wisława Szymbrska pro poezia volumo eldonita en la pola lingvo aŭ tradukita en la polan lingvon. La fondaĵo donas ankaŭ financan helpon al verkistoj kaj tradukistoj kun ekonomiaj problemoj kaj atribuas premion al junaj verkistoj, tradukistoj, literaturaj ekspertoj. Ĝia patrono estas Adam Włodek. Ŝia loĝejo en Krakovo laŭ la decido de la fondaĵo estis destinita por literaturista rezidejo. Ekde 2019 ĝian programon utiligis preskaŭ 200 verkistoj.

El la elsendo 30.11.2022. Legas Maciek – 2′ 23″

--------------------------------------------------------------------------------

Limregionaj eventoj „Adventa Kalendaro”
[2022-11-30]
https://pola-retradio.org/2022/11/limregionaj-eventoj-adventa-kalendaro/

Post la pandemia paŭzo la limregionoj de Słubice kaj Frankfurto ĉe Odra-rivero, en la okcidenta Pollando revenigis ciklon de decembraj eventoj kun la kultura, sporta kaj distra karaktero. Ili ĉiuj kiel „Adventa Kalendaro” enkondukos la loĝantojn en la etoson de la Kristnasko 2022 proponante komune sperti la periodon de Advento. Ekde la 1-a de decembro dum 24 tagoj diversaj institucioj en Słubice kaj en Frankfurto organizas eventojn proponante komunan prepariĝon por la Kristansko. Temas i.a. pri la Adventa Jam Session, Vetkuro de s-ta Nikolao, kunlegado de kristnaskaj fabeloj, kaj eĉ kudrado de ŝuoj por la s-ta Nikolao. En Słubice funkcios / funkcias la Kristnaska Bazaro, en Frankfurto itinero de varmigita vino ligita kun la voĉdonado por la plej bona drinkaĵo kaj karitata kamanjo. Biblioteko en Słubice invitas por kristnaskaj fabeloj, en la loka Maria-preĝejo eblos /eblas komune kanti kristanaskajn kantojn. La Adventon finos la paŝtista meso noktomeze la 24-an de decembro en la preĝejo de la s-ta Spirito. La titolo „La Adventa Kalendaro” rolas kiel parabolo. Ĝi estas elemento de la festa tradicio ligita kun la Kristnasko, kiam infanoj kalkulas la tempon ĝis Kristnako ĉiutage frandante po unu ĉokoladeton. En la Adventa Programo de Słubice kaj Frankfurto la rolon de ĉokoladetoj plenumas la pretigitaj eventoj.

El la elsendo 30.11.2022. Legas Gabi – 1′ 49″

--------------------------------------------------------------------------------

La 23-aj Zamenhof-Tagoj en Bjalistoko
[2022-11-30]
https://pola-retradio.org/2022/11/la-23-aj-zamenhof-tagoj-en-bjalistoko/

Hodiaŭ nia antaŭmikrofona gasto estas la prezidanto de la Bjalistoka E-Societo, Pŝemek Wierzbowski , kun kiu ni interparolas pri la preparoj kaj programo de la proksimiĝantaj 23-aj Zamenhof-Tagoj (09-12.12.2022).

El la elsendo 30.11.2022. Interparolis red. Barbara Pietrzak – 11′ 11″

--------------------------------------------------------------------------------

E_elsendo el la 30.11.2022
[2022-11-30]
https://pola-retradio.org/2022/11/e_elsendo-el-la-30-11-2022/

Podkasto: Ludu en nova fenestro | Elŝutu

La 1211-a E_elsendo el la 30.11.2022 ĉe www.pola-retradio.org

Hodiaŭ nia antaŭmikrofona gasto estas la prezidanto de la Bjalistoka E-Societo, Pŝemek Wierzbowski, kun kiu ni interparolas pri la preparoj kaj programo de la proksimiĝantaj 23-aj Zamenhof-Tagoj (09-12.12.2022). – En la kulturkroniko ni informas pri Wisława Szymborska kiel plia patrono de 2023 en Pollando; pri laŭreatoj de la Pianista Paderewski-konkurso; pri muzika programo por junuloj de la Podlaĥia Operejo; pri landlima Adventa Kalendaro, interesa programo de la landlimaj urboj Słubice en Pollando kaj Frankfurto ĉe Odra-rivero en Germanio. – Fine ni denove renkontiĝas kun niaj aŭskultantoj en Leterkesto. Muzike akompanas nin Nikolin’ per fragmento de la kanzono „D-ro Zamenhof”. La programinformon akompanas interreta foto prezentanta fragmenton de la publika murpentraĵo en Bjalistoko ĉe Zamenhof-strato 26. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

E_elsendo el la 05.12.2022
[2022-12-05]
https://pola-retradio.org/2022/12/e_elsendo-el-la-05-12-2022/

Podkasto: Ludu en nova fenestro | Elŝutu

La 1212-a E_elsendo el la 05.12.2022 ĉe www.pola-retradio.org

– Nia hodiaŭa antaŭmikrofona gasto, estas Fábio Fortes el Brazilo, kiun ni renkontis dum la aŭtuna sesio de la Interlingvistikaj Studoj en Poznano. Tiuj ĉi studoj, sed ankaŭ lia profesia laboro kiel lekcianto pri klasikaj lingvoj kaj esperantista aktivado estas temo de nia interparolo. – En aktualaĵoj ni informas pri i.a. inflacio en eŭrosfero laŭ Eurostat; pri 100-jariĝo de la pola malplimulto en Germanio; pri nova trajna ligo inter Krakovo, Varsovio kaj Vilno (Litovio); pri Vortaro de la Pola Ortodoksa Terminologio. – La sciencbultena temo estas dediĉita al interesa materialo konduktanta elektron pli bone ol metalo. – Fragmente Ĵomart kaj Nataŝa, koncertontaj semajnfine en Bjalitoko, kantas la kanzonon „Kisu min multe…”. La programinformon akompanas interreta foto de trajno de PKP Intercity, kiu ekde 11.12.22 trafikos el Krakovo, Varsovio al Vilno (Litovio). – En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Trajne al Litovio
[2022-12-05]
https://pola-retradio.org/2022/12/trajne-al-litovio/

Ekde la 11-a de decembro 2022 eblos veturi trajne el Pollando al Litovio. La trajno „Hańcza”, kiu ĝis nun trafikis laŭ la itinero Krakovo-Suwałki-Krakovo nun plilongigas la itineron je Krakovo-Vilno-Krakovo. „Hańcza” trafikos ĝis la stacio Mockava en Litovio. Dank’ al la reciproka kunlaboro de la pola PKP Intercity kaj la litova fervojo LTG Link ĉe tiu ĉi stacio la vojaĝantoj povos ŝanĝi la trajnon al tiu, kiu trafikas inter Vilno-Mackawa-Vilno. Por faciligi la veturadon de la pasaĝeroj al Vilno, ambaŭ trajnoj renkontiĝas ĉe la sama kajo. Tiel la itinero Krakovo-Vilno-Krakovo fariĝis realo. La pola PKP Intercity ofertas krome atrakciajn prezojn de la trajnbiletoj. La bileto por la distanco Krakovo-Vilno kostas 30 eŭrojn, ĝis Kowno (Kaunas) 25 eŭrojn. La biletoj el Varsovio al Vilno kostas 25 eŭrojn kaj al Kaunas 20 eŭrojn. Dum la tuta tempo evoluas la reto de trajntrafiko al la najbaraj landoj. La pasaĝeroj jam delonge povas ĉiutage trajnveturi al Berlino, Praho aŭ Bratislavo.

El la elsendo 05.12.2022. Legas Milada – 1′ 40″

--------------------------------------------------------------------------------

Inflacio en la unia eŭrosfero
[2022-12-05]
https://pola-retradio.org/2022/12/inflacio-en-la-unia-eurosfero/

La inflacio en la eŭrosfero la unuan fojon en la historio superis 10 procentojn. Donitaĵojn pri la prezokresko en oktobro 2022 prezentis Eurostat. La konsumprezoj kreksis je 10,6 procentoj kompare al la dontaĵoj de antaŭ unu jaro. Eĉ kvar landoj de la Unio frontas inflacion, kiu superas 20 procentojn. La plej malfacila situacio estas en Estonio, kie la inflacio atingis 22,5 procentojn. En Litovio ĝi egalas al 22,1 procentoj, en Hungario – kiu estas ekster la eŭrosfero – al 21,9 procentoj, en Latvio – al 21,7 procentoj. Inflacio en Pollando, kiu estas ankaŭ ekster la eŭrosfero, en oktobro 2022 egalis al 17,9 procentoj. Kompare al septembro 2022 la prezoj de varoj kaj servoj en Pollando kreskis je 1,8 procentoj. La vivtenkostoj de statistika pola familio en la daŭro de la jaro kreskis je preskaŭ 25 procentoj.

El la elsendo 05.12.2022. Legas Milada – 1′ 25″

--------------------------------------------------------------------------------

Vortaro de Pola Ortodoksa Terminologio
[2022-12-05]
https://pola-retradio.org/2022/12/vortaro-de-pola-ortodoksa-terminologio/

La Fakultato de Ortodoksa Teologio kaj la Fakultato de Filologio de la Universitato de Bjalistoko komence de septembro prezentis “Vortaron de Pola Ortodoksa Terminologio”. Ĝi enhavas proksimume 4 mil artikolojn pri la religia vivo, moralo, kredo kaj la organizo de la Ortodoksa Eklezio. Temas same pri esprimoj radikiĝintaj en la pola lingvo, kiel ankaŭ pruntaĵoj el la greka kaj slavona lingvoj. La kolekto estis riĉigita per la kristana terminologio de antaŭ skismo 1054, parte komparita kun la terminologio de la Romkatolika Eklezio. La “Vortaro de Pola Ortodoksa Terminologio” estis pretigita en la papera kaj elektronika versioj. Ĝi ankaŭ enhavas sonmaterialon, kiu inkluzivas ĉiujn polajn terminojn kaj iliajn ekvivalentojn en la greka, slavona kaj la angla. Ĝis nun la pola ortodoksa terminologio ne estis ĝisfunde ellaborita, kaj laboroj ĉirkaŭprenis nur parton de esplorendaj temoj, kiel ikonografio, ritoj, liturgio kaj hagiografio.

El la elsendo 05.12.2022. Legas Maciek – 1′ 10″

--------------------------------------------------------------------------------

100-jariĝo de la polkolonia organizaĵo en Germanio
[2022-12-05]
https://pola-retradio.org/2022/12/100-jarigo-de-la-polkolonia-organizajo-en-germanio/

Antaŭ 100 jaroj en Berlino okazis kongreso de la ĉefaj organizaĵoj de la pola komunumo en Germanio. Tiutage estis proklamita la statuto de la kreiĝinta tiam Asocio de Poloj en Germanio. Laŭ ĝia iniciato en 1933 en Berlino estis establita la Centra Banko de Polaj Kooperativoj, la t.n. Slava Banko, poloj organizis ankaŭ agrokomercajn kooperativojn, lernejojn, kulturajn asociojn, kaj artajn grupojn, ekz. korusojn kaj sportajn klubojn. La simbolo de la asocio fariĝis grafikaĵo prezentanta la fluon de Vistulo kun signita ĉe ĝi Krakovo. Aktuale inter la plej gravaj celoj de la Asocio de Poloj en Germanio estas reguligo de la institucia financado de la polaj organizaĵoj en Germanio analoge al tio, kiel Pollando financas la germanan malplimulton en Pollando, kompenso pro la posedaĵoj de la Asocio konfiskitaj en 1940 kaj revenigo de la statuso de la nacia malplimuto, je kiu poloj estis senigitaj en 1940 baze de la t.n. „Dekreto de Goering”. En la lastaj jaroj la Asocio de Poloj en Germanio reakiris unu el multaj konstruaĵoj konfiskitaj dum la milito. Temas pri „Pola Domo” en Bochum nun renovigata dank’ al rimedoj garantiitaj de la germana registaro.

El la elsendo 05.12.2022. Legas Maciek – 1′ 30″

--------------------------------------------------------------------------------

Materialo konduktanta elektron kiel metalo
[2022-12-05]
https://pola-retradio.org/2022/12/materialo-konduktanta-elektron-kiel-metalo/

Sciencistoj el la Ĉikaga Universitato prilaboris la produktomanieron de konduktiva materialo formebla kiel plasto, samtempe konduktanta elektron kiel metalo. La konduktaj materialoj estas necesaj en nia ĉiutaga vivo, ĉar dank’ al ili funkcias i.a. aranĝaĵoj movataj de kurento. Al la tradiciaj, plej malnovaj apartenas tiaj metaloj kiel kupro kaj oro. De ĉirkaŭ 50 jaroj ekzistas organikaj konduktiloj, en kiuj materialo estas riĉigita je aldonaj atomoj. Ili estas pli flekseblaj kaj prilaboreblaj ol metaloj, sed ne estas same stabilaj. En malfavoraj kondiĉoj (altaj temperaturoj, humideco) ili povas perdi siajn proprecojn. Tamen same metaloj, kiel organikaj konduktiloj konsistas el ordigitaj molekuloj. Dum la laboroj pri novaj konduktaj materialoj unu el la esploristoj Jiaze Xie komencis eksperimenti kun pli frue malkovritaj, sed plejparte flanken metitaj materialoj. Longajn ĉenojn de karbono kaj sulfuro li interplektis per nikelatomoj. Tiam montriĝis surprize, ke tia senorda strukturo tre bone konduktas elektron. Krome, ĝi evidentiĝis tre stabila. La esploraŭtoro profesoro John Andreson kaj Xie konsultis aliajn sciencistojn de la ĉikaga universitato por kompreni, kiel tio okazas. Oni konkludis, ke la nova materialo formas tavolojn. Kaj kvankam la unuopaj tavoloj ne estas ordigitaj, tamen tiom longe kiom ili kontaktas unu la alian, elektronoj povas inter ili libere moviĝi. Unu el la grandegaj avantaĝoj de la nova materialo estas, ke ĝi estas facile formebla. Eblas ĝin akiri en la ĉambra temperaturo kaj apliki en medioj, en kiu aperas altaj temperaturoj, en medioj acidaj kaj alkalaj aŭ kun signifa humideco. Ĝis nun, ĉiuj ĉi obstaklaj fenomenoj serioze limigis la aplikon de modernaj teknologioj. La esplorojn pri la nova materialo financas Pentagono, la usonaj Energidepartemento kaj Nacia Fondaĵo de la Scienco.

El la elsendo 05.12.2022. Legas Barbara – 2′ 41″

--------------------------------------------------------------------------------

Interparolo kun Fábio Fortes el Brazilo
[2022-12-05]
https://pola-retradio.org/2022/12/interparolo-kun-fabio-fortes-el-brazilo/

Nia antaŭmikrofona gasto, estas Fábio Fortes el Brazilo, kiun ni renkontis dum la aŭtuna sesio de la Interlingvistikaj Studoj en Poznano. Tiuj ĉi studoj, sed ankaŭ lia profesia laboro kiel lekcianto pri klasikaj lingvoj kaj esperantista aktivado estas temo de nia interparolo. Interparolis red. Barbara Pietrzak

El la elsendo 05.12.2022 – 13′ 18″

--------------------------------------------------------------------------------

Jan Matejko, patrono de 2023
[2022-12-10]
https://pola-retradio.org/2022/12/jan-matejko-patrono-de-2023/

La pola Senato anoncis novan patronon de la 2023-a jaro. Temas pri elstara pola pentristo, Jan Matejko. Venontjare pasos lia 185-a naskiĝdatreveno kaj la 130-a datreveno de la morto. En la rilata proklamdokumento la polaj senatanoj memorigas, ke Jan Matejko konsekvence realigis sian artmision kaj civitanan servon al la nacio. Liaj pentraĵoj bildigis la kaŭzojn de la falo de la 1-a Respubliko (la dispartigo de ĝia teritorio) kaj enhavis aludojn al la fierinda pasinteco de Pollando kaj ĝia potenco. Ili konsciigadis al poloj senigitaj je la ŝtata suverenco la valoron de la kultura heredaĵo. Jan Matejko akiris famon pro siaj multaj historitemaj tolaĵoj. Li aŭtoris krome milojn da desegnaĵoj kaj akvarelaĵoj. La eldonita en 1860 artverko „Vestaĵoj en Pollando” prezentas la polajn historiajn kostumojn ekde la 1200-a jaro ĝis 1795. Vaste konata estas ankaŭ lia „Galerio de la polaj reĝoj kaj princoj”, kiun li finis en 1892. Jan Matejko interesiĝis ankaŭ pri la konservado de historiaj objektoj de Krakovo. Li partoprenis laborojn de la artkonservistaj komisionoj respondecaj pro la restaŭro de la krakovaj Draphaloj kaj Maria-preĥejo. Por ĉi-lasta en la jaroj 1889-1891 li projektis polikromiaĵojn, kalkulatajn al la plej elstaraj verkoj de la pola monumenteca pentroarto.

El la elsendo 10.12.2022. Legas Milada – 02′ 10″

--------------------------------------------------------------------------------

Polona disponigis arkivaĵojn pri polaj nekropoloj
[2022-12-10]
https://pola-retradio.org/2022/12/polona-disponigis-arkivajojn-pri-polaj-nekropoloj/

La Bita Biblioteko Polona funkcianta sub la patroneco de la Nacia Biblioteko en Varsovio ehavas librojn, flugfoliojn, afŝojn, periodaĵojn kaj manuskriptojn. En plimulto ili estas alirebelaj el ajna loko en la mondo. En 2017 kiel la dumiliona objekto estis registrita urno kun polvoj de malnovskribaĵoj kaj manuskriptoj, kiujn germanoj forbruligis post la falo de la Varsovia Insuekcio 1944 en Krasiński-biblioteko. Aktuale Polona disponas pri preskaŭ 4 milionoj da volumoj. Ne temas sole pri la enhavo de la Nacia Biblioteko mem, sed ankaŭ pri partaj kolektoj el la Nacia Instituto de Frederiko Chopin, el la Teatra Instituto, el la Internacia Kulturcentro en Krakovo, el la Biblioteko de Czartoryski-princoj, el la Franciskana Biblioteko en Krakovo kaj la Ŝtata Etnografia Muzeo. Nun Polona disponigis la kolekton „Polaj nekropoloj”, kiu enhavas elekton de libroj dediĉitaj al polaj tombejoj kaj personoj en ili sepultitaj. Estis konsideritaj libroj pri polaj nekropoloj troviĝantaj ĉe la iamaj orientaj randregionoj kaj sur la terenoj apartenantaj al la iama Respubliko. La disponigitaj libroj estis eldonitaj en la 19-a, 20-a kaj 21-a jarcentoj ekskluzive de la plej novaj pro la valida aŭtora leĝaro.

El la elsendo 10.12.2022. Legas Maciek – 01′ 31″

--------------------------------------------------------------------------------

Kristnaska Kripeto 2022 en Kalwaria Zebrzydowska
[2022-12-10]
https://pola-retradio.org/2022/12/kristnaska-kripeto-2022-en-kalwaria-zebrzydowska/

Jam la 21-an de novembro en la interno de la Baziliko de la Dipatrino Anĝela en Kalwaria Zebrzydowska komenciĝis la muntado de unu el la plej grandaj kaj famaj en Pollando kristnaskaj kripetoj kun moviĝantaj figuroj. Ĝi konsistas el pli ol 150 elementoj, inkluzive de 50 moviĝantaj kaj tutece estas pretigata de monakoj. La unua elemento estis la aranĝo de la nokta panoramo super Bet Leĥem. Ĝia dimensio egalas al 8 je 11 metroj. La Krstnaska Kripeto en Kalwaria Zebrzydowska (proksime al Wadowice) ĉiam havas tradician karakteron bildigante la vivon de la urboloĝantoj, iliajn okupojn, domojn. La centran lokon okupas groto kun la Sankta Familio. Ĉiujare la kripeto estas riĉigata per novaj elementoj el Italio, tamen ĝi neniel referencas al la nuntempo. La pretigado de la Kristnaskaj Kripetoj en monakejoj, preĝejoj apartenas al la plurjarcenta tradicio. La unua en 1223 estis instalita de s-ta Francisko. La sanktejo en Kalwaria Zebrzydowska – fondita en la 17-a jarcento de la magnata Zebrzydowski-familio – estas unu el la gravaj kultolokoj en Pollando, kiun ekde la komenco prizorgas bernardenoj.

El la elsendo 10.12.2022. Legas Gabi – 01′ 36″

--------------------------------------------------------------------------------

Interparolo kun Rico Giacometto
[2022-12-10]
https://pola-retradio.org/2022/12/interparolo-kun-rico-giacometto/

Rico Giacometto ĉiam pli ofte kontribuas voĉe al niaj elsendoj, des pli ni ĝojas prezenti apartan interparolon kun li pri lia partopreno en Interlingvistikaj Studoj, esperantistiĝo kaj kunlaboro kun i.a. kun Facila Lingvo. Interparolis red. Barbara Pietrzak

El la elsendo 10.12.2022 – 09′ 06″

--------------------------------------------------------------------------------

E_elsendo el la 10.12.2022
[2022-12-10]
https://pola-retradio.org/2022/12/e_elsendo-el-la-10-12-2022/

Podkasto: Ludu en nova fenestro | Elŝutu

La 1213-a E_elsendo el la 10.12.2022 ĉe www.pola-retradio.org

Rico Giacometto ĉiam pli ofte kontribuas voĉe al niaj elsendoj, des pli ni ĝojas prezenti hodiaŭ apartan interparolon kun li, faritan lige kun la aŭtuna sesio de Interlingvistikaj Studoj kaj la kultura evento ARKONES en Poznano. En la kulturkroniko ni informas pri Jan Matejko kiel plia patrono de 2023 en Pollando; pri arkivaĵoj de polaj nekropoloj disponigitaj de Polona; pri unu el la plej famaj en Pollando Kristnaskaj Kripetoj en Kalwaria Zebrzydowska, kiun oni komencis munti jam en novembro. La E-komunumaj informoj traktas la cititan – en la eŭropparlamenta raporto pri multingveco – Esperanton – la logika, vivanta lingvo. Ni informas pri la ŝtata kultursektora disingo: bronza medalo Gloria Artis por la dojena pola E-aktivulo Roman Dobrzyński. La programinformon akompanas interreta foto pri la solenaĵo dum kiu Roman Dobrzyński transprenis lastsabate la bronzan ŝtatan kultursektoran medalon „Gloria Artis”. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Pola Televido firmigas kunlaboron kun Litovio kaj Ukrainio
[2022-12-15]
https://pola-retradio.org/2022/12/pola-televido-firmigas-kunlaboron-kun-litovio-kaj-ukrainio/

La nova prezidanto de la pola televido, Mateusz Matyszkowicz deklaris profundigadon de la internacia kunlaboron unuavice inter Pollando, Litovio kaj Ukrainio. Komence de septembro estis prezentita nova aŭtuna programoferto de multaj kanaloj de la pola televido. I.a. la Pola Televido aliĝis al la kampanjoj ligitaj kun popularigo de la legado. La televidkanalo „Kulturo” proponas novan programciklon pri historio de objektoj rabitaj de Pallando kaj al Pollando revenigitaj. En la aŭtuna programoferto de la kanalo „Dokumento” revenis la historia ciklo pri la Pola Heredaĵo, kiu estos provo rigardi nian parton de Europo laŭ la hereda prismo de la iama Respublika Reĝolando en la kulturo kaj historio de Litovio, Latvio kaj Estonio. La kanalo dediĉita al la soci-politikaj fenomenoj de la nuntempa mondo atenton donas al la Suda Koreio, Tajvano kaj Ĉinio, al la demando kiu regas Interreton, al la problemo de opioida krizo.

El la elsendo 15.12.2022. Legas Milada – 1′ 30″

--------------------------------------------------------------------------------

Betlehema Paclumo trapasas Pollandon
[2022-12-15]
https://pola-retradio.org/2022/12/betlehema-paclumo-trapasas-pollandon/

„Lumo por vi” estas la nunjara devizo de la kampanjo Bet Leĥema Paclumo, kiun la Asocio de la Pola Skoltaro partoprenas ekde 1991. Dum la solenaĵo okazinta dum la 2-a semajnfino de decembro polaj skoltoj transprenis ĝin en Poprad de siaj slovakaj kolegoj kaj transportis ĝin por pliaj solenadoj kadre de la Skolta Bet Leĥeama Kunflugo en Zakopane, la pola ĉefrubo de vintraj sportoj. De tie la Bet Leĥema lumo stafete trafas nun al miloj da polaj domoj por lumigi la Sanktvesperan Vespermanĝon, kiel simbolo de paco kaj frateco. La nunjara mesaĝo „Lumo por vi” atentigas, ke ĉiu enhavas internan lumon kiun necesas dividi kun aliaj, lumigi la vivon de siaj amikoj, familianoj, loka socio. Por ke tio efektiviĝu necesas pluporti la lumon. La ideo de la Bet Leĥema Lumportado radikas en 1986 kaj ekde la sekva jaro patronecas al ĝi aŭstraj skoltoj, kiuj kunportas la lumon el la Bet Leĥema Groto, la naskiĝloko de Jesuo. Dum la ekumena solenaĵo en Vieno la lumo estas transdonata al la loĝantoj de Vieno kaj reprezentantoj de la skoltaj organizaĵoj en multaj eŭropaj landoj. Asocio de la Pola Skoltaro partoprenas la kampanjon jam de pli ol 30 jaroj transdonante la lumon ankaŭ al Litovio, Ukainio, Belorusio, Germanio, Svedio kaj Rusio.

El la elsendo 15.12.2022. Legas Maciek – 1′ 39″

--------------------------------------------------------------------------------

Polino malkovris nekonatajn hispanajn poezitekstojn
[2022-12-15]
https://pola-retradio.org/2022/12/polino-malkovris-nekonatajn-hispanajn-poezitekstojn/

Garcilaso de la Vega estis unu el la plej renomaj poetoj de la hispana renesanco, batalanto kaj koretegano de la hispana reĝo Karolo la 1-a, kiu kiel Karolo la 5-a estis la Sankta Romia Imperiestro. Lia vivo povas servi kiel scenaro de la sensacia filmo en kies daŭro li jen verkis, jen batalis en Eŭropo kaj la Norda Afriko. Pro la militvundoj li mortis havante nur 35 jarojn. Garcilaso enkondukis en la hispanan poezion la italan metrikon kaj kreis strofon kun la nomo lira. Antaŭ kelkaj monatoj Maria Czepiel pretigante doktorigan disertacion por Oksforda Universitato trarigardis la bitigitan kolekton de la itala poezio en latino troviĝantan en Ĉeĥio, en kiu ŝi malkovris tri nekonatajn pli frue kopiojn de odoj de Garcilaso de la Vega. Inter ili troviĝis du perdiĝintaj tekstoj de la hispana poeto. La unua estis la odo al Pietro Bembo, la alia poemo dediĉita al germana humanisto Johann Alexander Brassicanus. Ĝis nun oni ne sciis pri ĝia ekzisto kaj ajnaj ligoj de la Vega kun Brassicanus. En Bulletin of Spanish Studies (Bulteno de la hispanaj studoj) aperis artikolo de la pola sciencistino kun traduko kaj detala pritrakto de la retrovitaj tekstoj de la renoma hispana poeto.

El la elsendo 15.12.2022. Legas Maciek – 1′ 29″

--------------------------------------------------------------------------------

E_elsendo el la 15.12.2022
[2022-12-15]
https://pola-retradio.org/2022/12/e_elsendo-el-la-15-12-2022/

Podkasto: Ludu en nova fenestro | Elŝutu

La 1214-a E_elsendo el la 15.12.2022 ĉe www.pola-retradio.org:

• En la Tago de la E-libro en nia elsendo aŭdiĝas la 132-a fragmento de la romano „Quo Vadis” de Henryk Sienkiewicz en la E-traduko de Lidia Zamenhof; • Komence ni informas pri kelkaj distingoj, titoloj atribuataj en la E-komunumo lige kun la 15-a de decembro: Laŭro de la Akademio por Sten Johansson; Edmund Grimley Evans – Esperantisto de la Jaro (La Ondo de Esperanto); 12 novaj membroj de Panteono ĉe edukado.net . • En aktualaĵoj ni informas pri la kampanjo „Lumo de Bet Leĥem” kaj pri vastigita kunlaboro de la pola kun la litova kaj ukraina televidoj. • La sciencbultena temo traktas la malkovron de nekonataj hispanaj poezitekstoj fare de pola sciencistino. • La programinformon akompanas foto pri renkontita lastsemajnfine en Bjalistoko junula Ludoviko Zamenhof. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Eksterordinaraj pentraĵoj revenis el Usono
[2022-12-20]
https://pola-retradio.org/2022/12/eksterordinaraj-pentrajoj-revenis-el-usono/

Post 83 jaroj, serio de sep pentraĵoj de la Fratularo de S-ta Luko, kiuj kreiĝis laŭ speciala mendo de la pola registaro por ornami la Honoran Salonegon de la Pola Pavilono dum la Monda Ekspozicio en Novjorko 1939. La ciklo de la pentraĵoj estos rigardebla meze de junio 2023 en la Apudvistula Muzeo en la loko Kazimierz Dolny. La Fratularo de S-ta Luko kreiĝis tie ĉi en 1925. Formis ĝin artistoj, kiuj estis vizitantaj tiun ĉi pitoreskan urbeton kadre de la pentristaj rendevuoj de la varsovia Akademio de la Belartoj, organizataj de profesoro Tadeusz Pruszkowski. Ĝuste en lia vilao en Kazimierz kreiĝis la tolaĵoj por la novjorka Monda Ekspozicio. Unu parto koncernis temojn el la pola historio kun la internacia signfo, la alia prezentis eventojn ligitajn kun la ideo de demokratio en Pollando. La publiko povis ilin rigardi en Varsovio komence de decembro 1938, post kio ili estis perŝipe tranportitaj al Usono, por ornami la Polan Pavilonon en aprilo 1939. Tamen la militeksplodo en septembro ĉesigis la eblecon daŭre financi la ekspozicion. Plej multaj objektoj trafis al la koleko de la Pola Muzeo en Ĉikago. La kolekto de sep tolaĵoj estis deponita en la jezuita altlernejo Le Moyne College en Syracuse en la ŝtato Novjorko. Ekde 1958 ĝi estis prezentata en la tiea biblioteko, komence en Grewen Hall, poste en Noreen Reale Falcone Library. Post la reveno al Pollando ĝi estis jam rigardebla en la Nacia Muzeo en Varsovio dum ekspozicio finiĝinta la 11-an de novembro. Ili definitiva destino estas konstanta ekspozicio en la Pola Historia Muzeo, kies sidejo – ankoraŭ konstruata – troviĝos en la Varsovia Citadelo.

El la elsendo 20.12.2022. Legas Maciek – 02′ 11″

--------------------------------------------------------------------------------

Polaj agloj en Szczecin
[2022-12-20]
https://pola-retradio.org/2022/12/polaj-agloj-en-szczecin/

Ĝis la jarfino en la staplejo de la Nacia Muzeo en Szczecin (en la nordokcidenta Pollando) funkcias la ekspozicio „Polaj Agloj”. Ĝi prezentas la kolekton de Tomasz Gliński dediĉitan al la simbolo de la pola ŝtato, blanka aglo. Li estas la aŭtoro de unu la plej grandaj en Pollando kolektoj kun polaj agloj, kiu en la daŭro de la kolektista pasio koncentriĝis pri polaj naciaj simboloj, heraldiko. En la ekspozicio troviĝas krome dokumentoj, patriotaj telegramoj, bildkartoj, afiŝoj el la jaroj 1900-1920, sur kiuj videbliĝas la bildo de la blanka aglo sur ruĝa fono eĉ en la tempo, kiam la pola ŝtato formale dispartigita ne ekzistis. Inter la eksponaĵoj troviĝas porokazaj medaloj kun aglo, agloj kiel paperpremiloj, fotoj de polaj soldatoj, agloj servantaj kiel patriotaj ornamaĵoj. La preman plimulton inter la prezentataj objektojn konsistigas agloj de sur la soldataj kapkovriloj. Krom la polaj troviĝas ankaŭ agloj de sur la kapkovriloj de prusaj, rusaj kaj aŭstraj soldatoj.

E l la elsendo 20.12.2022. Legas Maciek – 01′ 16″

--------------------------------------------------------------------------------

E_elsendo el la 20.12.2022
[2022-12-20]
https://pola-retradio.org/2022/12/e_elsendo-el-la-20-12-2022/

Podkasto: Ludu en nova fenestro | Elŝutu

La 1215-a E_elsendo el la 20.12.2022 ĉe www.pola-retradio.org

proponas felietonon pri elstara sciencistino, la edzino de pola astronomo Jan Heweliusz, Katarzyna kiu dumvive kaj post la morto de sia edzo multan tempon dediĉis al la astronomiaj observadoj kaj dokumentadoj.

En la nunsemajna kulturkroniko ni informas pri valoregaj pentraĵoj revenintaj el Usono al Pollando kaj pri interesa ekspozicio dediĉita al la simbolo de la pola ŝtato, blankaj agloj en Szczecin.

Lige kun la proksimiĝanta Kristnasko ni informas pri aparta koncerto de la Pola Ambasado en Berlino; pri la poŝtoficeja kristnaska ekspozicio en Lodzo; kaj  pri la monatkomenca ekspozicio de polaj traktoroj festokaze lumigitaj en Głogówek. La E-komunumaj informoj rilatas al la 10-jariĝo de „Belarta Rikolto”; al Hispana Libro kun tradukoj el Esperanto; pri VK-3 kun libere rigardeblaj programeroj ĝis la 31-a de januaro 2023, se oni estas UEA-membro.

Muzike akompanas nin pastriĝaj studentoj el Tarnów sub la gvido de pastro Józef Zielonka, plenumantaj iun el popularaj adventaj kantoj. La programinformon apudas interreta foto prezentanta la geedzan paron Heweliusz dum la komuna observado de la ĉielo.

En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Kun Katalin Kovats pri ŝia artista aktivado
[2022-12-25]
https://pola-retradio.org/2022/12/kun-katalin-kovats-pri-sia-artista-aktivado/

Kun nia antaŭmikrofona gasto, Katalin Kovats,  ni interparolas pri ŝia arta kreado marĝene de ŝia prelego „Vitro en la arto kaj praktiko” dum la lasta ARKONES. Ni rekomendas ĉeokaze viziti ŝiajn fejsbukpaĝajn adresojn:  https://www.facebook.com/ KatalinJuvelina kaj https://www.facebook. com/KatalinJuvelina/photos_ albums.

El la elsendo 25.12.2022. Interparolis red. Barbara Pietrzak -10’58”

--------------------------------------------------------------------------------

E_elsendo el la 25.12.2022
[2022-12-25]
https://pola-retradio.org/2022/12/e_elsendo-el-la-25-12-2022/

Podkasto: Ludu en nova fenestro | Elŝutu

La 1216-a E_elsendo el la 25.12.2022 ĉe www.pola-retradio.org:

• En la nunjara Kristnaska elsendo ni komence iom retrorigardas al nia arkivo memorigante kelkajn erojn el niaj festokazaj elsendoj en 2002 kaj 2004: • Temas pri informoj pri la kreinto de la plej bela pola kristnaska kanto „Di’ naskiĝas”, Franciszek Karpiński. Ĉeokaze aŭdiĝas ĉi tiu kanto per fragmentoj instrumentaj kaj voĉa de Anna Osmakiewicz ; • Aŭdiĝas felietono de Kasia Tempczyk pri la difinado de la naskiĝdato de Jesuo; • Temas pri fragmento de antaŭkristnaska magazino pri iuj kristnaskaj kutimoj en Pollando, relative antaŭnelongaj; • Ni renkontiĝas kun nia antaŭmikrofona gasto, Katalin Kovats, kun kiu ni interparolas pri ŝia arta kreado marĝene de ŝia prelego „Vitro en la arto kaj praktiko” dum la lasta ARKONES. • La programinformon akompanas interreta foto ligita al la Kristnaska Periodo. En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Kristnaskaj kripetoj 2022 en la Poldlaĥia Regiono
[2022-12-30]
https://pola-retradio.org/2022/12/kristnaskaj-kripetoj-2022-en-la-poldlahia-regiono/

Ekde la unua festotago de la Kristnasko kripetojn kun vivaj bestoj, moviĝantaj figuroj eblas rigardi en kelkaj lokoj de la Podlaĥia Regiono en la nordorienta Pollando: Łomża, Ciechanowiec kaj Bjalistoko. La plej granda kripeto kun kelkdek vivantaj animaloj venigitaj de farmistoj troviĝas ĉe la preĝejo de s-ta Andrzej Bobola en la urbo Łomża. Temas pri ŝafidoj, kapreloj, kunikloj kaj anseroj. Kristnaska kripeto kun vivantaj animaloj volonte vizitata de infanoj troviĝas ankaŭ en la Muzeo de Agrikulturo en Ciechanowiec. Tradicia kripeto kun la figuroj de la Sankta Familio kaj animaloj ekde la komenco de decembro funkcias en Bjalistoko. Samtempe la duan fojon en la bjalistoka Klinika Universitata Hospitalo estis aranĝita ekumena kripeto. Ĝia nunjara devizo estas „Domo”, por ĉiuj kiuj troviĝis en la hopitalo en 2022. En la kripeto, kiun akompanas ikono pri la enmondiĝo de Jesuo, troviĝas la figuro de la Dipatrino kaj Jozefo. Dum la Sankta Nokto aldoniĝis la figuro de Jesueto. Tradicie dum la Sankta Nokto estis funkciigita Kapucena Kripeto en Łomża, la plej granda moviĝanta kripeto en la nord-orienta Pollando. Ĝi estis konstruita en la 30-aj jaroj de la pasinta jarcento kaj funkcias baze de komplika mekanismo, dank’ al kio la unuopaj el 50 figuroj povas movi la kapojn kaj honore demetas la kapkovrilojn.

El la elsendo 30.12.2022. Legas Milada – 02′ 08″

--------------------------------------------------------------------------------

Alikontinentaj Kristaskaj Kripetoj en Rybnik
[2022-12-30]
https://pola-retradio.org/2022/12/alikontinentaj-kristaskaj-kripetoj-en-rybnik/

La Muzeo de Rybnik en la suda Pollando prezentas kolekton de la Kristnaskaj Kripetoj el Afriko kaj la Suda Ameriko. Ili devenas el la Misiista-Etnografia Muzeo de la Stejlaj Misiistoj. Iuj eksponaĵoj surprizas, kiel kristnaska stalo en ovo aŭ en lamo. Krom eksponaĵoj de la la Stejlaj Misiistoj la ekspozicio prezentas eksponaĵojn el la Urba Muzeo en la loko Żory. Entute temas pri kripetoj el Bolivio, Ekvadoro, Argentino, Togolando, Ganao, Zambio, la Sudafrika Respubliko, Madagaskaro, Kenjo kaj Demokratia Respubliko Kongo. Kiel atentigas la organizantoj de la ekspozicio la eŭropa kristnaska tradicio diametre malsimilas disde la alikontenta. En Eŭropo ĉi tiu magia tempo vekas asociaciojn kun neĝo, frosto kaj ornamita abieto, en pli varmaj mondopartoj kun suno kaj altaj temperaturoj. La komunua estas la ĝojo pro la enmondiĝo de Kristo kaj la tradicio de la kripetkreado. La kripetojn kompletigas kolekto de kristnaskaj bondezirkartoj el la Suda Ameriko, Afriko kaj Azio. La ekspozicio daŭras ĝis la fino de januaro 2023, semajnfine senpage.

El la elsendo 30.12.2022. Legas Milada – 01′ 45″

--------------------------------------------------------------------------------

Plia Jarlibro de Polaj Tataroj
[2022-12-30]
https://pola-retradio.org/2022/12/plia-jarlibro-de-polaj-tataroj/

Ĵus aperis plia Jarlibro de Polaj Tataroj 2022, la plej malnova periodaĵo de ĉi tiu medio en Pollando, establita en 1939, sed aperanta kun interrompoj. Ĝi konservas kontinuecon ekde 2014 dank’ al subvencio de la pola ministerio por la internaj aferoj por Muzulmana Religia Asocio en Pola Respubliko, la plej malnova organizajo de polaj islamanoj, en plimulto polaj tataroj. La Jarlibro havas sciencan kaj literaturan-socian karakteron, al kiu kontribuas aŭtoroj el akademiaj centroj en Pollando kaj eksterlando, i.a. tataroj el Krimeo. La nunjara eldono enhavas dek kelkajn tekstojn i.a. pri „ora pafarko” de huna gvidanto retrovita en tombo el la komenco de la 5-a jarcento en la loko Jakuszowice, pri orientlingvaj pruntaĵoj en la pola lingvo laŭ la ekzemplo de la turkdevena vorto „majdan”, signifanta placon. Ne estas sciate kiom da tataroj vivas en Pollando. Ili grupiĝas ne sole en la Muzulmana Religia Asocio, sed ankaŭ en la Asocio de Tatroj de Pola Respubliko, kiu nunare solenis sian 30-jariĝon. La Muzulmana Asovio Religia taksas la medion je 5 mil personoj. El la lastaj dokumentitaj donitaĵoj pri la popolnombrado la tataran devenon deklaris ne plenaj du mil personoj.

El la elsendo 30.12.2022. Legas Maciek – 01′ 34″

--------------------------------------------------------------------------------

Kapeleto de la enmondiĝo de Jesuo en Ossolin Betlejka
[2022-12-30]
https://pola-retradio.org/2022/12/kapeleto-de-la-enmondigo-de-jesuo-en-ossolin-betlejka/

La vilaĝo Ossolin en la sanktakruca montaro en la suda Pollando estas konata unuavice pro sia historia kastelruino. La kastelo kreiĝis en la 14-a jarcento kaj ĝi estis transformita en potencan mafrurenesancan rezidejon meze de la 17-a jarcento fare de la reĝa kanceliero Jerzy Ossoliński. Sed Ossolin famas krome pro alia historia objekto, konstruigita de la vilaĝfondinto, nome la subtera Bet Leĥema kapeleto, tiom modesta kiom kurioza kaj en la landa skalo escepta. Jerzy Ossolinski ankoraŭ kiel la vojevodo de la urbo Sandomierz decidis pri ĝia establo en 1640, lia posteulo Józef Salezy Ossoliński renovigis ĝin kaj alikonstruis en 1769. Tiam ĉe ĝia okcidenta flanko estis starigita sur alta postamento stilizita kolono kaj sur ĝi la malfurbaroka figuro de la Dipatrino kun la Infaneto. La kapelo, imitanta la Groton de Jesunaskiĝo en Bet Leĥem troviĝas ĉe la norda rando de la vilaĝo populare nomiĝas Betlejka. Ĝi estas konstruita el grejso, tio estas sabloŝtono kaj brikoj. Kovras ĝin la barelforma volbo super kiu estis surŝutita unumetra tertavolo. Laŭ tradicio ĝi estis venigita de Jerzy Ossoliński de apud Jordano en la Sankta Tero. En la murojn de la kapelo estas enmasonitaj krome urnoj kun la tero el Palestino venigitaj tien de la pilgrimintoj meze de la 19-a jarcento kaj el la 1996-a jaro. La tiea paŝtista meso inter la 24-a kaj la 25-a de decembro distingiĝas per klimato kaj speciala kristnaska solenaĵo ne renkontata aliloke. La meso komenciĝas je la 23-a horo kaj ne noktomeze kiel en aliaj lokoj en Pollando, kiam en Bet Leĥem mem estas ĝuste la noktomezo. Antaŭas ĝin paŝtista lignofajro kaj enscenigo prezentanta la Adorkliniĝon de la Tri Reĝoj. La originalan scenaron kompletigas la troviĝanta ĉe alia vojflanko pajlotegmentita kabano kun vivantaj bestoj. Je la noktomezo, post la finiĝo de la solena liturgio en la ĉielon ŝprucas la piroteknikaĵoj. Ne mirige, ke la Sankta Vespero en Ossolin logas centojn da fideluloj el lokoj proksimaj kaj foraj. Tiel okazis ankaŭ en la nuna jaro. La kristnaskan spektaklon inaŭguris sceno en kiu la Tri Reĝoj unue vizitas la reĝon Herodo en lia palaco kaj poste per kameloj direktiĝas al la kripeto kaj adorkliniĝas antaŭ la Novnaskito. Ankaŭ ĉi-jare post la paŝtista meso ŝprucis ĉielen piroteknikaĵoj por omaĝi la enmondiĝon de la Savanato. Tiun originalan kristnaskan spektaklon muzike ornamis la konata kristnaska kanto „Paca nokt’” registrita antaŭ du jaroj de la infanoj el la baza lernejo en Ossolin kaj la stelulo de kontreo Cezar Makiewicz.

El la elsendo 30.12.2022. Legas Barbara – 03′ 56″

--------------------------------------------------------------------------------

E_elsendo el la 30.12.2022
[2022-12-30]
https://pola-retradio.org/2022/12/e_elsendo-el-la-30-12-2022/

Podkasto: Ludu en nova fenestro | Elŝutu

La 1217-a E_elsendo el la 30.12.2022 ĉe www.pola-retradio.org

proponas minifelietonon pri interesa vilaĝo Ossolin, en kiu troviĝas kurioza kapeleto Betlejemka, imitanta la Groton de la Enmondiĝo de Jesuo en Bet Leĥem; •  En la nunsemajna kulturkroniko ni informas pri tradiciaj Kristnaskaj Kapeletoj en la Podlaĥia Regiono, la nordorienta Pollando kaj pri ekspozicio de alikontinentaj kripetoj en la urbo Rybnik. Ni informas krome pri la lasta Jarkolekto de la Polaj Tataroj; • La E-komunumaj informoj rilatas al KER-ekzamena rikolto 2022; al Esperanto en lerneja debato en Hispanio en 2023; pri 11-taga ekskurso de Nepala E-Asocio en februaro/marto 2023. • Fine ni proponas Leterkestan programeron. • Muzike akompanas nin Flávio Fonseca per la E-versio de la kanto Verda el la jutuba kanalo de Brazila Kolekto. La programinformon akompanas interreta foto prezentanta la kristnaskan kripeton en la vilaĝo Ossolin. • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------
