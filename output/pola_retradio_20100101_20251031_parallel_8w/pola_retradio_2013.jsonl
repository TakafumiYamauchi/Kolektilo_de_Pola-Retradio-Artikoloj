{"url": "https://pola-retradio.org/2013/01/e_elsendo-el-la-01-01-2013/", "title": "E_elsendo el la 01.01.2013", "published": "2013-01-02 00:30:09+01:00", "content_text": "Podkasto: Ludu en nova fenestro | Elŝutu\n\nNova Jaro, novaj kalendaroj ! Pri ili diversfacete ni rakontas komence. Ĉe nia mikrofono en la 190a E-elsendo http://retradio.posterous.com gastas la renkontita aŭtune en Pollando Bill Mak. Arkones estis la okazo aŭdi lian interesan prelegon pri Hongkongo, la renkontiĝo interparoli ankaŭ pri lia laboro.", "author": null, "categories": ["Elsendoj"], "audio_links": ["/wp-content/uploads/2013/03/E_elsendo-el-la-01.01.2013.mp3"]}
{"url": "https://pola-retradio.org/2013/01/e_elsendo-el-la-04-01-2013-2/", "title": "E_elsendo el la 04.01.2013", "published": "2013-01-04 10:48:16+01:00", "content_text": "Podkasto: Ludu en nova fenestro | Elŝutu\n\nEkologia informo el Pollando kaj la alia el Bulgario rilate rekonon por la agado de esperantistoj, novaj kaj malnovaj kutimoj de Epifanio en Pollando, la unua novjara Leterkesto – ĉio ĉi – aŭdiĝas en la 191-a varsovia E-elsendo ĉe: http://retradio.posterous.com .", "author": null, "categories": ["Elsendoj"], "audio_links": ["/wp-content/uploads/2013/03/E_elsendo-el-la-04.01.2013.mp3"]}
{"url": "https://pola-retradio.org/2013/01/e_elsendo-el-la-08-01-2013/", "title": "E_elsendo el la 08.01.2013", "published": "2013-01-08 23:48:57+01:00", "content_text": "Podkasto: Ludu en nova fenestro | Elŝutu\n\nNia programo tradicie enhavas komence aktualaĵojn, temojn el la pola gazetaro kaj sciencan bultenon. Barbara proponas renkontiĝi kun sia antaŭmikrofona gasto renkontita eĉ du fojojn en 2012, laste en Poznano, aŭtune.", "author": null, "categories": ["Elsendoj"], "audio_links": ["/wp-content/uploads/2013/03/E_elsendo-el-la-08.01.2013.mp3"]}
{"url": "https://pola-retradio.org/2013/01/e_elsendo-el-la-11-01-2013/", "title": "E_elsendo el la 11.01.2013", "published": "2013-01-11 20:33:47+01:00", "content_text": "Podkasto: Ludu en nova fenestro | Elŝutu\n\n“Mondlingvoj forpasas kaj venas” – tiel titolita prelegaro okazis hieraŭ en la universitato de Helsinki, hodiaŭ ni raportas pri ĝi dank’ al J. Ahomaeki. Krome en la 193 E-elsendo ĉe http://retradio.posterous.com ni invitas al Palmejo de Zielona Góra. Aŭdiĝas E-informoj kaj Leterkesto. Kantas Manuel.", "author": null, "categories": ["Elsendoj"], "audio_links": ["/wp-content/uploads/2013/03/E_elsendo-el-la-11.01.2013.mp3"]}
{"url": "https://pola-retradio.org/2013/01/e_elsendo-el-la-15-01-2013/", "title": "E_elsendo el la 15.01.2013", "published": "2013-01-15 23:22:24+01:00", "content_text": "Podkasto: Ludu en nova fenestro | Elŝutu\n\nMallonga interparolo kun Humphrey Tonkin pri la Belartaj Konkursoj de UEA troviĝas en la programo de la 194a E-Elsendo. Ĉe http://retradio.posterous.com aŭdiĝas krome aktualaĵoj, temoj el la pola gazetaro kaj scienca bulteno. Kantas bjalistokaj gejunuloj, ni aŭskultas kanton el KD de Strika Tango.", "author": null, "categories": ["Elsendoj"], "audio_links": ["/wp-content/uploads/2013/03/E_elsendo-el-la-15.01.2013.mp3"]}
{"url": "https://pola-retradio.org/2013/01/e_elsendo-el-la-18-01-2013/", "title": "E_elsendo el la 18.01.2013", "published": "2013-01-18 20:38:28+01:00", "content_text": "Podkasto: Ludu en nova fenestro | Elŝutu\n\nPri la subtera muzeo de Krakovo funkcianta ekde 2010 vi aŭdas i.a. en la 195-a E-elsendo ĉe http://retradio.posterous.com . Krome audiĝas aktualaĵoj, E-informoj kaj Leterkesto. Kantas Patrick. Lia kanto el la KD Okcitanio eldonita de Vinilkosmo aparte atentigas pri ĝia Promeskampanjo.", "author": null, "categories": ["Elsendoj"], "audio_links": ["/wp-content/uploads/2013/02/E_elsendo-el-la-18.01.2013.mp3"]}
{"url": "https://pola-retradio.org/2013/01/e_elsendo-el-la-22-01-2013/", "title": "E_elsendo el la 22.01.2013", "published": "2013-01-22 05:36:12+01:00", "content_text": "Podkasto: Ludu en nova fenestro | Elŝutu\n\nPost aktualaĵoj kaj temoj el la pola gazetaro ni proponas literaturan elsendon. En la 196a programo ĉe http://retradio.posterous.com estas prezentita la 1a parto de la rakonto “Plenkreskuloj kaj infanoj en", "author": null, "categories": ["Elsendoj"], "audio_links": ["/wp-content/uploads/2013/02/E_elsendo-el-la-22.01.2013.mp3"]}
{"url": "https://pola-retradio.org/2013/01/e_elsendo-el-la-25-01-2013/", "title": "E_elsendo el la 25.01.2013", "published": "2013-01-25 07:32:48+01:00", "content_text": "Podkasto: Ludu en nova fenestro | Elŝutu\n\nEn la 197-a E-elsendo de Pola retRadio aŭdiĝas la 2-a parto de la rakonto “Plenkreskuloj kaj infanoj en Oświęcim” el la rakontaro “Medalionoj” de Zofia Nałkowska. Ni prezentas silueton de la aŭtorino. Krome ĉe http://retradio.posterous.com aŭdiĝas aktualaĵoj kaj E-informo pri skanado de E-gazetoj.", "author": null, "categories": ["Elsendoj"], "audio_links": ["/wp-content/uploads/2013/02/E_elsendo-el-la-25.01.2013.mp3"]}
{"url": "https://pola-retradio.org/2013/01/e_elsendo-el-la-29-01-2013/", "title": "E_elsendo el la 29.01.2013", "published": "2013-01-29 07:25:06+01:00", "content_text": "Podkasto: Ludu en nova fenestro | Elŝutu\n\nEn 198-a elsendo ĉe http://retradio.posterous.com aŭdiĝas aktualaĵoj. En ĝi apartan atenton ni donas al la vaŝingtona diskuto pri pola oficiro W. Pilecki, la tn. volontulo de Auschwitz. Aŭdiĝas krome temoj el la pola gazetaro kaj scienca bulteno.Kantas Konga Espero kaj Kajto.", "author": null, "categories": ["Elsendoj"], "audio_links": ["/wp-content/uploads/2013/02/E_elsendo-el-la-29.01.2013.mp3"]}
{"url": "https://pola-retradio.org/2013/02/e_elsendo-el-la-01-02-2013/", "title": "E_elsendo el la 01.02.2013", "published": "2013-02-01 07:17:16+01:00", "content_text": "Podkasto: Ludu en nova fenestro | Elŝutu\n\nLa 98-a UK En Rejkjaviko estas la ĉeftemo de la 199a E-elsendo, en nia interparolo kun KKS, Clay Magalhães. Komence aŭdiĝas aktualaĵoj. Ĉe la adreso http://retradio.posterous.com troviĝas ankaŭ kutima vendrede Leterkesto, la forumo por opiniinterŝanĝo inter la geaŭskultantoj kaj la Redakcio.", "author": null, "categories": ["Elsendoj"], "audio_links": ["/wp-content/uploads/2013/02/E_elsendo-el-la-01.02.2013.mp3"]}
{"url": "https://pola-retradio.org/2013/02/e_elsendo-el-la-05-02-2013/", "title": "E_elsendo el la 05.02.2013", "published": "2013-02-05 07:09:37+01:00", "content_text": "Podkasto: Ludu en nova fenestro | Elŝutu\n\nBruce Crisp, nia aŭskultanto kaj kunlaboranto el Kanado estas la gasto de la 200-a E-elsendo de Pola retRadio. Ĉe la adreso http://retradio.posterous.com aŭdiĝas komence aktualaĵoj, temoj el la pola gazetaro kaj scienca bulteno. Kantas KTP sian kanton el la KD “Plaĉas al mi” eldonita de Vinilkosmo.", "author": null, "categories": ["Elsendoj"], "audio_links": ["/wp-content/uploads/2013/02/E_elsendo-el-la-05.02.2013.mp3"]}
{"url": "https://pola-retradio.org/2013/02/e_elsendo-el-la-08-02-2013/", "title": "E_elsendo el la 08.02.2013", "published": "2013-02-08 07:01:48+01:00", "content_text": "Podkasto: Ludu en nova fenestro | Elŝutu\n\nEn la leterkesta forumo eĥas la marda, 200-a E-elsendo, sed krome en la 201-a programo aŭdiĝas ĉe http://retradio.posterous.com aktualaĵoj kaj E-informoj. Bildkarto el Pollando prezentas la ruinon de la Reĝa Kastelo en Chęciny.", "author": null, "categories": ["Elsendoj"], "audio_links": ["/wp-content/uploads/2013/02/E_elsendo-el-la-08.02.2013.mp3"]}
{"url": "https://pola-retradio.org/2013/02/e_elsendo-el-la-12-02-2013/", "title": "E_elsendo el la 12.02.2013", "published": "2013-02-12 06:53:38+01:00", "content_text": "Podkasto: Ludu en nova fenestro | Elŝutu\n\nMorgaŭ la 2-a Monda Tago de Radio. Lige kun ĝi ni interparolas kun A. Pettyn. Komence ĉe http://retradio.posterous.com aŭdiĝas aktualaĵoj, temoj el la pola gazetaro kaj scienca bulteno. “La estonto estas nun” estas la brazila E-kanto, kiun fragmente ni prezentas en la 202 E-elsendo de Pola retRadio.", "author": null, "categories": ["Elsendoj"], "audio_links": ["/wp-content/uploads/2013/02/E_elsendo-el-la-12.02.2013.mp3"]}
{"url": "https://pola-retradio.org/2013/02/e_elsendo-el-la-15-02-2013/", "title": "E_elsendo el la 15.02.2013", "published": "2013-02-15 05:12:10+01:00", "content_text": "Podkasto: Ludu en nova fenestro | Elŝutu\n\nEn nia ĉiuvendreda E-elsendo varie eĥas Monda Tago de Radio (13.02) en Leterkesto, aŭdiĝanta en ĝia fino estas pli riĉa. Ĉe la adreso http://retradio.posterous.com aŭdiĝas krome aktualaĵoj kaj E-informoj. Morice Benin kantas la kanzonon “Maristoj de l’ ter’” el sia KD eldonita de Vinilkosmo.", "author": null, "categories": ["Elsendoj"], "audio_links": ["/wp-content/uploads/2013/02/E_elsendo-el-la-15.02.2013.mp3"]}
{"url": "https://pola-retradio.org/2013/02/e_elsendo-el-la-19-02-2013/", "title": "E_elsendo el la 19.02.2013", "published": "2013-02-20 17:40:49+01:00", "content_text": "Podkasto: Ludu en nova fenestro | Elŝutu\n\nLa gasto de nia 204-a E-elsendo estas ĉi-marde Nuegosh Dube el Varsovio. Pli frue ĉe https://pola-retradio.org aŭdiĝas aktualaĵoj, temoj el la pola gazetaro kaj scienca bulteno. Novan kanton en Esperanto “Valora koncert’” kantas Mélanie Prin. Per ĝi ni salutas ĉiujn geaŭskultantojn lige kun SIA.", "author": null, "categories": ["Elsendoj"], "audio_links": ["/wp-content/uploads/2013/02/RetRadio_19.02.2013.mp3"]}
{"url": "https://pola-retradio.org/2013/02/e_elsendo-el-la-22-02-2013/", "title": "E_elsendo el la 22.02.2013", "published": "2013-02-23 18:54:38+01:00", "content_text": "Podkasto: Ludu en nova fenestro | Elŝutu\n\nEn la 205-a E-elsendo ni komencas novan programciklon pri famaj poloj, alterne aŭdigotan kun felietonoj pri polaj vididaĵoj. Hodiaŭ temas pri Mikołaj Kopernik, lige kun lia 540-a naskiĝdatreveno. Tradicie aŭdiĝas aktualaĵoj, E-informoj kaj Leterkesto. Ĉio ĉi ĉe http://retradio.posterous.com.", "author": null, "categories": ["Elsendoj"], "audio_links": ["/wp-content/uploads/2013/02/RetRadio_22.02.2013.mp3"]}
{"url": "https://pola-retradio.org/2013/02/e_elsendo-el-la-26-02-2013/", "title": "E_elsendo el la 26.02.2013", "published": "2013-02-26 07:26:21+01:00", "content_text": "Podkasto: Ludu en nova fenestro | Elŝutu\n\nTradiciaj eroj: novaĵoj, temoj el la pola gazetaro kaj scienca bulteno aŭdiĝas kun tute novaj enhavoj. Eĉ tri E-kantoj en la plenumo de Kajto el Nederlando, Ling el Ĉinio kaj Jacques Yvart en Francio emfazas niajn printempsopirajn atendojn. Ĉio ĉi en la 206-a E-elsendo ĉe http://retradio.posterous.com .", "author": null, "categories": ["Elsendoj"], "audio_links": ["/wp-content/uploads/2013/02/E_elsendo-el-la-26.02.2013.mp3"]}
{"url": "https://pola-retradio.org/2013/03/la-6-a-de-marto-europa-tago-de-justuloj/", "title": "La 6-a de marto – Eŭropa Tago de Justuloj", "published": "2013-03-01 00:00:38+01:00", "content_text": "Memori bonon\n\nLa 10-an de majo 2012 la plimulto de la eŭropuniaj deputitoj aprobis la skriban deklaracion,  per kiu la 6-a de marto estis starigita kiel Eŭropa Tago de Justuloj , kiu tago instigas ĉiujn uniajn landojn entrepreni diversspecajn iniciatojn favore al memoro de bono.\n\nProksimigo de individuaj biografioj de homoj, kiuj elpaŝis defende por la homa digno en totalismaj sistemoj aŭ savis la homan vivon dum etnaj purigad­kampanjoj kaj hombuĉadoj estas ne sole memor­ekzerco, sed celas memorigi al ni, ke tiuj homoj suferis por heredigi al la estontaj generacioj la respekton por demokratio kaj plurismo, respekton por aliaj kaj deklaris sin kontraŭ ajna formo de la manipulado kaj mensogoj. Tiuokaze necesas konsideri la demandon, kiun eblas agnoski Justulo , kiucele estas necesa la memoro de bono. Kiel la memoro pri Justuloj instruas la personan respondecon.\n\nLa Eŭropa Parlamento subtenis la ideon festi la 6-an de marto kiel Eŭropan Tagon de Memoro pri Justuloj. La omaĝ­admaniero dependas de la unuopaj uniaj landoj. La ideodoninto de la Eŭropa Memortago pri Justuloj estas la itala organizo Komitato de la Monda Ĝardeno de Justuloj, Gariwo. La iniciaton subtenis multaj konataj figuroj, i.a.  en Pollando, kiel la eksa pola ĉefministro Tadeusz Mazowiecki, eksaj estroj de la pola diplomataro – Władysław Bartoszewski kaj Adam Daniel Rotfeld, la prezidanto de la Pola Societo de Justuloj inter la Nacioj de la Mondo, Anna Stupnicka-Bando.", "author": null, "categories": ["Novaĵoj"], "audio_links": null}
{"url": "https://pola-retradio.org/2013/03/fiero-kaj-malespero/", "title": "Fiero kaj malespero", "published": "2013-03-01 00:00:41+01:00", "content_text": "En la lastaj tagoj la rigardo de poloj estis direktita al la montoĉeno Karakorumo kaj al unu el ĝiaj pintoj Broad Peak lime de Ĉinio kaj Pakistano. Ĝi estas la 12-a laŭ la alteco monto de la mondo situanta 8051 metrojn super la marnivelo.\n\nKun eksterordinara ĝojo oni notis la informon, ke marde inter la 17-a kaj 18-a horo kvar polaj himalajistoj, kiel la unuaj en la historio – unu post la alia – konkeris ĝin en la vintra sezono. Temis pri 58-jara Maciej Berbeka, 27-jara Tomasz Kowalski, 29-jara Adam Bielecki kaj 33-jara Artur Małek. Bedaŭrinde dum la malsuprenirado, kiun la kvaropo entreprenis tuj por eviti la proksimiĝantan krepuskon, aperis problemoj. Du poloj sukcesis reveni al la baza tendaro, tamen la kontakto kun la du aliaj ŝiriĝis. Merkrede post la rekontrolo de loko, kie ili estis videblaj la lastan fojon oficiale oni rekonis ilin perdiĝintaj. Malgraŭ senĉesaj esperoj la ŝanco por ilia transdaŭro estas minimuma.", "author": null, "categories": ["Novaĵoj"], "audio_links": null}
{"url": "https://pola-retradio.org/2013/03/e_elsendo-el-la-01-03-2013/", "title": "E_elsendo el la 01.03.2013", "published": "2013-03-01 19:50:33+01:00", "content_text": "Podkasto: Ludu en nova fenestro | Elŝutu\n\nAktualaĵoj, la vizito en la kretaj subterejoj de Chełm, E-informoj kaj leterkesta forumo – ĉio ĉi estas aŭdebla kaj aŭskultebla en la 207-a E-elsendo de la Pola retRadio ĉe la adreso http://retradio.posterous.com .", "author": null, "categories": ["Elsendoj"], "audio_links": ["/wp-content/uploads/2013/03/E_elsendo-el-la-01.03.2013.mp3"]}
{"url": "https://pola-retradio.org/2013/03/e_elsendo-el-la-05-03-2013/", "title": "E_elsendo el la 05.03.2013", "published": "2013-03-05 20:23:16+01:00", "content_text": "Podkasto: Ludu en nova fenestro | Elŝutu\n\nInterparolo kun prof. H. Tonkin referncas al lia prelego pri la nacikulturaj spuroj en la E-tradukado prezentita dum la aŭtuna Malferma Tago. Krome en la 208-a E-elsendo ĉe: http://retradio.posterous.com aŭdiĝas aktualaĵoj, temoj el la pola gazetaro kaj scienca bulteno. Kantas Alejandro Cosavella.", "author": null, "categories": ["Elsendoj"], "audio_links": ["/wp-content/uploads/2013/03/E_elsendo-el-la-05.03.2013.mp3"]}
{"url": "https://pola-retradio.org/2013/03/165/", "title": "E_elsendo el la 08.03.2013", "published": "2013-03-09 15:18:30+01:00", "content_text": "Podkasto: Ludu en nova fenestro | Elŝutu\n\nAl la adreso http://www.pola-retradio.com/ estis direktita la 209-a E-elsendo de Pola RetRadio. En ĝi ni proksimigas la silueton de fama polo Ignacy Domeyko, sciencisto aparte meritiĝinta por Ĉilio. Krome aŭdiĝas i.a. E-informoj kaj Leterkesto. Okaze de Tago de Virinoj la redakciajn bondezirojn ornamas muzike Kajto kaj Manuel.", "author": null, "categories": ["Elsendoj"], "audio_links": ["/wp-content/uploads/2013/03/RetRadio_08.03.2013.mp3"]}
{"url": "https://pola-retradio.org/2013/03/e_elsendo-el-la-12-03-2013/", "title": "E_elsendo el la 12.03.2013", "published": "2013-03-13 15:29:17+01:00", "content_text": "Podkasto: Ludu en nova fenestro | Elŝutu\n\nVintro revenis al Pollando, tiuokaze al la sukcesoj de pola vintra sporto ni retrorigardas kun red. W. Uaskiewicz. En la 210-a varsovia E-elsendo ĉe https://pola-retradio.org aŭdiĝas aktualaĵoj, temoj el la pola gazetaro kaj scienca bultento. Kantas La Kompanoj.", "author": null, "categories": ["Elsendoj"], "audio_links": ["/wp-content/uploads/2013/03/E_elsendo-el-la-12.03.2013_1.mp3"]}
{"url": "https://pola-retradio.org/2013/03/e_elsendo-el-la-15-03-2013/", "title": "E_elsendo el la 15.03.2013", "published": "2013-03-16 00:45:30+01:00", "content_text": "Podkasto: Ludu en nova fenestro | Elŝutu\n\nKomence de la 211-a varsovia E-elsendo ni prezentas plenmanon da gazetaraj reagoj je la elekto de papo Francisko. Sekve ĉe la elsendoplatformo de Pola RetRadio https://pola-retradio.org ni invitas al la urbo Tychy. Aŭdiĝas E-informoj kaj Leterkesto. Kantas Amindaj.", "author": null, "categories": ["Elsendoj"], "audio_links": ["/wp-content/uploads/2013/03/E_elsendo-el-la-15.03.2013.mp3"]}
{"url": "https://pola-retradio.org/2013/03/e_elsendo-el-la-19-03-2013/", "title": "E_elsendo el la 19.03.2013", "published": "2013-03-19 17:01:28+01:00", "content_text": "Podkasto: Ludu en nova fenestro | Elŝutu\n\nLa 212-a E-elsendo de la Pola RetRadio ĉe la adreso – https://pola-retradio.org enhavas aktualaĵojn, temojn el la pola gazetaro kaj sciencan bultenon. La informriĉan enhavon interplektas kantoj de la hispana grupo Sinkopo Kvaropo: “Ave Maria”, “En bosko fraksena” kaj “La plenumo”.", "author": null, "categories": ["Elsendoj"], "audio_links": ["/wp-content/uploads/2013/03/E_elsendo-el-la-19.03.2013.mp3"]}
{"url": "https://pola-retradio.org/2013/03/e_elsendo-el-la-22-03-2013/", "title": "E_elsendo el la 22.03.2013", "published": "2013-03-22 20:01:35+01:00", "content_text": "Podkasto: Ludu en nova fenestro | Elŝutu\n\nEn la 213-a varsovia E-programo ĉe https://pola-retradio.org aŭdiĝas aktualaĵoj, silueto de iu junaĝa polino vivanta en Norvegio, konkerinta korojn de norvegoj. Ni prezentas E-informojn. Fine la Redakcio renkontiĝas kun la geaŭskultantoj kadre de Leteresto. Kantas Miŝo Zdravev kaj Amindaj.", "author": null, "categories": ["Elsendoj"], "audio_links": ["/wp-content/uploads/2013/03/E_elsendo-el-la-22.03.2013.mp3"]}
{"url": "https://pola-retradio.org/2013/03/e_elsendo-el-la-26-03-2013/", "title": "E_elsendo el la 26.03.2013", "published": "2013-03-26 19:26:02+01:00", "content_text": "Podkasto: Ludu en nova fenestro | Elŝutu\n\nEn la 214a E-elsendo ĉe https://pola-retradio.org aŭdiĝas aktualaĵoj, temoj el la pola gazetaro. Ni prezentas sciencan bultenon kaj felietone rakontas pri la polaj paskaj palmoj kaj komenciĝinta Sankta Semajno. Tiuokaze aŭdiĝas fragmente du polaj pasionaj kantoj. Ene de la elsendo kantas Merlin.", "author": null, "categories": ["Elsendoj"], "audio_links": ["/wp-content/uploads/2013/03/E_elsendo-el-la-26.03.2013.mp3"]}
{"url": "https://pola-retradio.org/2013/03/e_elsendo-el-la-29-03-2013/", "title": "E_elsendo el la 29.03.2013", "published": "2013-03-31 10:52:57+02:00", "content_text": "Podkasto: Ludu en nova fenestro | Elŝutu\n\nLa 215-a E-elsendo ĉe https://pola-retradio.org ligas parte al la kristana Sankta Semajno kaj Pasko – i.a. per la bildkarta felietono pri la Polaj Kalvarioj. Komence aŭdiĝas aktualaĵoj, ankaŭ E-informoj kaj fine la Redakcio proponas renkontiĝon en la tradicia opininterŝanga forumo – Leterkesto.", "author": null, "categories": ["Elsendoj"], "audio_links": ["/wp-content/uploads/2013/03/E_elsendo-el-la-29.03.2013.mp3"]}
{"url": "https://pola-retradio.org/2013/04/e_elsendo-el-la-02-04-2013/", "title": "E_elsendo el la 02.04.2013", "published": "2013-04-03 09:05:53+02:00", "content_text": "Podkasto: Ludu en nova fenestro | Elŝutu\n\nAktualaĵoj, temoj el la pola gazetaro kaj scienca bulteno konsistigas la informriĉan enhavon de la ĉiumarda E-elsendo de la Pola RetRadio ĉe https://pola-retradio.org En la 216-a E-programo muzike akompanas nin du kantoj de la slovaka pop-roka grupo TEAM – “Volas ni” kaj “Rakonta silentado”.", "author": null, "categories": ["Elsendoj"], "audio_links": ["/wp-content/uploads/2013/04/RetRadio_02.04.2013.mp3"]}
{"url": "https://pola-retradio.org/2013/04/e_elsendo-el-la-05-04-2013/", "title": "E_elsendo el la 05.04.2013", "published": "2013-04-05 16:47:12+02:00", "content_text": "Podkasto: Ludu en nova fenestro | Elŝutu\n\nNovaj enhavoj en aktualaĵoj politikaj kaj kulturaj, la laŭvica silueto de koninda polo, ĉi-foje J.J. Ignacy Łukasiewicz, E-informoj kaj Leterkesto aŭdiĝas en la 217-a E-elsendo de Pola RetRadio ĉe https://pola-retradio.org", "author": null, "categories": ["Elsendoj"], "audio_links": ["/wp-content/uploads/2013/04/RetRadio_05.04.20131.mp3"]}
{"url": "https://pola-retradio.org/2013/04/e_09-04-2013-2/", "title": "E_elsendo el la 09.04.2013", "published": "2013-04-09 08:47:47+02:00", "content_text": "Podkasto: Ludu en nova fenestro | Elŝutu\n\nEn la 218-a E-elsendo Pola RetRadio audiĝas aktualaĵoj, temoj el la pola gazetaro, sciencaj informoj. La muzika gasto de la elsendo estas la grupo Young Folk Crew el Bjalistoko kreiĝinta ĉe la tiea Zamenhof-Centro. Ĉio ĉe http://retradio.posterous.com kaj samtempe ĉe https://pola-retradio.org .", "author": null, "categories": ["Elsendoj"], "audio_links": ["/wp-content/uploads/2013/04/RetRadio_09.04.2013.mp3"]}
{"url": "https://pola-retradio.org/2013/04/e_elsendo-el-la-12-04-2013/", "title": "E_elsendo el la 12.04.2013", "published": "2013-04-12 17:20:07+02:00", "content_text": "Podkasto: Ludu en nova fenestro | Elŝutu\n\nLa enhavon de la 219-a E-elsendo de Pola RetRadio konsistigas interesa kultura informo, felietono pri la plej malnova kuracloko de Pollando, Cieplice-Zdrój. Aŭdiĝas E-informoj kaj la Redakcio renkontiĝas kun siaj geaŭskultantoj kadre de Leterkesto. Ĉio ĉi estas aŭdebla ĉe la adresoj: http://retradio.posterous.com kaj https://pola-retradio.org .", "author": null, "categories": ["Elsendoj"], "audio_links": ["/wp-content/uploads/2013/04/RetRadio_12.04.2013.mp3"]}
{"url": "https://pola-retradio.org/2013/04/e_elsendo-el-la-16-04-2013-3/", "title": "E_elsendo el la 16.04.2013", "published": "2013-04-16 17:12:58+02:00", "content_text": "Podkasto: Ludu en nova fenestro | Elŝutu\n\nLa marda, 220-a E-elsendo de la Pola RetRadio enhave riĉas per aktualaĵoj, temoj el la pola gazetaro kaj scienca bulteno. Ĉe la adreso: www.pola-retradio.org kantas krome la ensemblo de la Varsovia Politekniko, furorinta dum UK-1987 kaj Supernova (KD de Vinilkosmo).", "author": null, "categories": ["Elsendoj"], "audio_links": ["/wp-content/uploads/2013/04/RetRadio_16.04.2013.mp3"]}
{"url": "https://pola-retradio.org/2013/04/e_elsendo-el-la-19-04-2013/", "title": "E_elsendo el la 19.04.2013", "published": "2013-04-19 13:56:41+02:00", "content_text": "Podkasto: Ludu en nova fenestro | Elŝutu\n\nAktualaĵoj, hodiaŭ tutece dediĉitaj al la 70-a datreveno de la eksplodo de insurekcio en la varsovia getto, E-informoj kaj Leterkesto plenigas la enhavon de la 221-a E-elsendo de Pola retradio. Ĝi estas aŭskultebla pere de la adreso: www.pola-retradio.org", "author": null, "categories": ["Elsendoj"], "audio_links": ["/wp-content/uploads/2013/04/RetRadio_19.04.2013.mp3"]}
{"url": "https://pola-retradio.org/2013/04/e_elsendo-el-la-23-04-2013-2/", "title": "E_elsendo el la 23.04.2013", "published": "2013-04-23 18:30:57+02:00", "content_text": "Podkasto: Ludu en nova fenestro | Elŝutu\n\nLa enhavo de la 222-a E-elsendo de la Pola Retradio www.pola-retradio.org konsistas el aktualaĵoj, temoj el la pola gazetaro, sciencaj informoj. En trarigardo de la E-gazetaro estas traktitaj la nunjaraj numeroj de Esperantolehti kaj Norvega Esperantisto. Kantas Jacques Yvart.", "author": null, "categories": ["Elsendoj"], "audio_links": ["/wp-content/uploads/2013/04/RetRadio_23.04.2013.mp3"]}
{"url": "https://pola-retradio.org/2013/04/e_elsendo-el-la-26-04-2013/", "title": "E_elsendo el la 26.04.2013", "published": "2013-04-26 12:39:16+02:00", "content_text": "Podkasto: Ludu en nova fenestro | Elŝutu\n\nAktualaĵo, silueto de koninda polo, prof. Hilary Koporowski, la inventinto de injekciaĵo kontraŭ poljomjelito, E-informoj kaj Leterkesto konsistigas la enhavon de la 223-a E-elsendo de Pola RetRadio aŭdebla ĉe www.pola-retradio.org", "author": null, "categories": ["Elsendoj"], "audio_links": ["/wp-content/uploads/2013/04/RetRadio_26.04.2013.mp3"]}
{"url": "https://pola-retradio.org/2013/04/e-elsendo-el-la-30-04-2013/", "title": "E_elsendo el la 30.04.2013", "published": "2013-04-30 14:26:34+02:00", "content_text": "Podkasto: Ludu en nova fenestro | Elŝutu\n\nLa gasto de nia 224-a E-elsendo ĉe www.pola-retradio.org estas la ĉefpreleganto de la lastsabata Malferma Tago en la CO en Roterdamo Kalle Knivilä. Komence aŭdiĝas novenhavaj aktualaĵoj temoj el la pola gazetaro kaj scienca temo.", "author": null, "categories": ["Elsendoj"], "audio_links": ["/wp-content/uploads/2013/04/RetRadio_30.04.2013.mp3"]}
{"url": "https://pola-retradio.org/2013/05/klonitaj-homaj-embrioj-lau-dolly-metodo/", "title": "Klonitaj homaj embrioj laŭ Dolly-metodo", "published": "2013-05-01 20:57:07+02:00", "content_text": "Kiel informis la periodaĵo Cell la homaj embrioj estis klonitaj laŭ la metodo de la ŝafo Dolly. La unuan fojon eblas ricevi el ili praĉelojn aŭ alimaniere stamĉelojn. Tio malfermas novajn eblojn bredi histojn kaj organojn, sed elvokas samtempe etikajn rezervojn. Internacia sciencista kolektivo sub la gvido de Masahito Tachiban el universitato en Oregono utiligis la ovoĉelojn donacitajn de iu virino. Oni forigis el ili la ĉelokernon, kiu entenis la principan parton de DNA kaj en ĝian lokon estis enmetita haŭta ĉelokerno prenita de alia matura virino. Per tiu metodo estis klonita en 1996 la ŝafo Dolly. Doktoro Shoukhrat Mitalipov el la Oregona centro asertas, ke la plej nova eksperimento signifas gravan antaŭenpaŝon postulanta pliajn esplorojn, por ke la klonado kaj histoinĝenierio estu efika kaj sekura. Aliaj esploristoj atentigas pri moralaj rezervoj rilate al ĉi-specaj eksperimentoj. Doktoro David King el Human Genetics Alert avertas, ke ili malfermas vojon al homklonado. Liaopinie eĉ publikigado de rezultoj de ĉi-specaj esploroj estas nemorala.\n\nLegas Barbara", "author": null, "categories": ["Sciencaj informoj"], "audio_links": ["/wp-content/uploads/2013/05/Klondo-de-homaj-embrioj.mp3", "/wp-content/uploads/2013/05/Klondo-de-homaj-embrioj.mp3?_=1"]}
{"url": "https://pola-retradio.org/2013/05/cu-la-luno-el-la-tera-materio/", "title": "Ĉu la Luno el la tera materio ?", "published": "2013-05-02 20:54:05+02:00", "content_text": "Laŭ unu el la teorioj la Luno estas parto de nia planedo kaj kreiĝis rezulte de la kosma kolizio antaŭ 4 kaj duona miliardoj da jaroj. Tiu teorio ne konfirmiĝis en faktoj, sed nun ŝajnas verŝajna. Antaŭ kelkaj semajnoj  sciencistoj ekzamenis la lunajn rokojn, malkovrante en ili akvospurojn. Preciza ekzameno de ilia kemia konsisto elmontris, ke ĝi identas kun la kemia strukturo de la akvo sur la Tero, kio povus sugesti, ke ĝi devenas el la sama fonto. Dum longa tempo sciencistoj premisis, ke varmo produktita dum la kosma kolizio kaŭzis, ke en la spacon estis elŝprucita hidrogeno kaj aliaj kemiaĵoj, kio signifus, ke la Luno devis komenci sian ekziston kiel absolute senhumida objekto. Tamen la plej novaj esploroj de rokoj venigitaj de usonaj astronaŭtoj el Apollo-misio pruvis, ke sur la Luno akvo troviĝas same surface, kiel ankaŭ sub la lunokrusto. Pliaj esploroj elmontris, ke akvo troviĝis tie la tutan tempon. La ekzamenojn okazigis sciencistoj el geologia fakultato de Brown-universitato. La esplorkolektivo gvidita de Alberto Saala malkovris, ke ĉ. 98 procentoj de la akvo troviĝanta sur la Tero devenas el meteoritoj, kio sugestas, ke same la Tero kiel ankaŭ la Luno havas la komunan fonton. La plej facila ekspliko de ĉi tiu fenomeno estas, ke la akvo el la Tero estis transportita sur la Lunon. Tio igas verŝajna la teorion, ke la Luno kreiĝis el la materialoj devenantaj el la Tero. Restas la demando, kiamaniere akvo povus transdaŭri grandan kosman kolizion, kio ne estas klarigebla. Sciencistoj daŭre ne kapablas bone kompreni la procezon de la kreiĝado de planedoj kaj de iliaj satelitoj.\n\nLegas Barbara", "author": null, "categories": ["Sciencaj informoj"], "audio_links": ["/wp-content/uploads/2013/05/Cxu-la-Luno-estas-parto-de-nia-planedo.mp3", "/wp-content/uploads/2013/05/Cxu-la-Luno-estas-parto-de-nia-planedo.mp3?_=2"]}
{"url": "https://pola-retradio.org/2013/05/ciam-pli-da-turistoj-en-torun/", "title": "Ĉiam pli da turistoj en Toruń", "published": "2013-05-03 01:00:40+02:00", "content_text": "Kun ĉiu jaro kreskas la nombro de turistoj vizitantaj la naskiĝurbon de Mikołaj Kopernik. Torunon en 2012 vizitis unu miliono 657 mil turistoj. Unu kvinonon konsistigas eksterlandaj gastoj. Inter ili avanis turistoj el Germanio, Francio kaj Britio. Ĝenerale temis pri turistoj meze 27-40-jaraĝaj, inter kiuj dominis virinoj. Ĉiuj statistike elspezis dum sia restado 42 zlotojn pli ol en 2011. Al ĉiuj la urbo vekis asociaciojn unuavice kun mielkukoj, Nikolao Kopernik kaj malnovurba kvartalo. La gastoj plej volonte vizitis planetarion, la domon de Kopernik, la urbodomon, la katedralon de sanktaj Johanoj kaj la preĝejon de la Plej Sankta Virgulino-Maria. Turistoj alte taksis la etoson de Toruno, kiu en la 5-grada skalo akiris 4,7 poentojn. Oni alte taksis ankaŭ la urban distroferton, turisman informadon, urbajn inform­afiŝojn kaj sekurecon. Ne plaĉis nesufiĉa nombro de parkejoj, publikaj tualetejoj kaj tarfikstopado. Enketiloj por turistoj estis pretigitaj en la pola kaj 6 fremdaj lingvoj enhavante 20 demandojn kaj rubrikon por person­donitaĵoj. La enketadon Toruno okazigis en marto, majo, aŭgusto kaj oktobro. Partoprenis ĝin 1554 personoj.\n\nEl la elsendo 03.05.2013.", "author": null, "categories": ["Novaĵoj"], "audio_links": ["/wp-content/uploads/2013/05/Chiam%20pli%20da%20turistoj%20en%20Torun.mp3", "/wp-content/uploads/2013/05/Chiam%20pli%20da%20turistoj%20en%20Torun.mp3?_=3"]}
{"url": "https://pola-retradio.org/2013/05/370/", "title": "E_elsendo el la 03.05.2013", "published": "2013-05-03 20:32:46+02:00", "content_text": "Podkasto: Ludu en nova fenestro | Elŝutu\n\nLa 225-a E-elsendo ĉe www.pola-retradio.org konsistas el aktualaĵoj, en kiuj ni ligas al la solenata la 3-an de majo en Pollando Tago de la Konstitucio. Aŭdiĝas E-informoj. En leterkesto  ni referencas i.a. al  komentoj pri  la interparolo kun Kalle Knivilä kaj klarigas la demandon pri inventintoj de  injekciaĵo kontraŭ poliomjelito, inter kiuj kiel la unua estis profesoro Hilary Koporowski.", "author": null, "categories": ["Elsendoj"], "audio_links": ["/wp-content/uploads/2013/05/RetRadio_03.05.20131.mp3"]}
{"url": "https://pola-retradio.org/2013/05/revolucia-metodo-malkovri-kanceron-de-pankreato/", "title": "Revolucia metodo malkovri kanceron de pankreato", "published": "2013-05-03 20:51:07+02:00", "content_text": "La 16-jaraĝa usonano kun polaj radikoj Jack Andraka elpensis teston por malkovri kanceron de pankreato, kiu estas 160-oble pli rapida, 36-miloble malpli kosta kaj 400-oble pli sentiva ol la tradiciaj ekzamenoj. Post centoj da provoj okazigi profesiajn testojn en profesiaj testolaboratorioj, tio okazis dank’ al la fondaĵo de  John Hopkins.\n\nAnstataŭ tre multekosta tomografia ekzamenado Jack Andraka proponis la malkovron de tumoraj ĉeloj en guto de sango aŭ urino. Nun lia inventaĵo estas klinike testata. Ĝi povas evidentiĝi epokfara por centoj da miloj da homoj. Nome 85-procente la kancero de pankreato estas diagnozata tro malfrue por longigi la homan vivon. Jack Andraka koncentriĝas nun pri sia laŭvica celo. Li volas pruvi, ke lia testo aplikeblas por malkovro de ĉiaj malsanoj.\n\nLegas Barbara", "author": null, "categories": ["Sciencaj informoj"], "audio_links": ["/wp-content/uploads/2013/05/Revolucia-metodo-malkovri-kanceron-de-pankreato.mp3", "/wp-content/uploads/2013/05/Revolucia-metodo-malkovri-kanceron-de-pankreato.mp3?_=4"]}
{"url": "https://pola-retradio.org/2013/05/israela-komputilo-baze-de-dna/", "title": "Israela komputilo baze de DNA", "published": "2013-05-04 20:47:47+02:00", "content_text": "Israelaj bio­inĝenieroj kreis teknologie antaŭkurieran biologian maŝinon, kiu kapablas manipuli per la genetika kodo.  Tiu maŝino kreita de laborantoj de Technion, Israela Teknologia Instituto malsame ol simplaj komputiloj kapablas kunlabori rekte kun biologiaj sistemoj kaj eĉ kun vivaj organismoj. La komputilo baziĝas sur DNA kaj kapablas legi genetikan informon aŭ ĝin ŝanĝi. Kiel klarigis Ehud Keinan el Technion temas pri aparta maŝino, kiu kreas rezultojn observeblajn biologie. Simila aranĝaĵo liaopinie iam estonte povus krei novajn bioteknologiajn eblojn, helpi en genetikaj terapioj aŭ en klonado. La nova komputilo estas ankaŭ aplikebla kiel kalkulaparato, do estas mulaj taskoj por kiuj eblus ĝin utiligi.\n\nLegas Barbara", "author": null, "categories": ["Sciencaj informoj"], "audio_links": ["/wp-content/uploads/2013/05/Israela-komputilo-baze-de-DNA.mp3", "/wp-content/uploads/2013/05/Israela-komputilo-baze-de-DNA.mp3?_=5"]}
{"url": "https://pola-retradio.org/2013/05/marsaj-pasiloj-de-polaj-studentoj-venkis/", "title": "Marsaj paŝiloj de polaj studentoj venkis", "published": "2013-05-05 20:45:01+02:00", "content_text": "La Marsaj paŝiloj el Pollando okupis du unuajn lokojn en la prestiĝa internacia rivalado University Rover Challenge en Usono. Venkis Hyperion de la kolektivo el la Bjalistoka Politekniko kaj Scorpio III el la Vroclava Politekniko. La bjalistoka kolektivo atingis la plej bonan rezulton en la historio de la rivalado akirinte 493 poentojn je 500 eblaj. La venkintoj krom premio, kovro de la kostoj ligitaj kun alveno kaj estado dum la konvencio rajtas fieri pri sia venko dum la tuta jaro. Antaŭ du jaroj Magma2 el Bjalistoko ankaŭ akiris la plej altan podilokon. Nunjare la rivaladon partoprenis 14 taĉmentoj el Usono, Kanado, Pollando kaj Hinda Unio. La venka Hyperion estas adaptita por moviĝi en la tereno dezerta, sabloza kaj ŝtonriĉa kaj povas venki la grund­deklivon eĉ 50-procentan. La dua venkinto, la paŝilo Skorpio III dank’ al apliko de artika kontruo ebligas pli bone ĝiri kaj ataki krutajn altaĵojn. La rivalado URC okazis en la usona dezerto en la ŝtato Utaho en kondiĉoj similaj al la marsaj en kiuj unuopaj studentaj kolektivoj devis plenumi komplikajn taskojn: rekoni la terenon, serĉi la vivospurojn en grundo­provaĵoj kaj liveri medicinistan helpofaskon al vundita astronaŭto.\n\nLegas Barbara", "author": null, "categories": ["Sciencaj informoj"], "audio_links": ["/wp-content/uploads/2013/05/Venkaj-marsaj-pashiloj-de-polaj-studentoj.mp3", "/wp-content/uploads/2013/05/Venkaj-marsaj-pashiloj-de-polaj-studentoj.mp3?_=6"]}
{"url": "https://pola-retradio.org/2013/05/e_elsendo-el-la-07-05-2013/", "title": "E_elsendo el la 07.05.2013", "published": "2013-05-07 17:24:32+02:00", "content_text": "Podkasto: Ludu en nova fenestro | Elŝutu\n\nAbiturientaj ekzamenoj en Pollando estas unu el la novaĵoj de nia 226-a E-programo ĉe la adreso www.pola-retradio.org. Sekvas ilin temoj el la pola gazetaro kaj sciencaj informoj. Nia antaŭmikrofona gasto estas Povilas Jegorovas, la prezidanto de Litova E-Asocio. La ĉeftemo de la interparolo estas la julia BET-49, en kies kultura programo prezentiĝos i.a. la litova grupo Asorti. Ilia kanto ornamas nian hodiaŭan elsendon.", "author": null, "categories": ["Elsendoj"], "audio_links": ["/wp-content/uploads/2013/05/RetRadio_07.05.2013.mp3"]}
{"url": "https://pola-retradio.org/2013/05/e_elsendo-el-la-10-05-2013/", "title": "E_elsendo el la 10.05.2013", "published": "2013-05-10 13:52:58+02:00", "content_text": "Podkasto: Ludu en nova fenestro | Elŝutu\n\nSignifan parton de nia vendreda programo ĉe www.pola-retradio.com okupas la sonsceno pri prezento de la libroservaj novaĵoj fare de Ionel Onet dum la lasta Malferma Tago de la CO en Roterdamo. La 227-a  E-elsendo enhavos komence aktualaĵon, informon el la lastaj Gazetaraj Komunikoj. Fine tradicie aŭdiĝas Leterkesto.", "author": null, "categories": ["Elsendoj"], "audio_links": ["/wp-content/uploads/2013/05/RetRadio_10.05.2013.mp3"]}
{"url": "https://pola-retradio.org/2013/05/pola-junulino-en-internacia-scienca-konkurso/", "title": "Pola junulino  en internacia scienca konkurso", "published": "2013-05-10 20:42:04+02:00", "content_text": "La 17-jarulino, Kinga Panasiewicz el la loko Hrubieszów akiris la 2-an lokon en internacia scienca konkurso por la junularo Internacia Scienca kaj Inĝenieria Foiro . Krom ricevita monpremio, unu el la asteroidoj estos baptita per ŝia nomo. Kinga Panasiewicz estis distingita pro esploroj super la sinkronigo de cerbaj hemisferoj. Pri la cerbo ŝi interesiĝis ekde la plej fruaj vivojaroj kaj ŝiaj interesiĝoj evoluis de prestidigitatoraj trukoj, utiligantaj la cerbo­funkciadon, hiponoto ĝis neŭrologio. Ŝi ekzamenis la aktivecon de la cerbaj hemisferoj dum diversaj taskoj, sekve ŝi prilabris ekzerco­faskon, kiu ebligas aktivigi tiun cerbo­hemisferon, kiu normale ne okupiĝus pri koncerna tasko. Interesiĝon pri ŝiaj esploroj manifestis sciencistoj el Cambridge kaj Glasgow. La pola junulino pensas pri estontaj medicinistaj aŭ fizikaj studoj en Pollando, Oxford aŭ Cambridge, dume tamen ŝi deziras koncentriĝi pri abiturienta ekzameno,  al kiu ŝi subiĝos venontjare.\n\nLegas Barbara", "author": null, "categories": ["Sciencaj informoj"], "audio_links": ["/wp-content/uploads/2013/05/Kinga-Panasiewicz-en-internacia-konkurso.mp3", "/wp-content/uploads/2013/05/Kinga-Panasiewicz-en-internacia-konkurso.mp3?_=7"]}
{"url": "https://pola-retradio.org/2013/05/thorbjoern-jagland-en-moskvo/", "title": "Thorbjoern Jagland en Moskvo", "published": "2013-05-11 17:16:42+02:00", "content_text": "La gastanta en Rusio Ĝenerala Sekretario de Konsilio de Eŭropo, Thorbjoern Jagland dum interparolo kun prezidento Vladimir Putin esprimis maltrankvilon pri situacio de rusaj neregistaraj organizoj.\n\nLiaopinie la lastaj agadoj de la rusa prokuroraro damaĝas la homajn rajtojn kaj civitanajn liberecojn. De kelkaj semajnoj rusaj prokuroroj postulas, ke parto de neregistaraj organizoj registriĝu kiel eksterlandaj agentoj. Tio ligiĝas kun leĝo, laŭ kiu tiun devon havas organizoj okupiĝanaj pri politika agado kaj utiligantaj eksterlandajn porcelajn subvenciojn. Se iu organizo ne plenumas tiun devon povas esti likvidita. Sur la listo de la rusa prokuroraro troviĝas i.a. analiza centro de Jurij Lewada, societo de la defendantoj de la homaj rajtoj Memoriał , organizo monitoranta la balot­procezojn Gołos kaj jurista societo Agora.\n\nLegas Krystyna", "author": null, "categories": ["Novaĵoj"], "audio_links": ["https://pola-retradio.org/wp-content/uploads/2013/05/Thorbjoern-Jagland-en-Rusio.mp3", "https://pola-retradio.org/wp-content/uploads/2013/05/Thorbjoern-Jagland-en-Rusio.mp3?_=8"]}
{"url": "https://pola-retradio.org/2013/05/e_elsendo-el-la-14-05-2013/", "title": "E_elsendo el la 14.05.2013", "published": "2013-05-14 13:52:08+02:00", "content_text": "Podkasto: Ludu en nova fenestro | Elŝutu\n\nEla Karczewska el Bjalistoko estas la gasto de la 228-a E-elsendo de la Pola RetRadio rakontante pri sia vojaĝo al la sicilia Mazara dell Valo kun la kantgrupo Young Folk Crew. Ili koncertis tie, ili kantas ankaŭ en nia ĉiumarda elsendo. Ĉe la retradreso www.pola-retradio.org aŭdiĝas komence aktualaĵoj, temoj el la pola gazetaro kaj scienca bulteno.  Aŭskultu nin, aŭskultigu aliajn! Ne forgesu reagi per viaj rimarkoj, opinioj, sugestoj.", "author": null, "categories": ["Elsendoj"], "audio_links": ["/wp-content/uploads/2013/05/RetRadio_14.05.2013.mp3"]}
{"url": "https://pola-retradio.org/2013/05/delfenoj-pli-inteligentaj-ol-asertite/", "title": "Delfenoj pli inteligentaj ol asertite", "published": "2013-05-15 20:39:16+02:00", "content_text": "Delfeno trejnita por malkovrado de subakvaj minoj malkovris la 130-jaran torpedon. Ĝi troviĝis funde de Pacifiko proksime al la marina centro en San Diego. Dum la marta trejnosesio la trejnisto ordonis al defeno malkovri la plifrue instalitajn sur la marfundo objektojn. Mirige por la trejnisto la delfeno tre rapide reaperis sur la marsurfaco, kvankam la malkovrendaj objektoj estis lokitaj en kelka distanco. Tio estis konsiderita eraro, tamen kiam la alia delfeno reagis same sapeistoj decidis ekzameni lokojn, kiujn estis elmontrantaj delfenoj. Komence oni asertis, ke temas pri fragmento de iu malnova bombo ĵetita el aviadilo. Tamen finfine evidentiĝis, ke temas  pri fragmento de la torpedo Howell (haŭel), unu el la unuaj konstruataj de la usona marino. Tiuj torpedoj kun la atingopovo de 360 metroj pesis 60 kilogramojn kaj longis 3,4 metrojn. Ili estis uzataj ĝis la jaro 1898. La trovaĵo de delfenoj estis direktita al la vaŝingtona Komandantaro pri la Marina Historio kaj Heredajo, kie troviĝas la unusola ĉi-speca konserviĝ­inta torpedo.\n\nLegas Barbara", "author": null, "categories": ["Sciencaj informoj"], "audio_links": ["/wp-content/uploads/2013/05/Delfenoj-pli-inteligentaj-ol-supozite.mp3", "/wp-content/uploads/2013/05/Delfenoj-pli-inteligentaj-ol-supozite.mp3?_=9"]}
{"url": "https://pola-retradio.org/2013/05/nokto-de-muzeoj-en-varsovio-2/", "title": "Nokto de Muzeoj en Varsovio (2013)", "published": "2013-05-15 22:05:32+02:00", "content_text": "Eĉ 210 institucioj anoncis aliĝon al la Nokto de Muzeoj en Varsovio, okazonta inter la plej proksima sabato kaj dimanĉo. La unuan fojon eblos viziti tiunokte la sidejon de la Kulturministerio, la Nacian Stadionon kaj muzeon de polaj judoj. La evento ĝuas grandan popularecon, de du jaroj meze partoprenas ĝin ĉ. 200 mil personoj. La Nacia Stadiono invitos gastojn al la lumigita placludejo, kiun eblos rigardi ankaŭ el la loĝio por eminentuloj. Estos gviditaj ankaŭ tra ĝi organizitaj promenoj. Vizitantoj de la Kulturministerio konatiĝos kun la historio kaj internoj de la ministeria sidejo, kiu estas Palaco de Potocki-familio. Kvankam muzeo de polaj judoj jam partoprenis la Nokton de Muzeoj en la antaŭaj eldonoj, ĉi-foje eblos konatiĝi kun la inaŭgurita antaŭnelonge ĝia nova sidejo. I.a. dum internacia debato ĝia arkitekto Rainer Mahlamaki el Finnlando kun aliaj partoprenos la debaton Arkitekturo de la Muzeo de Polaj Judoj – inspiroj, simbolaro, procezo, funkcieco.  Najbare en la sama urboparto Muranów la duan fojon siajn pordojn malferos dumnokte la sidejo de la Pola E-Asocio proponante i.a. infanludojn, rapidkurson, konatiĝon kun la Unua Libro, E-literaturo kaj kun eksterlandaj esperantistoj loĝantaj en Varsovio. En kelkaj urbolokoj prezentiĝos Muzeo Perdita. Temas pri virtuala prezento de la perditaj dummilite artverkoj. Pri la graveco de la temo atestu la fakto, ke rezulte de la 2-a mondmilito Pollando perdis 70 procentojn de sia materia kultur­heredaĵo. Tiuj prezentoj okazos antaŭ la Prezidenta Palaco, en la Nacia Muzeo, Palaco en Wilanów kaj sur la Nacia Stadiono. Kiel ĉiujare al la eventoj de la nokto inter sabato kaj dimanĉo aliĝas i.a. Muzeo de la Polaj Armeaj Fortoj, Muzeo de la Nuntempa Arto, la artgalerio Zachęta, la Reĝa Kastelo, Mickiewicz-Instituto, Instituto de la Nacia Memoro, la Historia Muzeo, Muzeo de Literaturo, Muzeo de Moderna Arto, la Scienca Centro Kopernik. La unuan fojon inter la muzeoj kaj aliaj objektoj eblos trafiki per la urba biciklo Veturilo, kiu disponas nun pri 128 strataj lustacioj kun 2200 bicikloj. Trafikos ankaŭ 26 malmodenaj busoj el la 50-aj kaj 60-aj jaroj, inter ili 15 tiel nomataj kukumoj, do busoj duoble longaj.\n\nLegas Tomek", "author": null, "categories": ["Kulturkroniko"], "audio_links": ["/wp-content/uploads/2013/05/Noc-muzeow.mp3", "/wp-content/uploads/2013/05/Noc-muzeow.mp3?_=10"]}
{"url": "https://pola-retradio.org/2013/05/la-54-a-sezono-de-chopin-koncertoj/", "title": "La 54-a sezono de Chopin-koncertoj", "published": "2013-05-16 21:57:17+02:00", "content_text": "La 19-an de majo okazis la solena inaŭguro de la 54-a sezono de Chopin-koncertoj en la varsovia Łazienki-parko. Krom la prezidenta paro partoprenis ĝin ambasadoroj de la landoj, el kiuj devenis la ĝisnunaj laŭreatoj de la internacia Chopin-konkurso ekde 1927. La inaŭguro de la sezono kun amasa partopreno de la publiko estis ne sole granda muzika evento, sed aŭguris samtempe laŭvican sukcesan sezonon. Ekde 1959 la formulo de la koncertoj plurfoje ŝanĝiĝis. Jen temis pri fortepianaj koncertoj akompanite de simfonia orkestro, jen pri recitaloj kaj deklamadoj de la romantika poezio. De dek kelkaj jaroj okazas klasikaj recitaloj de elstaraj pianistoj. La aparta karakterizaĵo de la dimanĉaj Chopin-koncertoj en Łazienki-Parko estas, ke Chopin-muziko miksiĝas kun la urbobrueto, kanto de birdoj, sono de la superflug­antaj aviadiloj kaj ĉiufoje sonas alimanire. Samtempe kun la inaŭguro de la muzika sezono estis solene malfermita ĝardeno ĉirkaŭ la monumento de Chopin post la okazigita rearanĝo. I.a. estis plantitaj 6600 rozujoj kaj 15 mil aliaj plantoj. La ĉiudimanĉaj Chopin-koncertoj en Łazienki-parko daŭros ĝis la 29-a de septembro.\n\nLegas Milada", "author": null, "categories": ["Kulturkroniko"], "audio_links": ["/wp-content/uploads/2013/05/La-54-a-sezono-de-Chopin-koncertoj.mp3", "/wp-content/uploads/2013/05/La-54-a-sezono-de-Chopin-koncertoj.mp3?_=11"]}
{"url": "https://pola-retradio.org/2013/05/e_elsendo-el-la-17-05-2013/", "title": "E_elsendo el la 17.05.2013", "published": "2013-05-17 21:39:38+02:00", "content_text": "Podkasto: Ludu en nova fenestro | Elŝutu\n\nLa informo pri Nokto de Muzeoj la plej proksiman semajnfinon en Varsovio komencas la 229-an E-elsendon de Pola RetRadio. Ĉe la adreso www.pola-retradio.org ni sekve invitas al koninda loko Ostrzyca, kiu atestas, ke iam ankaŭ en Pollando funkciis vulkanoj. E-informoj kaj Leterkesta renkontiĝo, en kiu i.a. ni informas pri nia retejo kompletigas la ĉiuvendredan elsendon. Muzike akompanas al ni Jacque Yvart per la kanto La pluvombrelo el  sia unua KD eldonita de Vinilkosmo.\n\nLa teksto de la informo pri Nokto de Muzeoj troviĝas en la sekcio Novaĵoj . La tekston  pri Ostrzyca estas konsultebla en la sekcio Felietonoj .", "author": null, "categories": ["Elsendoj"], "audio_links": ["/wp-content/uploads/2013/05/RetRadio_17.05.2013.mp3"]}
{"url": "https://pola-retradio.org/2013/05/internacia-piankonkurso-por-infanoj-en-szafarnia/", "title": "Internacia piankonkurso por infanoj en Szafarnia", "published": "2013-05-17 21:48:56+02:00", "content_text": "Junaj pianistoj el Singapuro, Italio, Belgio kaj Pollando fariĝis laŭreatoj de ĉefpremioj de la 21-a Internacia Pianista Konkurso por Infanoj kaj Junularo en la loko Szafarnia. La premioj egalis de 700 ĝis 1300 eŭroj. Inter specialaj premioj estas la eblo koncerti en la hispana Pampeluna kaj estado en Hungario. En la konkurso partoprenis pianistoj en la aĝo de 6 ĝis 18 jaroj, inkluzive de tiuj, kiuj ne estas lernantoj de Ŝtataj Muzikaj Lernejoj. Entute temis pri 47 partoprenantoj el Azerbejĝano, Belgio, Israelo, Kanado, Litovio, Germanio, Rusio, Rumanio, Serbio, Singapuro, Ukrainio, Turkio, Hungario kaj Italio. Pollandon reprezentis 30 junaj artistoj. La ideo de la Pianistaj koncertoj en Szafarnia kreiĝis en 1992. Por multaj pianistoj ĝi estis la unua paŝo al la artista kariero. En Szafarnia apud Golub-Dobrzyń en la jaroj 1824 kaj 1825 feriis Frederiko Chopin gastante en la biendomo de sia lerneja kolego Dominik Dziewanowski. Tie Chopin komponis 4 mazurkojn kaj redaktis  la lokan gazeteton, kies celo estis detale priskribi por la gepatroj eventojn, kiuj okazis dum lia estado en Szafarnia.\n\nLegas Milada", "author": null, "categories": ["Kulturkroniko"], "audio_links": ["/wp-content/uploads/2013/05/Internacia-piankonkurso-por-infanoj.mp3", "/wp-content/uploads/2013/05/Internacia-piankonkurso-por-infanoj.mp3?_=12"]}
{"url": "https://pola-retradio.org/2013/05/bisfenolo-a-kaj-la-obezeco/", "title": "Bisfenolo A kaj la obezeco", "published": "2013-05-20 20:36:08+02:00", "content_text": "Kemiaĵo aplikata por la produktado de plastoj, bisfenolo A povas grandigi riskon de obezeco ĉe adolesk­ulinoj. La pli fruaj ekzamenoj elmontris, ke ĝi endanĝerigas fekundecon kaj influas denaskajn evolu­difektojn. La plej novaj esploroj de kaliforniaj sciencistoj informas, ke ĝi influas ankaŭ nian pezon. La nivelo de bisfenolo A , BPA estis testita en urin­provaĵoj de pli ol 1300 infanoj en la aĝo de 9 ĝis 12 jaroj. Evidentiĝis, ke knabinoj ĉe kiuj estis konstatita pli alta elcento de ĝia kvanto estas pli minacitaj de obezeco. Ekzemple knabinoj, en kies urino estis pli ol 2 mikrogramoj de BPA en unu litro duoble pli estis endanĝerigitaj je obezeco ol iliaj koleginoj, kies BPA-kvanto estis sub ĉi tiu nivelo. Ne ekzistas simila dependeco ĉe knaboj. Doktoro De-Kun Li el la Esplorfako de Kaiser Permanente el Oakland delonge ekzamenas la influon de bisfenolo A. Eksperimentoj kun partopreno de bestoj elmontradis, ke BPA influas metabolon, kio ofte kondukas al obezeco kaj diabeto. Kvankam laŭ d-ro Li la kaliforniaj testadoj ne pruvas, ke BPA rekte kaŭzas la knabinan obezecon, sendube ĝi estas unu el la gravaj faktoroj. Bisfenolo A perturbas la funkciadon de hormona strukturo kaj efikas simile al estrogeno je la digesto­funkcioj. Sendube BPA ludas gravan rolon en la globskala epidemio de obezeco. La eksperto konsilas rezigni pri pakumoj, en kies konsiston eniras BPA, alivorte plastaj boteloj, plastaj nutraĵpakumoj kaj plastaj nutr­aĵskatoloj.\n\nLegas Barbara", "author": null, "categories": ["Sciencaj informoj"], "audio_links": ["/wp-content/uploads/2013/05/Bisfenolo-A-kaj-la-obezeco.mp3", "/wp-content/uploads/2013/05/Bisfenolo-A-kaj-la-obezeco.mp3?_=13"]}
{"url": "https://pola-retradio.org/2013/05/e-elsendo-el-la-21-05-2013/", "title": "E_elsendo el la 21.05.2013", "published": "2013-05-21 20:19:10+02:00", "content_text": "Podkasto: Ludu en nova fenestro | Elŝutu\n\nGazetara Kampanjo ĉirkaŭ la Rejkjavika UK de UEA estas la temo de interparolo kun aldona Komisiito por ĉi tiu tasko, Emilio Cid el Brazilo. Komence de la 230-a E-elsendo de la Pola Retradio aŭdiĝas aktualaĵoj, temoj el la pola gazetaro kaj scienca bulteno. Kante akompanas nin hodiaŭ Flavio Fonseca.\n\nEn la paĝo www.pola-retradio.org eblas jam  legi la tekstojn de aktualaĵoj kaj informojn de la  scienca bulteno samtempe ilin aŭskultante.", "author": null, "categories": ["Elsendoj"], "audio_links": ["/wp-content/uploads/2013/05/RetRadio_21.05.2013.mp3"]}
{"url": "https://pola-retradio.org/2013/05/e_elsendo-el-la-24-05-2013/", "title": "E_elsendo el la 24.05.2013", "published": "2013-05-24 22:31:45+02:00", "content_text": "Podkasto: Ludu en nova fenestro | Elŝutu\n\nLa ĉi-vendreda E-elsendo el Varsovio, ĉi-foje jam la 231-a, proponas aktualaĵon, felietonon pri polaj insurgentoj de la Januara kontraŭcara Insurekcio, kiuj fariĝis la unuaj esploristoj de la plej malnova kaj plej profunda lago de la mondo, Bajkalo. Ni prezentas E-informojn kaj fine traktas aktualajn temojn sur la leterkesta  forumo.\n\nEn la rubrikoj Aktualaĵoj kaj Felietonoj estas legeblaj tekstoj aŭdiĝantaj en la  elsendo", "author": null, "categories": ["Elsendoj"], "audio_links": ["/wp-content/uploads/2013/05/E_24.05.2013_231_pt.mp3"]}
{"url": "https://pola-retradio.org/2013/05/ostrzyca/", "title": "Ostrzyca", "published": "2013-05-24 23:32:54+02:00", "content_text": "Hodiaŭ mi volas vin konduki, gesinjoroj,  al iom fora loko en la sudokcidenta Pollando, en Sudety-montaro, en la distrikto de Złotoryja. Tie ĝis antaŭnelonge eblis trovi la unikan en Pollando kreskolokon de ajlo strikta, la restaĵo de la glaĉera epoko, nun jam malaperinta.  Ne ajlon striktan ni serĉos tie, sed nian atenton ni donu al la altaĵo Ostrzyca, kiu povas veki asociaciojn kun egiptaj piramidoj. Piramidforman aspekton Ostrzyca dankŝuldas al la vulkana historio de Sudetoj. Hodiaŭ neniu vulkano funkcias tie, sed daŭre eblas rekoni vulkankonusojn en la panoramo de la regiono. La plej alta vulkanrestaĵo, alta 501 metrojn super la marnivelo, estas dominanta en la ebena panoramo Ostrzyca, kiu kiel vulkano,  ne funkcias de 4 milionoj da jaroj. Ĝiaj deklivoj estas relative krutaj kun klare rimarkebla pinto. La altaĵo kun varia geologia historio konsistas  el variaj miocenaj vulkanrokoj, kiuj en likva formo elverŝiĝis el la iama vulkano. Nun Ostrzyca estas tutece surkreskita de kapsoarbaro konsistanta el sikomora acero, frakseno, tilio, ulmo, en malpli granda grado kvero. Ĉepiede kreskas piceoj kaj betuloj. En la pinta regiono sur la areo de 3,81 hektaroj estis kreita la naturrezervejo Ostrzyca Proboszczowicka. Al aparte protektataj formacioj apartenas tie bazalta roka gruzo kaj la rokoplantoj. La pinto mem, kiel menciite, dominanta en la regiono estas bonega panormrigardejo. Kondukas al ĝi 445 ŝtonaj ŝtupoj. La altaĵo pro sia formo estas difinata i.a. kiel la silezia Fuĵi-monto. Dum la favora vetero ĝi estas  videbla de Karkonosze-montaro. La unuopaj deklivoj pro malsama sunradiado karakteriz­aĝas per varia mikroklimato, kio influas ĝian planto­veston.\n\nLa naturrezervejo estis establita en 1962 kaj enhavas – kiel dirite – interesajn geologiajn formaciojn kaj multajn maloftajn plato­speciojn. Ĝi estis establita ĉefe por konservi la restaĵojn de la terciara vulkano kun la bazalta gruzo kaj por protekti la rokoplantojn – entute 160 speciojn – en la pinta segmento de la altaĵo. Sur la tereno de la naturrezevejo vivas i.a. aproj, cervoj, kapreoloj. El inter malpli grandaj bestoj estas menciindaj vulpoj, martesoj, leporoj, sciuroj, musteloj. Riĉe estas reprezent­ita birdaro. La rezervejo estas ankaŭ la vivejo de tre malofte aperanta en Sudetoj limako Clausilia Dubia kaj nur ĉi tie aperantaj du papili­specioj Aplota kadeniella kaj Bryotropha basaltinella .\n\nLa arbara komplekso, sur kies tereno troviĝas la rezervejo en la pasineco rolis kiel la kavalira havaĵo. La arkeologiaj esploroj en 1959 konfirmis en Ostrzyca spurojn de la frumezepoka setliĝado.  Jam en 1926 pro la elstaraj naturvaloroj de Ostrzyca germanaj aŭtoritatoj deklaris la terenon sur la areo de 2,46 hektaroj protektata. Tiu tereno en 1962 estis vastigita je 1,36 hektaroj.  En 1982 kreiĝis aldone sur la surfaco de preskaŭ 12 kvadrataj kilometroj tereno de la protektenda panoramo, Ostrzyca Proboszczowska, kiu ĉirkaŭas la rezervejon, kaj sur kiu tereno eĉ pli ol tri kvadratajn kilometrojn okupas arbaroj.\n\nLagas Barbara", "author": null, "categories": ["Felietonoj"], "audio_links": ["/wp-content/uploads/2013/05/Ostrzyca.mp3", "/wp-content/uploads/2013/05/Ostrzyca.mp3?_=14"]}
{"url": "https://pola-retradio.org/2013/05/premiita-magistriga-disertacio/", "title": "Premiita magistriga disertacio", "published": "2013-05-25 01:00:33+02:00", "content_text": "La ministro por la eksterlandaj aferoj, Radosław Sikorski enmanigis premiojn al la nunjaraj laŭreatoj de la konkurso por la magistriga disertacio-2012 rilatanta al la aktualaj internaciaj rilatoj. Entute oni alsendis el la tuta Pollando 54 verkojn kun varia temaro, postulanta ne sole konojn, sed ankaŭ esplor­-sendependecon de la verkintoj. La laŭreato de la unua premio estas Witold Gruszczyński el la Varsovia Universitato studinta en la fakultato pri ĵurnalismo kaj politikaj sciencoj. Lia magistriga disertaĵo rilatis al la energetika politiko de la Eŭopa Unio kun aparta konsidero de la tergaso. Krom financa premio atendas lin praktiko en la elektita de li ministeria departemento aŭ staĝo eksterlanda.\n\nLegas Milada\n\nPremiita magistriga disertacio", "author": null, "categories": ["Novaĵoj"], "audio_links": ["/wp-content/uploads/2013/05/Premiita-magistriga-disertacio.mp3", "/wp-content/uploads/2013/05/Premiita-magistriga-disertacio.mp3?_=15"]}
{"url": "https://pola-retradio.org/2013/05/postelefonoj-kaj-nia-sano/", "title": "Poŝtelefonoj kaj nia sano", "published": "2013-05-25 20:23:13+02:00", "content_text": "Daŭras diskutoj, eĉ disputoj pri la influo de poŝtelefonoj je la homa sano. La esploroj de d-ro Leif Salford ne lasas iluziojn, ke la mikroondoj trapenetras la protekto­barilon kaj atingas nian cerbon. La sveda neŭro­kirurgo de jaroj okupiĝas pri la influo de la elektromagneta radiado je la homa cerbo.\n\nJam en 1975 la usona biofizik­isto kaj neŭrologo Allan Frey malkovris, ke la mikroondoj traiĝas al la cerboĉeloj. La natura barilo sango-cerbo, kiu formas fizikan kaj biokemian protekton, specifan protekto­torĉon inter sangoportaj vojoj kaj nerva sistemo ne prezentas por ili problemon. En la universitato en Lund de jaroj daŭras esploroj pri la influo de la radiado je la cerboĉeloj. Ekde 1988 d-ro Salford testis la efikadon de mikroondoj je miloj da laboratoriaj ratoj. De 20 jaroj kiel fonton de la radiado li uzas poŝtelefonojn. La testo­rezultoj estas alarmaj. Evidentiĝas, ke ne sole la radiado de la poŝ­telefoniaj retoj estas danĝera, sed ankaŭ aranĝaĵoj, kiuj funkcias kun miloble malpli granda povo ol ili detruas la naturan barieron sango-cerbo. Krome la malgrandigo de la povo de la radiadfonto efikas kontraŭe ol oni atendas. Nome aranĝaĵoj emisiantaj kun malpli granda povo en pli signifa grado detruas la naturan protektobarilon. Tio signifas, ke la truk­klopodoj de la poŝtelefoniaj produktantoj estas vanaj, ĉar malgrandig­ita radiadpovo de poŝtelefono ne malgrandigas la negativan influon de la radiado je nia sano. La esploroj ĉe ratoj, elmontradis, ke jam post du minutoj la mikroondoj traiĝis tra la bariero sango-cerbo. La 2-hora efikado de poŝtelefono je ratoj alkondukis al detruo de 2 procentoj de la cerboĉeloj en la formo de misformoj aŭ subfunkcio. La 6-hora efikado alkondukis al memor­perturboj kaj genetikaj ŝanĝoj. Profesoro Leif Salford difinas la uzadon de poŝtelefonoj fare de homoj “la plej granda biologia eksperimento en la historio”.\n\nLegas Barbara", "author": null, "categories": ["Sciencaj informoj"], "audio_links": ["/wp-content/uploads/2013/05/Influo-de-poshtelefonoj-je-nia-sano.mp3", "/wp-content/uploads/2013/05/Influo-de-poshtelefonoj-je-nia-sano.mp3?_=16"]}
{"url": "https://pola-retradio.org/2013/05/konindaj-poloj-la-unuaj-esploristoj-de-bajkalo/", "title": "Konindaj poloj: La unuaj esploristoj de Bajkalo", "published": "2013-05-25 23:29:56+02:00", "content_text": "Nunjare pasas la 150-a datreveno de la kontraŭcara, liberiga insurekcio, la Januara Insurekcio. Multaj ĝiaj komandantoj, insurgentoj post la insurekci­falo estis kondamnitaj je morto aŭ ekzilo al Siberio. Inter ili estis komisaro de la insurgenta pola Nacia Registaro en Litovio i Belorusio, Benedykt Dybowski. Post la aresto la rusaj aŭtoritatoj kondamnis lin je mortopuno. Savis lin tamen germanaj zoologoj intervenante pere  de prusa fera kanceliero Otton von Bismarck. La puno estis ŝanĝita je la 12-jara ekzilo al Siberio. Tie polaj insurgentaj ekzilitoj kiel la unuaj komencis gvidis sistemajn esplorojn de Bajkalo. Inter ili estis Benedykt Dybowski la malkovrinto de la faŭno kaj flaŭro de ĉi tiu plej malnova kaj plej profunda lago de la mondo. Dybowski, kies 180-a naskiĝ­datreveno pasis  fine de aprilo, kun sia amiko Wiktor Godlewski malkovris tie 100 speciojn de organismoj, la plej ofte vivantajn en Bajkalo krustulojn.  Kiel konfirmas hidobiologo el altlernejo en Ulan-Ude en la orienta Siberio doktoro Dmitrij Wiktorowicz Matafonow – poloj iniciatis tute novan etapon en la malkovrado de la Bajkala geografio kaj ĝia besta kaj planta mondo. de bestoj kaj plantoj de Bajkalo. Liaopinie neniu pli frue ol Dybowski kun tioma sukceso estis malkovranta la endemian faŭnon de Bajkalo. La lago havanta ĉ. 25 milionojn da jaroj karakteriz­iĝas per pli ol 70 procentoj de besto- kaj planto­specioj vivantaj ekskluzive en ĝiaj akvoj. Tio fascinis la polan esploristojn, kiu  priskribis ol 100 speciojn de nekonataj bestoj.\n\nKune kun Wiktor Godlewski Dybowski gvidis eslorojn en Kałtuj, malgranda loĝloko ĉe la suda bordo de Bajkalo, kie ĝis hodiaŭ oni memoras pri polaj malkovrintoj.  Dybowski kaj Godlewski gvidis siajn esplorojn laŭ la propra originala metodo. Nome en profundon de la lago tra forhokita glacikrusto – en tre malfacilaj kondiĉoj, kiam frosto havis ĉirkaŭ minus 30 gradojn – ili estis enmetantaj mortan fiŝon, kies korpon tuj voris diverpeciaj krustuloj. Elmetane ĝin ili jam disponis pri esplor­materialo. Inter la malkovraĵoj de Dybowski en Bajkalo troviĝas iu el la plej  karkterizaj por la lago fiŝoj, pole gołomianka, latine Comephorus dybowskii , kiu havas mirigajn proprecojn. Ĝi vivas tre profunde kaj estas preskaŭ diafana. Elprenita el la akvo kaj metita en la sunradiojn ĝi transformiĝas en oleecan likvaĵon. Tiu oleo servis al la vivantaj ĉe la bordoj de Bajkalo burjakoj por lumigi iliajn lampojn.\n\nEstadante ĉe Bajkalo kaj esplorante ĝiajn akvojn Dybowski fariĝis la kunaŭtoro de nova sciencbranĉo, limnologio, kiu koncernas kompleksajn esplorojn geologiajn, hidrologiajn kaj natursciencajn de la kontinentaj akvoj. Post la punestado Dybowski laŭ la propra elekto daŭrigis siajn sciencajn laborojn en la fora Rusio, i.a. sur Komĉatko. Li meritiĝis ankaŭ kiel kuracisto kaj etnografo inter la vivantaj en Siberio burjakoj kaj evenkoj. Fine li  revenis al Pollando kaj ekloĝinte en Lvovo tie li mortis en 1930a.\n\nSed ne nur la nomo de Dybowski estas ligita kun Bajkalo. Alia elstara pioniro de la sibira scienco estis pola geologo Jan Czerski, ankaŭ eksilita al Siberio pro la partopreno en la januara insurekcio. Lia merito estas la priskribo de la tuta lagobordo de Bajkalo, inkluzive de enfluantaj ĝin riveroj. Lian nomon memorigas  Czerski-Monto, la plej alta pinto de Bajkalaj Montoj kaj la tiel nomata Czerski-ŝtono,  monto troviĝata proksime al la loko Litwianka. Czerski same kiel Dybowski post la malkovro de la siberia naturo libervole revenis tien por daŭrigi siajn sciencajn laborojn. La tragika por Pollando 1863, pro la falo de la januara insurekcio,  fariĝis epokfara en la esplor­histrio de Bajkalo. Ekzilitaj polaj insurgentoj estis la unuaj, kiuj komencis ĝin sisteme esplori.\n\nLegas Barbara", "author": null, "categories": ["Felietonoj"], "audio_links": ["/wp-content/uploads/2013/05/Poloj_Bajkalo.mp3", "/wp-content/uploads/2013/05/Poloj_Bajkalo.mp3?_=17"]}
{"url": "https://pola-retradio.org/2013/05/muzakowski-parko/", "title": "Mużakowski-Parko", "published": "2013-05-26 23:26:42+02:00", "content_text": "Ĉi-semajne gesinjoroj ni invitas vin al la okcidenta Pollando por konatiĝi kun unu el la plej grandaj turismaj atrakciaĵoj de la regiono, Mużakowski-Parko. Establita en la unua duono de la 19-a jarcento sur la tereno kun apartaj panoramaj valoroj fare de princo Hermann von Pückler-Muskau ĝi formas la plej grandan anglastilan parkon en Pollando kaj en Germanio. Ĝi etendiĝas sur la areo de 728 hektaroj ambaŭborde de la Soraba Niso, kiu rolas kiel la pola-germana limo.  Unuflanke troviĝas la germana Bad Muskau, ĉe la pola flanko Łęknica. Post la 2-a mondmilito ĉe la germana flanko  restis la centra parto kun palaco, ĉefaj konstruaĵoj kaj ĝardenoj, kiu okupas ĉ. unu trionon de la tuta projekto. Polaflanke sur la areo de ĉ. 500 hektaroj etendiĝas naturstila parko. Ambaŭ partojn kunigas du parkaj pontoj. Mużakowski-parko imponas per la naturaj valoroj de la tereno en la valo de la Soraba Niso, kie la rivero tranĉfluas inter geologiaj formacioj de la onidire plej granda en la mondo finmoreno, difinata kiel Mużaków-akso. En majo 2004 la pola parto de la parko estis rekonita kiel histori­monumento, en julio samjare ĝi estis registrita en la listo de la Monda Kulturheredaĵo de Unesko.\n\nLa parkon eblas viziti diversmaniere – piede, bicikle aŭ surĉevale. Faras tion ĉiujare miloj da turistoj, kiujn logas senfinaj herbejoj, majestaj arboj, zigzagaj padoj, pitoreskaj lagoj kaj riveroj, unikaj pontetoj kaj konstruaĵoj. Tio, kio ŝajnas aparteni al la  natura panoramo estas ĝardenista verko kreita de princo Hermann von Pückler-Muskau.\n\nLa vivinta en la jaroj 1785-1871 prusa aristokrato post siaj pluraj vojaĝoj, i.a. al Britio restis sub la influo de forta raviĝo pri la anglastilaj parkoj. Heredinte de la patro komence de la 19-a jarcento kastelon kun parko en Muskau tre baldaŭ li direktis alvokon al urbo­loĝantoj pri helpo establi aglastilan parkon. En la daŭro de 30 jaroj (1815-1845) la rezidejon ĉirkaŭis vasta parko kun panorama karaktero. Oni rearanĝis la tutan terenon, elkonstruis pontojn super Niso, oni plantis milojn da arbaroj kaj arbustoj kaj ĉio ĉi estis perfekte enkomponita en la internan riverovalon. Bedaŭrinde la financa ŝarĝo ligita kun la realigo de tiom vastskale planita projekto kaj pliaj vojaĝoj de la princo devigis lin vendi la terposedaĵon en Muskau. Pliajn modernigojn efektivigis la laŭvicaj posedantoj – principo Frederiko la Niderlanda kaj la familio von Amin, kiu en 1945 – pro la postmilitaj limŝanĝoj – estis eksloĝigita.\n\nDum la 2-a mondmilito la parko kaj multaj parkaj konstruaĵoj estis detruitaj, inkluzive de la ĉefa rezidejo Nova Kastelo. Ekde la fino de la 80-aj jaroj la parko fariĝis objekto de la pola-germana revaloriga projekto. Iom poste estis  i.a. restaŭrita monumento de la parko­kreinto princo Hermann von Pückler-Muskau kaj jam komence de la 2-milaj jaroj estis rekonstruitaj la eksplodig­itaj dum la 2-a mondmilito Duobla Ponto kaj la Angla Ponto. Nun pli ol 300 mil turistoj el la tuta mondo venas ĉiujare por ripozi for de la urba bruo kaj sufokaj stratoj kaj  por admiri kaj ĝui eksterordinaran verkon de la mondklasa ĝardenista arto.\n\nLegas Barbara", "author": null, "categories": ["Felietonoj"], "audio_links": ["/wp-content/uploads/2013/05/Muzakowski-Parko.mp3", "/wp-content/uploads/2013/05/Muzakowski-Parko.mp3?_=18"]}
{"url": "https://pola-retradio.org/2013/05/antoni-grabowski-elstara-e-pioniro-patro-de-la-e-poezio/", "title": "Antoni Grabowski, elstara E-pioniro, Patro de la E-poezio", "published": "2013-05-27 23:22:42+02:00", "content_text": "Kiam en 1887 en Varsovio aperis la Unua Libro de D-ro Esperanto, Antoni Grabowski estis 30-jaraĝa. Omaĝante lian laŭvican naskiĝ­datrevenon, ĉi-jare jam la 156-an necesas ne nur reliefigi lian rolon kiel la Patro de la E-poezio. Grabowski estas samtempe unu el la plej gravaj E-pioniroj meritiĝinta ankaŭ sur la movada kampo. Multaj biografiaj informoj pri Antoni Grabowski, pri lia tre ampleksa E-agado, ne sole literatura kaj lingva, sed ankaŭ organiza – tre grava por la universala kaj pola E-movadoj – troviĝas dise tra la E-gazetaro, en kelkaj prilabor­aĵoj. La unua fonto prezentanta koncize lian biogramon laŭ Edward Wiesenfeld kaj Kalomano Kalocsay estas „Enciklopedio de Esperanto”, 1933. El inter la postmilitaj prilaboroj interesajn informojn enhavas la antaŭparolo de Andrzej Pettyn al la libreto de „Halka” de W?odzimierz Wolski aperinta en 1987. Interalie tre valora laŭ la vidpunkto de multaj cititaj font­materialoj estas la libro de Zofia Banet-Fornal el 2001 „Antoni Grabowski eminenta Esperanto-aganto”. La figuro de Antoni Grabowski impresas multajn lingvo­adeptojn pro la informo, nun eĉ jen kaj jen dubigata, ke inter li kaj d-ro Ludoviko Zamenhof okazis la unua konversacio en Esperanto. Sed kiel legeblas en la rememora artikolo de Antoni Grabowski mem en „Esperantysta Polski” el 1910, tiel efektive okazis. Grabowski skribas: „ĝoja estis ankaŭ kaj ne forgesebla por mi la tago, kiam en 1888, veninte Varsovion, mi vizitis nian Majstron. Tiam, kiel al mi memorigas Dro Ludwik Zamenhof, inter ni ambaŭ eksonis la plej unua interparolado esperanta. Ambaŭ ni parolis la lingvon la unuan fojon kaj tamen la lingvo ekfluis vigle, ĉar ĝi estis jam antaŭe viva en niaj koroj kaj mensoj.”\n\nAntoni Grabowski estis poligloto scianta multajn lingvojn. Antaŭ la konatiĝo kun Esperanto, kiu samtempis kun la eldono de la Unua Libro, en somero 1887 logis lin Volapuko. Li renkontiĝis kun la kreinto de tiu ĉi lingvo, pastro Martin Schleyer, li estis ankaŭ membro de la viena volapukista klubo. Tiun ĉi medion li senprokraste forlasis post la konvinkiĝo pri la supereco „de la vera lingvo internacia”. La kontakton kun la aŭtoro de tiu vera lingvo internacia li tuj ligis sendinte al D-ro Esperanto gratul­leteron. Sekvis tion iliaj korespondaj kontaktoj. Tiel do la konversacio ĵus menciita en ne okazis inter nekonataj personoj. Estas vero, ke pli poste – kiel ni legas en la Enciklopedio – dum kelkaj jaroj Antoni Grabowski estis unu el la ĉefoj de la lingvo­reforma movado, serĉante la kaŭzon de la malrapida disvastiĝo de Esperanto en ĝia mal­perfekteco. Sed pri reformemo li rezignis post la decida voĉdono de 1894, restinte fidela al la Fundamento. La jam menciita Enciklopedio citas liajn vortojn: „>Tablo< – diris Grabowski – devas esti nomata tablo ne pro ia logika aŭ alia rezono, sed tute simple pro tio, ke tiel volis Zamenhof; se li estus volinta ĝin nomi >tiŝo< ni ĉiuj akceptus tiun ĉi vorton…”\n\nJanina Ender kaj Marek Wajsblum en la artikolo el „Pola Biografia Vortaro” esperantig­ita de Jan Zawada skribas i.a. „…Grabowski plene meritas la nomon „Patro de la esperanta poezio”. Celkonscie kaj persiste li eksperimentis ĉe siaj tradukoj kaj originalaj verkaĵoj kun poetikaj formoj, formis la esperantan ritmikon kaj per ekzemploj montradis la riĉecon de la rimoj en la esperanta poezio lingvaĵo, uzante ĉiujn eblojn kreitajn de ĝia morfologia strukturo. La plej alta atingo de lia poezia tekniko estas la majstra traduko de „Sinjoro Tadeo” (originale „Pan Tadeusz”), en kiu unuafoje sian plenan esprimon trovis la onomatopeaj valoroj de Esperanto”. La traduko de „Sinjoro Tadeo” de Adam Mickiewicz fare de Antoni Grabowski estis verdire unu el la lastaj laboroj de Grabowski – sendube la plej grandioza, kiun li entreprenis en 1916. Laŭ Leono Zamenhof, tio estis lia multjara revo, kvankam ambaŭ opiniis tion utopio. La viv­cirkonstancoj, en kiuj ektroviĝis Grabowski post la forveturo de la familio el Varsovio spronis kaj favoris tiun laboron. Kiam unu jaron poste li prezentis la traduk­specimenojn al Ludoviko Zamenhof, kiun li vizitis en la akompano de alia E-poeto Stanisław Karolczyk, de Ludoviko Zamenhof li ricevis ne sole la manpreman gratulon, sed ankaŭ instigon, ke la tuta epopeo estu esperantigita. Zamenhof mem ne ĝisatendis ĝian libroforman aperigon, kio okazis en 1918, sed ja konis ĝiajn fragmentojn. Antoni Grabowski mem pri sia traduk­laboro jene skribis i.a. en la antaŭparolo al la unua esperantlingva eldono de „Sinjoro Tadeo”: „La traduko de la tuta epopeo en lingvon Esperanto ŝajnis al mi, pro la grandegaj malfacilecoj, afero preskaŭ neebla; almenaŭ mi neniam kuraĝis pensi, ke miaj fortoj por tia tasko povus sufiĉi. Sed en la jaro 1916, kiam mi kolektis malgrandan aldonon por mia “El Parnaso de popoloj”, tiam tentite de samideano S.K. – t.e. Stanisław Karolczyk, post longa ŝanceliĝado mi decidiĝis aldoni kelkajn belegajn fragmentojn el ĉi tiu verko. Vizitante la malsanan, neforgeseblan karan Majstron, mi ricevis la respondon: “Traduku la tutaĵon”. Mi ekridis, ĉar al mi ŝajnis, ke la Majstro naive postulas neeblaĵon. Sed doktoro Zamenhof ne ĉesis min emigi dum ĉiu mia nova vizito, ĝis mi fine subiĝis kaj komencis en decembro de la jaro 1916 la tradukadon, kun malfido, ke mi iam ĝin finos. Tamen komencinte mi jam ne ĉesis. La Majstro, kiun mi konsultadis pri kelkaj novaj vortoj, formoj kaj esprim­manieroj, legis antaŭ sia morto preskaŭ la unuajn kvar librojn. Poste, malgraŭ mia malbona sanstato, mi daŭrigis la laboron, kiu postulis streĉon de ĉiuj miaj animfortoj por plenumi la lastan deziron de mia kara amiko, la granda kreinto de nia lingvo. Nun mi prezentas la verkon al la Esperantistaro en la konvinko, ke mi faris bonan servon al la patrujo kaj al nia tutmonda afero”.\n\nAntoni Grabowski mem mortis nur tri jarojn post la aperigo de la libroforma traduko de „Sinjoro Tadeo” en 1918 trafita de korinfarkto sur varsovia strato antaŭ vitrino de la librovendejo kun E-libroj en 1921. Kvankam la meritoj de Antoni Grabowski, pola E-pioniro – kies agadkampo estas multe pli vasta ol la literatura – estas esencaj por la tuta E-komunumo. Lia litertura agado daŭre estas la plej bone konata al meza esperantisto.\n\nBarbara Pietrzak\n\nLegas Barbara", "author": null, "categories": ["Felietonoj"], "audio_links": ["/wp-content/uploads/2013/05/Antoni-Grabowski-elstara-E-pioniro-Patro-de-la-E-Poezio.mp3", "/wp-content/uploads/2013/05/Antoni-Grabowski-elstara-E-pioniro-Patro-de-la-E-Poezio.mp3?_=19"]}
{"url": "https://pola-retradio.org/2013/05/e_elsendo-el-la-28-05-2013/", "title": "E_elsendo el la 28.05.2013", "published": "2013-05-28 16:10:15+02:00", "content_text": "Podkasto: Ludu en nova fenestro | Elŝutu\n\nHeidi Goes estas nia antaŭmikrofona gasto rakontante pri siaj lastaj spertoj en Indonezio kaj la Orienta Timoro. Tiun interparolon, surbendigitan dum la Malferma Tago en Roterdamo, antaŭas  aktualaĵoj, temoj el la pola gazetaro kaj scienca bulteno. En la 232-a E-programo ĉe www.pola-retradio.org aŭdiĝas litova kanto en Esperanto Vojoj tra maro .\n\nPere de la sama paĝo estas krome konsulteblaj en la rubrikoj Aktualaĵoj kaj Sciencaj informoj ses tekstoj akompanitaj de la sondosieroj el la hodiaŭa elsendo.", "author": null, "categories": ["Elsendoj"], "audio_links": ["/wp-content/uploads/2013/05/RetRadio_28.05.2013.mp3"]}
{"url": "https://pola-retradio.org/2013/05/konindaj-poloj-prof-jan-czochralski/", "title": "Konindaj poloj – prof. Jan Czochralski", "published": "2013-05-29 23:18:42+02:00", "content_text": "Laŭ la decido de la polaj deputitoj inter la omaĝataj figuroj de la 2013-a jaro  troviĝas ankaŭ profesoro Jan Czochralski. Li estas unu el la plej konataj kaj agnoskataj en la mondo polaj sciencistoj, tamen en Pollando eĉ ĝis la mezo de 2011 lia figuro  estis apenaŭ konata kaj en la sciencista medio li elvokis ekstremajn sintenojn. Finfine spite plur­jardekajn suspektojn, profesiajn enviojn, kalumniojn lia memoro estis plene rehonorita.\n\nEn la usona Silicia Valo estas loko aparte prezentata al la vizitantaj turistoj, en kiu oni informas, ke ĉion kion eblas tie ĉi vidi kaj admiri, la mondo dankŝuldas al tri homoj: Tomas Edison, Albert Einstein kaj Jan Czochralski. Jan Czochralski estas la plej ofte citata en la mondo pola sciencisto apud Mikołaj Kopernik kaj Maria Skłodowska-Curie, sed en la lando mem li estis longe forgesita.\n\nDume, profesoro Czochralski estas la inventinto i.a. de la aplikata ĝis hodiaŭ metodo de la akirado de mon­okristaloj de silicio, sen kio ne evoluus elekroniko. Li prilaboris la metalon B ( bahnmetal aŭ fervojan metalon) – la senzinkan alojon por fervojaj lagroj. Li ankaŭ inventis radio­mikroskopon, kiu estis la pramodelo por la nuntemaj elektronaj skanmikroskopoj.  Tiuj malkovroj certigis al profesoro Czochralski firman lokon inter la plej renomaj sciencistoj de la pasinta jarcento. Aparte grava estas lia malkovro de teknologio  akiri la mono­kristalojn de silicio, famiĝinta kiel Czochralski-metodo. Temas pri la plej bona produkto­metodo de silicikristaloj kun tre orda strukturo, kiu teknologio amasskale estas utiligata ĝis hodiaŭ por produkti ĉiajn mikro­procesilojn.\n\nJan Czochralski [1885-1953] estis kemiisto kaj metal­eksperto. Li naskiĝis en la loko Kcynia, kiu tiam – dum la dispartigo­periodo de Pollando – troviĝis en la prusa aneksoparto. Konforme al la deziro de la patro li finis instruistan seminarion, sed indignita pro maljustaj, subtaksaj notoj li detruŝiris sian abiturientan ateston, kio tiuepoke grave bremsis la vojon al la instruista kaj sciencista kariero.\n\nDe fruaj jaroj li interesiĝis pri kemio.  Kiel la 16-jarulo li forveturis kaj komencis labori en apoteko de Krotoszyn, kie li gvidis sciencajn eksperimentojn pri kemio. En 1904 li forveturis al Berlino. Li laboris diversloke okupiĝante pri la difinado de kvalito kaj pureco de ercoj, oleoj, ŝmiraĵoj, metaloj, alojoj, iliaj duon­produktoj kaj kupro­rafinado. Samtempe li frekventis kiel libera studento lekciojn pri speciala kemio en la politekniko de Charlottenburg, kaj tie li akiris la diplomon de kemia inĝeniero.\n\nEn la jaroj 1911-1914 li estis asistanto de Wichard von Moellendorff, kun kiu Czochralski publikigis sian unuan disertacion pri kris­tolografio de metaloj. La plej grandan famon alportis al li la malkovrita en 1916 mezurmetodo pri rapideco de metal­kristaliĝo, nun utiligata por la produktado de mono­kristaloj de silicio. En 1924 li patentumis la revoluciigan  lagran B-alojon por la fervojo, kiu estis enorme grava por la germana mastrumado, kiun rilatis la malpermeso importi zinkon. Lian patenton aĉetis ne nur Germanio, sed ankaŭ Usono, Sovetunio, Ĉeĥoslovakio, Francio kaj Britio. En 1924 Jan Czochralski fariĝis vicprezidanto kaj la sekvan jaron la prezidanto de la germana Metalurgia Societo. Henry Ford proponis al li tiam laboron en sia laboratorio en Detroit. Li ne akceptis tiun inviton, kaj rezignis pri ĉiuj postenoj en Germanio kaj pri la germana civitaneco. Laŭ persona invito de la pola prezidento Ignacy Mościcki li revenis al Pollando. Li fariĝis profesoro en la kemia fakultato de la Varsovia Politekniko. Speciale por li estis establita Katedro de metalurgio,  kiu estis ekpita per la plej moderna intrumentaro. Czochralski konstruis ĝin de la fundamentoj povante enlaborigi tiom da homoj, kiom li bezonis. Tio motivis kalumni­lavangon flanke de liaj kolegoj, inter kiuj avanis profesoro Witold Broniewski akuzanta Czochralski pri fi­kunlaborado kun germanoj. Kvankam sekve de la tribunala proceso Czochralski estis senkulpigita dum Broniewski estis arestita kaj devis pagi monpunon – tio ne trankviligis polan sciencistan medion. Eĉ pli, la 2-a mondmilito kaŭzis pliajn suspektojn pri fikunlaborado de profesoro Czochralski kun germanoj dum evidentiĝis fine, ke li laboris la tutan tempon por la pola konspira ŝtato kaj ĝia Landa Armeo. Post la milito arestita, pro manko de pruvoj li estis senkulpigita. Malgraŭ tio la sciencista medio  de la Varsovia Politekniko rifuzis en 1945 akcepti lin en sian gremion, kondamnante lin je  forgeso. Czochralski revenis al sia naskiĝloko, Kcynia, kie li establis la kemian fabriketon BION, kiu produktis diversspecajn kosmetikaĵojn kaj higienajn produktojn. Li mortis en 1953, sed nur en 1998 sur anonima tombo estis lokita tabuleto kun lia nomo. La provoj rehonori lian memoron en la varsovia sciencista medio en la jaroj 1984 kaj 1993 fiaskis. Nur la 29-an de junio 2011 post la ekzameno de la font­materialoj la Senato de la Varsovia Politekniko rehonoris la memoron de prof. Czochralski.  Kaj menciindas  finfine, ke reveninte al Pollando prof. Czochralski kunportis ankaŭ grandan fortunon, akritan pro sia profesia laboro, vendataj patentoj.  Li malavare uzis ĝin por studentaj stipendioj, por tiaj sociaj celoj kiel i.a. rekonstruo de biendomo de Chopin-familio en Żelazowa Wola aŭ foslaboroj en la frumezepoka slava setlejo en Biskupin.\n\nLegas Barbara", "author": null, "categories": ["Felietonoj"], "audio_links": ["/wp-content/uploads/2013/05/Prof.-Jan-Czochralski.mp3", "/wp-content/uploads/2013/05/Prof.-Jan-Czochralski.mp3?_=20"]}
{"url": "https://pola-retradio.org/2013/05/iom-pri-la-marborda-regiono-de-koszalin/", "title": "Iom pri la Marborda Regiono de Koszalin", "published": "2013-05-30 23:14:59+02:00", "content_text": "Mia pasint­semajna vizito en Mielno estu la okazo iom rakonti pri tiu interesa regiono,  en kiu de 35 jaroj rendevuas esperantistoj dum la jam tradicia junia Ĉebalta E-itsa Printempo. Mielno en la Marborda Regiono de Koszalin, traktata kiel aparta geografia unuo kun apartaj trajtoj influitaj de la Balta Maro,  estas unu el la popularaj marbanejoj. La situanta en la kvinminuta promen­distanco sporta centro, kiun utiligas esperantistoj, ebligas en libera tempo ĝui kaj la marbanadon kaj sunbrun­iĝadon sur la blanksabla plaĝo. Tamen sufiĉas dekminuta promeno al kontraŭa direkto kaj jen alia akvotereno, la lago Jamno okupanta la areon de pli ol 2200 hektaroj kaj estanta la 9-a laŭ la grandeco lago de Pollando kaj la 3-a en la Okcidentpomeria Vojevodio. La meza profundo de la lago egalas al 1, 4 metroj, sed la plej profundaj lokoj egalas al 3,9 metroj. En la lagon enfluas du riveretoj kaj Jamno mem estas ligita kun la Balta Maro per la kanalo Jamno-fluo, kiu ofte dum ŝtormoj estas sablobarita. Kvankam la akvokvalito de la lago en la lastaj jaroj pliboniĝis, sed  daŭre ĝi servas kiel enfluejo de forfalaĵoj, pluvakvo kaj malvarmig­itaj akvoj de la vodko­produktejo el Osieki. Unu el la gravaj defioj estas sendube plibonigi ĝian akvo­kvaliton. Dume la lago estas utiligata por intense praktikataj akvosportoj, laŭe de ĝiaj bordoj troviĝas pluraj jaktaj havenetoj kaj dum la somera sezono tra Jamno navigas turisma ŝipo. Sed jam post unu jaro dank’ al la konstruata kluzo kreiĝos rekta navigovojo inter la lago kaj la Balta Maro. La urbo­aŭtoritatoj konscias, ke Jamno daŭre estas loko laŭ la turisma vidpunkto ne plene utiligita kaj ligas multajn esperojn, ke la situacio baldaŭ signife ŝanĝiĝos.\n\nNi ne limiĝu al Jamno. Ja en la makro­regiono de Koszalin multas turismaj centroj, ripozejoj kaj kuracejoj, marhavenoj kaj havenoj de la plezur­navigado.  Sur la tereno troviĝas ankaŭ pluraj naturrezervejoj kaj Słowiński Nacia Parko, unu el 23 en Pollando, establita antaŭ pli ol 45 jaroj. Ĝuste al ĝi ni donu kelkan atenton.\n\nLa Parkon karakterizas la apudmaraj lagoj, marĉoj, herbejoj, torfejoj, apudmaraj arbaroj kaj unuavice dunoj. La apudmaraj lagoj distingiĝas per tio, ke dum fortaj ŝtormoj periode enfluas ilin la marakvo kaj tio favoras la kreskadon de halofitoj. Entute sur la tereno de la Parko kreskas ĉ. 920 specioj de vaskulaj plantoj, 165 specioj de briofitoj, 500 specioj de algoj, 430 fungo­specioj, inter kiuj 77 estas strikte protekt­endaj. Inter faŭno plej riĉe estas reprezent­itaj birdoj, entute 260 specioj. La duonon konsistigas la akvobirdaro kaj marĉo­birdaro. Riĉe reprezentiĝas insektoj, amfibioj, rampuloj, mamuloj. Kiel kuriozaĵon valoras noti la aperantajn foj-foje tie fokojn kaj focenoj. Sur la tereno de la Parko estis establitaj 12 striktaj kaj 3 partaj naturezervejoj.\n\nAntaŭ ses mil jaroj sur la tereno de la Parko etendiĝis la balta golfo kun bordoj formitaj de morenaj altaĵoj, kiuj estis restaĵo de la skandinnavia glaĉero, plene malaperinta antaŭ 10 mil jaroj. Pro la efikado de baltaj ondoj, ventoj, marfluoj kaj alŝutiĝanta sablo kreiĝis malvasta sabloza duoninsulo izolanta la golfon disde la maro. En la histori­daŭro ĝi grandiĝis kaj nun longas 35 kilometrojn kaj vastas inter unu kaj 15 kilometroj. La procezo de la sablo­alŝutado daŭras, kaj ĝuste tiu procezo respondecas pro vastaj moviĝantaj dunoj. Tio estas kuriozaĵo laŭ la eŭropa skalo. En 1977 Słowiński Nacia Parko estis – kadre de la programo Homo kaj Biosfero – enigita de Unesko en la reton de la Mondaj Rezevejoj de Biosfero. Ekde 1995 ĝi troviĝas sur la listo de protektendaj terenoj akvo-kotaj kun internacia natur­signifo, kiu estis proklamita en la irana Ramsar.\n\nLegas Barbara", "author": null, "categories": ["Felietonoj"], "audio_links": ["/wp-content/uploads/2013/05/Iom-pri-la-Marbordo-de-Koszalin.mp3", "/wp-content/uploads/2013/05/Iom-pri-la-Marbordo-de-Koszalin.mp3?_=21"]}
{"url": "https://pola-retradio.org/2013/05/e_elsendo-el-la-31-05-2013/", "title": "E_elsendo el la 31.05.2013", "published": "2013-05-31 21:22:17+02:00", "content_text": "Podkasto: Ludu en nova fenestro | Elŝutu\n\nMultaj komentoj kaj reagoj  pri la novaj eblecoj de la funkcianta jam unu monaton nova adreso de la Pola RetRadio en Esperanto ĉe www.pola-retradio.org dominas en la nunsemajna Leterkesto. Antaŭas ĝin aŭdiĝantaj komence aktualaĵoj, felietono pri laŭvica vidindaĵo, ĉi-foje Murżanów-Parko en la okcidenta Pollando, informo pri la 2-a monda ekzamentago laŭ KER-sistemo. Varsovian folkloran kanton plenumas la ensemblo de la Varsovia Politekniko.\n\nPere de la paĝo www.pola-retradio.org estas konsulteblaj tekstoj de aktualaĵoj kaj de la felietono pri laŭvica vidindaĵo, Mużakowski-Parko. Akompanas ilin sondokumentoj el la hodiaŭa elsendo.", "author": null, "categories": ["Elsendoj"], "audio_links": ["/wp-content/uploads/2013/05/RetRadio_31.05.2013.mp3"]}
{"url": "https://pola-retradio.org/2013/06/malbona-konjunkturo-por-polaj-juvelistoj/", "title": "Malbona konjunkturo por polaj juvelistoj", "published": "2013-06-02 01:00:21+02:00", "content_text": "Malbonan konk­junkturon spertas juvelistoj. Kvankam briliantoj vendiĝas bonege same la juvelistaj vendejretoj, kiel ankaŭ individuaj juvelistoj fermas butikojn. En Puls Biznesu Krzysztof Madelski, la prezidanto kaj kreinto de la juvelista marko Yes konfesis, ke kreskon notas sole ne tro kostaj porokazaj juveletoj kaj  juvelaro plej multekosta. Furoras briliantoj, pri kies vendo kontentas same la firmao Yes, kiel ankaŭ Apart. Entute la 2012 jaro estis rekorda, se temas pri la vendado de juveloj kun briliantoj. Apud briliantoj prosperas la merkato de luksaj horloĝoj. Ilia vendateco kreskas ĉiujare. Tamen ne ĉiuj juvelistoj antaŭvidis tiun konjunkturon, do plimulto de la juvelistaj vendejoj spertas malfacilan periodon. Des pli, ke la klientoj ankaŭ ŝparas. Okazas, ke ili rezignas pri la atradiciaj oraj geedzaj ringoj, kontentiĝante per la arĝentaj.\n\nEl la elsendo, 25.06.2013. Legas Tomek\n\nMabona konjunkturo por polaj juvelistoj", "author": null, "categories": ["Novaĵoj"], "audio_links": ["/wp-content/uploads/2013/05/Mabona-konjunkturo-por-polaj-juvelistoj.mp3", "/wp-content/uploads/2013/05/Mabona-konjunkturo-por-polaj-juvelistoj.mp3?_=22"]}
{"url": "https://pola-retradio.org/2013/06/e_elsendo-el-la-04-06-2013/", "title": "E_elsendo el la 04.06.2013", "published": "2013-06-04 16:44:45+02:00", "content_text": "Podkasto: Ludu en nova fenestro | Elŝutu\n\nKatalin Kovats estas la gasto de la 234-a E-elsendo ĉe www.pola-retradio.org antaŭ la planita por la 8-a de junio 2-a Monda KER-ekzamenttago. Komence de la programo aŭdiĝas aktualaĵoj, temoj el la pola gazetaro kaj scienca bulteno. Muzike akompanas nin la litova grupo Asorti per sia kanto Ni kredu Amiko.\n\nPere de la sama adreso estas jam legeblaj kaj samtempe aŭskult­eblaj aktualaĵoj kaj informoj el la scienca bulteno de la hodiaŭa elsendo.", "author": null, "categories": ["Elsendoj"], "audio_links": ["/wp-content/uploads/2013/06/RetRadio_04.06.2013.mp3"]}
{"url": "https://pola-retradio.org/2013/06/polaj-tagoj-en-erevano-armenio/", "title": "Polaj Tagoj en Erevano, Armenio", "published": "2013-06-05 01:00:17+02:00", "content_text": "Tri mil personoj partoprenis la ĵus finiĝintajn Polajn Tagojn en Erevano. Unu el la plej gravaj eventoj de la nunjara eldono organizita de la Pola Ambasado en Armenio estis lanĉo de la universitata Centro de la Pola Lingvo.\n\nEn la daŭro de la Tagoj okazis koncertoj kun komponaĵoj de Witold Lutosławski, lekcioj pri la pola nuntempa muziko; estis prezentitaj ses monodramoj en la plenumo de polaj aktoroj. Okazis krome prezento de la nuntempaj polaj filmoj, labor­renkontoj popularigantaj  ekologiajn pakumojn, lekcioj  pri la historio kaj geografio de Pollando. Estis prezentitaj projektoj de la pola evoluiga helpo por Armenio. renkontiĝoj de polaj diplomatoj kun la akademia junularo kaj neregistaraj organizoj.\n\nKiel menciite grava evento estis malfermo de la Centro de la Pola Lingvo promocianta la polan lingvon kaj kulturon en la Lingva Univiversitato de Erevano.\n\nLegas Krystyna\n\nPolaj Tagoj en Erevano, Armenio", "author": null, "categories": ["Novaĵoj"], "audio_links": ["/wp-content/uploads/2013/05/Polaj-Tagoj-en-Erevano-Armenio.mp3", "/wp-content/uploads/2013/05/Polaj-Tagoj-en-Erevano-Armenio.mp3?_=23"]}
{"url": "https://pola-retradio.org/2013/06/e_elsendo-el-la-07-06-2013/", "title": "E_elsendo el la 07.06.2013", "published": "2013-06-07 17:12:34+02:00", "content_text": "Podkasto: Ludu en nova fenestro | Elŝutu\n\nLa enhavo de la 235-a E-elsendo de la Pola RetRadio ĉe www.pola-retradio.org konsistas el la komencaj aktualaĵoj, arkiva interparolo, informo de nia hispana aŭskultanto Tonjo del Barrio pri interesa Tago de la Libro en la madrida San Fermin kaj leterkesta renkontiĝo. Per la arkiva interparolo el 1988 ni omaĝas la memoron de la forpasinta la 4-an de junio 2013 longjara parolista kunlaboranto de nia E-Redakcio de Pola Radio, Lucjan Szołajski.\n\nLa komencaj aktualaĵoj kaj la informo el Madrido de Tonjo del Barrio estas samtempe legeblaj kaj aŭskulteblaj en la rubrikoj Novaĵoj kaj Aŭskultantoj kontribuas.", "author": null, "categories": ["Elsendoj"], "audio_links": ["/wp-content/uploads/2013/06/RetRadio_07.06.2013.mp3"]}
{"url": "https://pola-retradio.org/2013/06/e_elsendo-el-la-11-06-2013/", "title": "E_elsendo el la 11.06.2013", "published": "2013-06-11 15:42:27+02:00", "content_text": "Podkasto: Ludu en nova fenestro | Elŝutu\n\nLa pasanta hodiaŭ 156-a naskiĝ­datreveno de Antoni Grabowski enhave dominas en la 236-a E-elsendo ĉe www.pola-retradio.org. Ni informas pri la semajnfinaj Grabowski-Tagoj en Toruń (la norda Pollando), Barbara Pietrzak felietonas pri Grabowski, kiel E-pioniro kaj patro de la E-poezio. Specimene el niaj arkivaĵoj ni prezentas fragmenton de la enkonduko al plej grandioza tradukverko de Grabowski, kiu estas „Sinjoro Tadeo” de Adam Mickiewicz. Recitas Zbigniew Lutogniewski.\n\nLa ĉi-marda aktuala segmento de la programo limiĝas al aktualaĵo, temo el la pola gazetaro  kaj scienca informo Ili ĉiuj estas jam samadrese legeblaj kaj samtempe aŭskult­eblaj, simile kiel la feliotono pri Antoni Grabowski.", "author": null, "categories": ["Elsendoj"], "audio_links": ["/wp-content/uploads/2013/06/RetRadio_11.06.2013.mp3"]}
{"url": "https://pola-retradio.org/2013/06/e_elsendo-el-la-14-06-2013/", "title": "E_elsendo el la 14.06.2013", "published": "2013-06-14 14:10:51+02:00", "content_text": "Podkasto: Ludu en nova fenestro | Elŝutu\n\nLa programo de la 237-a E-elsendo de la Pola RetRadio ĉe www.pola-retradio.org proponas aktualaĵon, felietonon pri prof. Jan Czochralski, kiel koninda polo. E-informo rilatas al aktivado de UEA-komisiitoj ĉe UN. En Leterkesto oni traktas recenzajn leterojn de la aŭskultantoj el Kanado, Finnlando kaj Ĉinio. Kantas Georgo Handzlik.\n\nEn la redakcia retejo en la rubriko Novaĵoj kaj Felietonoj eblas aŭskulti kaj samtempe legi la tekstojn de la novaĵo kaj felietono el la aktuala E-elsendo.", "author": null, "categories": ["Elsendoj"], "audio_links": ["/wp-content/uploads/2013/06/RetRadio_14.06.2013.mp3"]}
{"url": "https://pola-retradio.org/2013/06/e_elsendo-el-la-18-06-2013-2/", "title": "E_elsendo el la 18.06.2013", "published": "2013-06-19 13:49:17+02:00", "content_text": "Podkasto: Ludu en nova fenestro | Elŝutu\n\nAktualaĵoj en la E-elsendo  de la Pola RetRadio www.pola-ret-radio.org el la 18-a de junio 2013 konsistas el novaĵoj, temoj el la pola gazetaro. Kantas Mélanie Prin kaj ŝian kanton Morgaŭ [E-vortoj de Lorenzo Tomezzoli] sekvas scienca bulteno kaj interparolo kun Stanisław Mandrak pri Ĉebalta E-ista Printempo, kiun semajnfine partoprenis Barbara.\n\nEn la rubrikoj Novaĵoj kaj Sciencaj Informoj aldoniĝis entute kvin tekstoj el la lastmarda E-elsendo, kiuj estas paralele aŭskulteblaj. La kanto de Mélanie Prin Morgaŭ (Demain) estas aŭskultebla en YouTube. Surekrane estas videblaj la E-vortoj de la kanzono.", "author": null, "categories": ["Elsendoj"], "audio_links": ["/wp-content/uploads/2013/06/RetRadio_18.06.2013.mp3"]}
{"url": "https://pola-retradio.org/2013/06/e_elsendo-el-la-21-06-2013/", "title": "E_elsendo el la 21.06.2013", "published": "2013-06-21 20:13:56+02:00", "content_text": "Podkasto: Ludu en nova fenestro | Elŝutu\n\nLa programo de la 239-a E-elsendo de la Pola RetRadio ĉe www.pola-retradio.org komence enhavas aktualaĵojn. Nia felietono estas dediĉita la Marborda Regiono de Koszalin. La E-informoj rekomendas teatran staĝon en la franca Grezijono en aŭgusto kaj tuj poste sekvontajn 17-ajn Internaciajn E-Renkontiĝojn en la bretona Plouzek. La elsendon finas la leterkesta renkontiĝo. Kante akompanas nin la hispana grupo Kvaropo Sinkopo, en kies plenumo ni aŭdas Kiu velas sur mar’.\n\nAnkaŭ ĉi-foje du komencaj aktualaĵoj kaj la teksto de nia ĉi-vendreda felietono estas legeblaj kaj paralele aŭdeblaj en la rilataj rubrikoj.", "author": null, "categories": ["Elsendoj"], "audio_links": ["/wp-content/uploads/2013/06/RetRadio_21.06.2013.mp3"]}
{"url": "https://pola-retradio.org/2013/06/islando-suspendas-interparolojn-kun-la-unio/", "title": "Islando suspendas interparolojn kun la Unio", "published": "2013-06-25 01:00:00+02:00", "content_text": "La afer-­reprezentanto de la nova islanda registaro anoncis, ke la unua paŝo de la kabineto estos ĉesigo de aliĝinterparoloj kun la Eŭropa Unio. La interparoloj, laŭ la anonco de reprezentantoj de la nova registaro, povos esti restarig­itaj nur kondiĉe, ke tion akceptos la civitanoj de Islando en la tutlanda referendumo. Kiel asertas observantoj tio estas tre malverŝajna.\n\nLa nova ĉefministro de la koalicia registaro en Rejkjaviko estas Sigmundur Gunnlaugsson, la estro de la centra Partio de Progreso. Aliflanke Bjarni Benediktsson, la gvidanto de la konservativula Partio de Sendependeco, kiu ricevis dum la aprilaj balotoj iom malpli da voĉoj fariĝis la financministro. La plej grandaj malvenk­intoj de la islandaj balotoj estas Socialdemokrata Alianco kaj la Movado de Maldekstrulaj Verduloj, kiuj grave kontribuis al elkonduko de Islando el profunda kaj ankoraŭ ne finiĝinta krizo, samtempe klopodante pri aliĝo de Islando al la Unio.\n\nSamtempe kun la  pliboniĝado de la interna ekonomia situacio ŝanĝiĝis la rilato de islandanoj al la Unio. Nun dominas la opinio, ke la eŭropunia membreco ligiĝas kun minaco por la landa suvereneco, limigante i.a. la liberon de la fiŝkaptado kaj balen­kaptado.\n\nLegas Krystyna\n\nIslando suspendas interparolojn kun la Unio", "author": null, "categories": ["Novaĵoj"], "audio_links": ["/wp-content/uploads/2013/05/Islando-suspendas-interparolojn-kun-la-Unio.mp3", "/wp-content/uploads/2013/05/Islando-suspendas-interparolojn-kun-la-Unio.mp3?_=25"]}
{"url": "https://pola-retradio.org/2013/06/marsoj-subtene-por-vivo-kaj-familio/", "title": "Marŝoj subtene por Vivo kaj Familio", "published": "2013-06-25 01:00:00+02:00", "content_text": "En ĉirkaŭ 100 polaj urboj lastdimanĉe estis organizitaj Marŝoj subtene por Vivo kaj Familio . Nunjare ili okazis sub la devizo „ Direkto: la Familio ” kaj la ĉefa atento estis donita al la drameca demografia situacio en Pollando. Nome inter 222 ŝtatoj ĝi troviĝas ĉe la 211-a loko, se temas pri la infannombro.\n\nLa partoprenantoj manifestis samtempe ligiĝon al la familiaj valoroj kaj respekton por la vivo ekde la koncipiĝo ĝis la natura morto.  En Varsovio la marŝon – kiu komenciĝis ĉe Kopernik-monumento kaj finiĝis per familia pikniko en la Saksa Parko partoprenis ĉ. 10 mil personoj. Oni estis kolektantaj subskribojn sub la civitana leĝdona iniciato, kies celo estas firmigo de la familio, en kiu la geedza paro konsistas el virino kaj viro  kaj el la naskiĝintaj iliaj infanoj.  Kiel akcentis la afer­prezentantino de la marŝo ĝi celas atentigi la publikan opinion pri tio, ke la familio devas esti traktata kiel  prestiĝa publika institucio pro siaj taskoj kaj funkcioj. La marŝoj celas instigi la aŭtoritatojn envivigi solvojn, kiuj al familio helpas.\n\nLastlunde prezidento Bronisław Komorowski avertis  dum renkontiĝo kun la gvidantoj de politikaj partioj pri la minaco de demografia kolapso.\n\nLegas Krystyna\n\nMarshoj subtene por vivo kaj familio", "author": null, "categories": ["Novaĵoj"], "audio_links": ["/wp-content/uploads/2013/05/Marshoj-subtene-por-vivo-kaj-familio.mp3", "/wp-content/uploads/2013/05/Marshoj-subtene-por-vivo-kaj-familio.mp3?_=24"]}
{"url": "https://pola-retradio.org/2013/06/ebleco-de-limkontroloj-ene-de-schengen-sfero/", "title": "Ebleco de limkontroloj ene de Schengen-sfero", "published": "2013-06-25 01:00:02+02:00", "content_text": "Por maksimume du jaroj ĉiu el la ŝtatoj de Schengen-sfero povas revenigi la lim­kontrolojn, se tion ĝi rekonos necesa. Tian interkonsenton el­intertraktis post longdaŭraj interparoloj la ŝtatoj-membroj de la Eŭropa Unio, la Eŭropunia Parlamento kaj la Eŭropa Komisiono. Ankaŭ la ĝisnunaj principoj de Schengen-traktato allasis portempan revenigon de la intern-lima kontrolo en unuopaj landoj kaze de endanĝerigo de la publika ordo aŭ interna sekureco. Tian kontrolon  en 2008 revenigis dum la eŭropa futbalista ĉampionado Aŭstrio.\n\nĜis nun oni ne traktis la revenigon de kontraloj pro nelegalaj enmigrantoj. La nunajn interparolojn spronis amaso da enmigrantoj el la norda Afriko post la araba printempo  lime de 2010 kaj 2011.\n\nNun revenigi la internan lim­kontrolon eblos en apartaj kazoj, kiujn severe kontrolos  la oficejo de la komisaro por la internaj aferoj. Schengen-traktato garantias en Eŭropo la liberon moviĝi. Ĉe la limoj de 26 ŝtatoj apartenantaj al la sfero kontroloj ne ekzistas. Temas pri areo enloĝata de pli ol 400 mil personoj. La longeco de ĝiaj eksteraj kontinentaj limoj egalas al 7700 kilometroj, de la maraj limoj al 42 mil 700 kilometroj.\n\nLegas Krystyna\n\nEbleco de limkontroloj ene de Schengen-sfero", "author": null, "categories": ["Novaĵoj"], "audio_links": ["http://wp-content/uploads/2013/05/Ebleco-de-limkontroloj-ene-de-Schengen-sfero.mp3", "http://wp-content/uploads/2013/05/Ebleco-de-limkontroloj-ene-de-Schengen-sfero.mp3?_=26"]}
{"url": "https://pola-retradio.org/2013/06/la-programo-prism-funkcias/", "title": "La programo PRISM funkcias", "published": "2013-06-25 01:00:14+02:00", "content_text": "La usona in­vigilservo konfirmis la gazetarajn informojn pri la monitorado de eksterlandaj internaŭtoj. Agentoj utiligis la programon PRISM por akiri donitaĵojn pri tiuj, kiuj loĝas ekster Usono – diris al la televido NBC James Clapper, la direktoro de National Intelligence. Li aldonis, ke la usona Nacia Sekurecagantejo notis jam donitaĵojn pri deliktoj ligitaj kun malkaŝo de informoj pri la programo PRISM. La informo, ke la Nacia Sekurecservo kaj FBI traserĉas  donitaĵojon de 9 ĉefaj interretaj konzernoj aperis en „The Washington Post”. Sekve elektronikaj mesaĝoj, fotoj, dokumentoj, aŭdo- kaj video-dokumentoj estas de ili senĝene konsultebaj. La estroj de guglo kaj fejsbuko Larry Page kaj Mark Zuckerberg kontestis, ke ili sciis pri la ekzisto de la sistemo PRISM.\n\nLegas Tomek\n\nLa programo PRISM funkcias", "author": null, "categories": ["Novaĵoj"], "audio_links": ["/wp-content/uploads/2013/05/La-programo-PRISM-funkcias.mp3", "/wp-content/uploads/2013/05/La-programo-PRISM-funkcias.mp3?_=28"]}
{"url": "https://pola-retradio.org/2013/06/testado-de-medikamentoj/", "title": "Testado de medikamentoj", "published": "2013-06-25 01:00:14+02:00", "content_text": "La testado de medikamentoj tiamaniere, ke la sanstato de paciento ne estu damaĝita signifas veran defion por sciencistoj. Kiel ni legis en Dziennik Polski krakovaj sciencistoj laboras pri metodologio ebligonta etikan pritakson de bio­medicinaj esploroj, kiujn partoprenas homoj. La testado de medikamentoj, kiun partoprenas same pacientoj, kiel ankaŭ personoj sanaj fariĝas ĉiam pli populara. En Pollando ĉiujare nur en klinikaj testadoj partoprenas 30 mil personoj. Ĉiujare aldoniĝas ĉirkaŭ 450 novaj klinikaj ekzamenadoj pri kurac­produktoj kaj medicinaj elfaraĵoj. Doktoro Marcin Waligóra, adjunkto en la Instituto pri Filozofio kaj Bioetiko de Collegium Medicum de la Jagellona Universitato gvidas la projekton financatan de la Nacia Scienca Centro. Ĝia celo estas respondi la demandon kiel efike gvidi esplorojn en biomedicino, ke la risko de la sanperdo estu laŭeble minimuma. La bazaj principoj jam validas, sed multaj aspektoj de biomedicinaj ekzamenoj ne estas ankoraŭ leĝe reguligitaj. Mankas ankaŭ devigaj instrukci­adoj kaj ekzamenoj por membroj de la bioetikaj komisionoj, t.e. organoj pri­taksantaj kaj akceptantaj la sekurecon kaj pravig­eblecon de projektataj medicinistaj esploroj.\n\nLegas Tomek\n\nTestado de medikamentoj", "author": null, "categories": ["Novaĵoj"], "audio_links": ["/wp-content/uploads/2013/05/Testado-de-medikamentoj.mp3", "/wp-content/uploads/2013/05/Testado-de-medikamentoj.mp3?_=27"]}
{"url": "https://pola-retradio.org/2013/06/demokratio-progresas-en-pollando/", "title": "Demokratio progresas en Pollando", "published": "2013-06-25 01:00:15+02:00", "content_text": "Dum la lastaj 4 jaroj Pollando avancis de la 10-a je la 3-a loko en la pritakso de demokratio kaj la stato de ekonomio en la Centra-Orienta Eŭropo. Tio rezultas el la prestiĝa ekzamenado de Bertelsmann-Fondaĵo.Ĝi okazas de 10 jaroj en pli ol 120 landoj de la mondo, kiuj subiĝis aŭ subiĝas al transformado. La unuopaj landoj estas pritaksataj en tri kategorioj: demokrati-kvalito, la stato de la merkata mastrumado kaj administrado.Sendube temas pri eksterordinaraj rezultoj. Ankoraŭ antaŭ 4 jaroj Pollando okupis du 7-ajn lokojn kaj unu 9-an en la ĵus menciitaj kategorioj.\n\nŜajnas do, ke la pola demokratio notas ĉiam pli bonajn rezultojn. Laŭ la pritakso de sociologo, profesoro Radosław Markowski – ekster la limoj de nia lando oni reliefigas grandan ekonomian sukceson, pli ĝenerale,  grandan evoluan sukceson de Pollando.\n\nLegas Krystyna\n\nDemokratio progresas en Pollando", "author": null, "categories": ["Novaĵoj"], "audio_links": ["/wp-content/uploads/2013/05/Demokratio-progresas-en-Pollando.mp3", "/wp-content/uploads/2013/05/Demokratio-progresas-en-Pollando.mp3?_=29"]}
{"url": "https://pola-retradio.org/2013/06/malbona-nutrado-de-infanoj/", "title": "Malbona nutrado de infanoj", "published": "2013-06-25 01:00:17+02:00", "content_text": "Internaciaj ekspertoj publikigis en la medicina semajnrevuo The Lancet statistik­aĵojn, laŭ kiuj rezultas, ke preskaŭ la duonon de mortoj de malgrandaj infanoj en la mondo kaŭzas malbona nutrado. Pro la subnutro ĉiujare mortas tri milionoj da infanoj ĝis la 5-a vivojaro. Tamen malbona nutrado signifas ne sole la subnutradon, sed ankaŭ tronutradon, kiu kondukas al obezeco. Tiuj problemoj koncernas unuavice landojn mizerajn kaj meze bonstatajn. La kostoj de malbona nutrado estas astronomiaj kaj egalas al tri kaj duona bilionoj da dolaroj jare. Kalkulite je ĉiu loĝanto de la Tero temas pri 500 dolaroj jare. Tiuj kostoj rezultas el necesaj rimedoj por la kuracado, ili ligiĝas ankaŭ kun perdoj de la monda mastrumado, ĉar personoj subnutritaj en matura vivo estas profesie malpli produktivaj.\n\nMalbona nutrado estos temo de speciala internacia pint­renkonto en Londono. Traktos ĝin ankaŭ venont­semajne en la norda Irlando  la pintrenkonto de la ŝtatoj el la grupo G8. Samtempe lastĵaŭde UNEP, la UNO-a agentejo por la aferoj de la medio komunikis, ke en la mondo oni misuzas de 30 ĝis 40 procentojn de ĉiuj produktitaj nutraĵoj. Aliflanke la maja raporto de la karitata organizo Savi Infanojn elmontris, ke pro la subnutro ĉiu kvara infano en la mondo povas fronti problemojn kun la legado, skribado kaj nombrado.\n\nLegas Krystyna\n\nMalbona nutrado de infanoj", "author": null, "categories": ["Novaĵoj"], "audio_links": ["/wp-content/uploads/2013/05/Malbona-nutrado-de-infanoj.mp3", "/wp-content/uploads/2013/05/Malbona-nutrado-de-infanoj.mp3?_=30"]}
{"url": "https://pola-retradio.org/2013/06/kresko-de-la-aprila-industria-produktado/", "title": "Kresko de la aprila industria produktado", "published": "2013-06-25 01:00:18+02:00", "content_text": "La Ĉefa Statistika Oficejo sciigis, ke la industria produktado en aprilo kreskis je 2,7 procentoj. En marto ĝi havis minusan valoron. Pli fruaj monatoj ankaŭ ne estis optimism­igaj. Pozitivan efikon havis la fakto, ke en aprilo estis de pli labortagoj, samtempe kelkaj laboroj estis ŝovitaj pro tre longa ĉi-jare vintro. Aliflanke malkreskas enlaborigo kun samtempa kresko de salajroj. Ili estis kreskantaj je 3 procentoj en la periodo, kiam inflacio estis malpli alta. El tio sekvis reala salajro­kresko.\n\nLegas Milada\n\nKresko de aprila industria produktado", "author": null, "categories": ["Novaĵoj"], "audio_links": ["/wp-content/uploads/2013/05/Kresko-de-aprila-industria-produktado.mp3", "/wp-content/uploads/2013/05/Kresko-de-aprila-industria-produktado.mp3?_=31"]}
{"url": "https://pola-retradio.org/2013/06/la-unua-vivo-de-angela-m/", "title": "La unua vivo de Angela M.", "published": "2013-06-25 01:00:19+02:00", "content_text": "Angela Markel en la epoko de Germana Demokrata Respubliko estis – en pli granda grado ol asertite ĝis nun – engaĝita en la agadon de la komunista junulara organizo FDJ, asertas la aŭtoroj de ŝia nova biografio La unua vivo de Angela M. Kiel laboranto de la Sciencakademio de GDR, Merkel en la Centra Instituto de Fizika Kemio, lime de la 70-aj kaj 80-aj jaroj, estis sekretario por la agitado kaj propagando. La libro de Ralf Georg Reuth kaj Guenther Lachmann aperis antaŭnelonge en Germanio. Ĝis nun Merkel asertis, ke ŝi respondecis tiam sole pri kultur­aferoj. Post la apero de la libro ŝi komentis, ke plej gravas por ŝi tio, ke nenion ŝi kaŝis.  Ŝi aldonis: Mi povas baziĝi sur miaj propraj rememoroj [..] se nun evidentiĝas, ke estis alie, ankaŭ kun tio eblas vivi .\n\nLegas Milada\n\nLa unua vivo de Angela M", "author": null, "categories": ["Novaĵoj"], "audio_links": ["/wp-content/uploads/2013/05/La-unua-vivo-de-Angela-M.mp3", "/wp-content/uploads/2013/05/La-unua-vivo-de-Angela-M.mp3?_=33"]}
{"url": "https://pola-retradio.org/2013/06/mia-lernejo-en-la-europa-unio-akademio-de-juna-diplomato/", "title": "Mia lernejo en la Eŭropa Unio – Akademio de Juna Diplomato", "published": "2013-06-25 01:00:19+02:00", "content_text": "Junaj laŭreatoj de la 10-a eldono de la konkurs­programo “Mia lernejo en la Eŭropa Unio – Akademio de Juna Diplomato” partoprenos ekskurson al la ĉefurboj de la landoj de la Viŝegrada Grupo. Al ĉiuj 10 eldonoj de la konkurso aliĝis pli ol 13 mil lernejoj kaj 250 laŭreatoj partoprenis en la organizataj de la ministerio por la eksterlandaj aferoj studvizitoj. La konkursprogramo celas diskonigi inter la polaj gejunuloj konojn pri la Eŭropa Unio kaj pri diversaj aspektoj de la pola membreco en la Unio. Ĉi-jare la organizantoj koncentriĝis pri la nuntempa diplomatia servo en Pollando kaj en la Unio kaj la rolo, kiun ĝi havas en la internacia politiko. La junuloj i.a. interpretis vortojn de la eksa ĉeĥa prezidento, Vaclav Havel politiko ne estas arto pri tio, kio ebla – sed pri tio, kio estas malebla . Parto de la konkursaĵoj interpretis ankaŭ la moton de la pola diplomataro: Al Pollando servi, Eŭropon krei, la mondon kompreni.\n\nLegas Milada\n\nMia lernejo en la Unio…", "author": null, "categories": ["Novaĵoj"], "audio_links": ["/wp-content/uploads/2013/05/Mia-lernejo-en-la-Unio....mp3", "/wp-content/uploads/2013/05/Mia-lernejo-en-la-Unio....mp3?_=32"]}
{"url": "https://pola-retradio.org/2013/06/hagia-sofia-en-istambulo-denove-estos-moskeo/", "title": "Hagia Sofia en Istambulo denove estos moskeo", "published": "2013-06-25 01:00:25+02:00", "content_text": "La islama organizo “Junaj el Anatolio” ĉiuvendrede organizos preĝojn antaŭ la sanktejo Hagia Sofia  en Istabulo – nun funkcianta kiel muzeo – favore al transformo de ĝi en moskeon. Tio estis deklarita dum la gazetara konferenco okaze de la 560 datreveno de la konkero de Konstantinopolo fare de turkoj. La sanktejo dediĉita al la Dia Saĝo konstruita en la 6-a jarcento estis transformita en moskeon post la konkero de Konstantinopolo fare de turkoj en 1453.  Antaŭ 80 jaroj la aŭtoritatoj de la laika turka ŝtato transformis ĝin en muzeon. Nun diversaj islamaj grupoj postulas, ke ĝi denove fariĝu moskeo.  En Turkio sep iamaj kristanaj bazilikoj de Dia Saĝo funkciis kiel muzeoj. Kvin el inter ili en la lastaj jaroj estis transformitaj en moskeojn.\n\nLegas Gabi\n\nHagia Sofia en Istambulo denove estos moskeo", "author": null, "categories": ["Novaĵoj"], "audio_links": ["/wp-content/uploads/2013/05/Hagia-Sofia-en-Istambulo-denove-estos-moskeo.mp3", "/wp-content/uploads/2013/05/Hagia-Sofia-en-Istambulo-denove-estos-moskeo.mp3?_=34"]}
{"url": "https://pola-retradio.org/2013/06/omaga-rezolucio-de-la-pola-senato/", "title": "Omaĝa rezolucio de la pola Senato", "published": "2013-06-25 01:00:26+02:00", "content_text": "Hieraŭ la Senato omaĝis la memoron de poloj, kiuj antaŭ 70 jaroj fariĝis viktimoj de la amasmurdoj efektivigitaj de la ukrainaj bandoj UPA sur la tereno de Wołyń-regiono. En la rezolucio senatanoj difinis la krimon kiel etnan purigoakton, kun simptomoj de la hombuĉado.  La senata rezolucio memorigas, ke per la atako de UPA kontraŭ la vilaĝo Parośla Pierwsza en Wołyń-regiono komenciĝis la kampanjo de la fizika eliminado de poloj, efektivigita de Bander-frakcio de la Organizo de Ukrainaj Naciistoj kaj Ukraina Ribela Armeo. La rezolucio parolas pri ĉirkaŭ 100 mil murditaj poloj: viroj, virinoj, infanoj kaj maljunuloj, kio konformas al la donitaĵoj de la Instituto pri la Nacia Memoro.\n\nLegas Krystyna\n\nOmagha rezolucio de la pola Senato", "author": null, "categories": ["Novaĵoj"], "audio_links": ["/wp-content/uploads/2013/05/Omagha-rezolucio-de-la-pola-Senato.mp3", "/wp-content/uploads/2013/05/Omagha-rezolucio-de-la-pola-Senato.mp3?_=35"]}
{"url": "https://pola-retradio.org/2013/06/kvotoj-por-la-publika-servo-en-la-unio/", "title": "Kvotoj por la publika servo en la Unio", "published": "2013-06-25 01:00:27+02:00", "content_text": "La proponataj de la Eŭropa Komisiono kvotoj por la publika helpo povas kaŭzi en Pollando  likvidon de la sistemo, kiu subtenas la enlaborigon pere de krompagoj al la salajro.\n\nLa komisiono pretigis projekton de nova direktivo, laŭ kiu la menciita  kvoto egalu al unu dekono de procento de la landa produkto brutte de lando-membro el la antaŭa jaro aŭ al la kvoto, kies ekvivalento egalus al 100 milionoj da eŭroj. Kaze de Pollando temus pri 150 milionoj da zlotoj respektive 420 milionoj. Se la publika helpo superus iun el tiuj kvotoj necesus peti la Komisionon pri individua aprobo de la supero, plej malfrue en la daŭro de 6 monatoj. Dume la jaraj elpezoj de la Ŝtata Rekapabliga Fonduso de Neplenlertaj Personoj por krompagoj al salajroj egalas al pli ol 3 miliardoj da zlotoj. Tial la projekto de nova direktivo elvokas maltrankvilon de polaj labo­rdonanoj. Kiel substrekas en Dziennik Gazeta Prawna Jan Zając, la prezidanto de la Pola Organzio de la Labordonantoj de Neplenlertuloj – akcepto de direktivo en proponita formo signifus faktan likvidon de ĉi tiu helpoformo kaj ruinigon de la tuta sistemo subtenanta la enlaborigon de ne­plenlertuloj.\n\nLegas Tomek\n\nPropono de kvotoj por la publia helpo en EU", "author": null, "categories": ["Novaĵoj"], "audio_links": ["/wp-content/uploads/2013/05/Propono-de-kvotoj-por-la-publia-helpo-en-EU.mp3", "/wp-content/uploads/2013/05/Propono-de-kvotoj-por-la-publia-helpo-en-EU.mp3?_=36"]}
{"url": "https://pola-retradio.org/2013/06/cina-raketo-en-la-komso/", "title": "Ĉina raketo en la komso", "published": "2013-06-25 01:00:28+02:00", "content_text": "Reprezentantoj de la usona administracio neoficiale konstatis, ke Ĉinio okazigis pasintlunde testadon de nova transkapta raketo, kiu povas esti uzita por detrui satelitojn sur la ĉirkaŭtera orbito. La raketo leviĝis 10 mil kilometrojn super la ternivelo kaj sekve al la tero revenis. Temis pri la plej alta flugo post 1976. Similajn flugojn Usono okazigis en la 60-aj jaroj. Ĉinio informis, ke la flugo havis sciencan karakteron, la raketo estis enhavanta aparataron por esplori la magnetosferon. Pentagono monitoris la pasint­semajnan flugon. Kiel sciigis Reuter-agentejo la flugo de la ĉina raketo­ okazis unu semajnon post kiam Pentagono informis pri la usonaj klopodoj pri sekureco de satelitoj kaj kontraŭagado de virtualaj endanĝerigoj flanke de aliaj ŝtatoj en la kosma spaco.\n\nLegas Milada\n\nChina raketo en la kosmo", "author": null, "categories": ["Novaĵoj"], "audio_links": ["/wp-content/uploads/2013/05/China-raketo-en-la-kosmo.mp3", "/wp-content/uploads/2013/05/China-raketo-en-la-kosmo.mp3?_=38"]}
{"url": "https://pola-retradio.org/2013/06/nova-ripozmodo-sen-modernaj-teknologioj/", "title": "Nova ripozmodo – sen modernaj teknologioj", "published": "2013-06-25 01:00:28+02:00", "content_text": "Multaj turistoj pretas pagi multon por dum la feriado ĝui plenan trankvilon. Tial poloj ĉiam pli ofte pasigas sian liberan tempon sen konsulti modernan teknologion. Laŭ esploroj de la firmoj Euromonitor kaj World Travel Market la feriado sen novaj teknologioj estas nova turisma tendenco,  kiu populariĝas ankaŭ en Pollando. Ĉiam pli da turismaj oficejoj, hoteloj kaj ripoz­centroj konsideras tion en sia oferto. La ekspertoj konvinkas, ke tio estas la plej bona maniero por sukcesa ripozo. Ripozlokoj liberaj de novaj teknologioj celas ĉefe personojn kun stresiga vivmaniero. Tiajn – kiel atentigas Dziennik Polski – kiuj eĉ dum libera tempo ne kapablas rezigni pri la kontrolado de elektronika poŝtkesto aŭ laborcela telefonado.\n\nLegas Tomek", "author": null, "categories": ["Novaĵoj"], "audio_links": ["/wp-content/uploads/2013/05/Nova-ripozmodo-sen-modernaj-teknologioj.mp3", "/wp-content/uploads/2013/05/Nova-ripozmodo-sen-modernaj-teknologioj.mp3?_=37"]}
{"url": "https://pola-retradio.org/2013/06/4-honoraj-konulejoj-de-hungario-en-pollando/", "title": "4 Honoraj Konulejoj de Hungario en Pollando", "published": "2013-06-25 01:00:32+02:00", "content_text": "La ministroj por la eksterlandaj aferoj de Pollando kaj Hungario, Radosław Sikorski kaj Janos Martonyi malfermis pasint­semajne en Bydgoszcz Honoran Konsulejon de Hungario. Temas jam pri la 4-a ĉi-speca institucio en Pollando. Ili funkcias krome en Poznań, Szczecin kaj Łódź. Temas samtempe pri la 6-a honora konsulejo en Bydgoszcz, atentigis la pola ministro. Siaflanke la hungara ministro substrekis, ke la tutmondiĝo devigas intimigi la rilatojn, kion pruvas la establo de tiu nova honora konsulejo de Hungario. Ĉe-okaze de la solenaĵo ambaŭ ministroj gvidis interparolojn pri la pola-hungara kunlaboro kadre de la Viŝegrada Grupo. I.a. ministro Martonyi deklaris daŭrigadon de la proponita de Pollando formulo de renkontiĝoj de la grupo kun gravaj ekstereŭropaj landoj. Lastvendrede la pola kaj la hungara ministroj por la eksterlandaj aferoj partoprenis renkonton de la dilplomatiestroj de la Viŝegrada Grupo kaj de la Orienta Partnereco.\n\nLegas Milada\n\nLa 4-a Honora Konsulejo de Hungario en Pollando", "author": null, "categories": ["Novaĵoj"], "audio_links": ["/wp-content/uploads/2013/05/La-4-a-Honora-Konsulejo-de-Hungario-en-Pollando.mp3", "/wp-content/uploads/2013/05/La-4-a-Honora-Konsulejo-de-Hungario-en-Pollando.mp3?_=39"]}
{"url": "https://pola-retradio.org/2013/06/europaj-landoj-en-enketo-pri-toleremo/", "title": "Eŭropaj landoj en enketo pri toleremo", "published": "2013-06-25 01:00:34+02:00", "content_text": "Kadre de la projekto World Values Survey sociologoj el la tuta mondo ekde 1981 faris 256 mil intervjuojn kun personoj en 87 landoj. I.a. oni demandis, kiun la enketitoj ne ŝatus havi kiel la najbaron. La esplor­rezultoj elmontras, ke spite korektecon de politikaj deklaroj problemo de antaŭjuĝoj en Eŭropo daŭras. La konsekvenco de reciproka malemo de parto de loĝantoj de Okcidento kaj parto de enmigrintoj kaj iliaj idoj estas la eksplodantaj jen kaj jen tumultoj, en kies fono troviĝas rasaj, naciecaj kaj konfesiaj diferencoj. Aparte surprizaj estis la esplorrezultoj rilate Francion, en kiu 27 procentoj de la respond­intoj konfesis, ke ne ŝatus loĝi najbare de homo alirasa, por 43 procentoj nedezirinda najbaro estas enmigrinto aŭ eksterlanda laboranto, por 34 procentoj gejo. Inter toleremaj rilate eksterlandanojn germanoj ĉiu 4-a ne ŝatus havi kiel la najbaron muzulmanon, 24 procentoj de finnoj preferus ne najbari kun rusoj. Poloj  sur la eŭropa mapo de rasaj antaŭjuĝoj ili ne evidentiĝas maltoleremaj.\n\nLegas Milada\n\nEuropaj landoj en testo pri toleremo", "author": null, "categories": ["Novaĵoj"], "audio_links": ["/wp-content/uploads/2013/05/Europaj-landoj-en-testo-pri-toleremo.mp3", "/wp-content/uploads/2013/05/Europaj-landoj-en-testo-pri-toleremo.mp3?_=1"]}
{"url": "https://pola-retradio.org/2013/06/mondo-reage-je-la-balotoj-en-irano/", "title": "Mondo reage je la balotoj en Irano", "published": "2013-06-25 01:00:38+02:00", "content_text": "La okcidentaj ŝtatoj deklaris la pretecon kunlabori kun la nova prezidento de Irano, Hasan Rouhani. Ili ligas esperojn pri solvo de kontraŭdiroj rilate al la irana nuklea programo kaj la konflikto en Sirio.\n\nUsono post la balotoj alvokis la aŭtoritatojn en Teherano respekti la volon de la civitanoj . La Ĝenerala UNO-sekretario, pere de sia afer­prezentanto Martin Nesirky varme salutis la prezidenton-elektiton kaj instigis Iranon ludi konstruan rolon sur la regiona kaj internacia arenoj. La estrino de la eŭropunia diplomataro Catherine Ashton deklaris, ke la unio estas decidpreta por kunlabori kun la nova irana ŝtatestro por solvi la nuklean demandon. Ashton gvidas intertraktojn kun Irano en la nomo de la tiel nomata sesopo, alivorte Usono, Rusio, Ĉinio, Francio, Britio kaj Germanio. Israelo rekonis la rolon de la nova irana prezidento marĝena, substrek­ante, ke pri la formo de la irana nuklea politiko decidas la irana spirita-politika gvidanto, ajatolaĥo Sajed Mohammad Ali Chamenei.\n\nEl la elsendo, 25.06.2013. Legas Zbyszek\n\nMondo reage je la balotoj en Irano", "author": null, "categories": ["Novaĵoj"], "audio_links": ["/wp-content/uploads/2013/05/Mondo-reage-je-la-balotoj-en-Irano.mp3", "/wp-content/uploads/2013/05/Mondo-reage-je-la-balotoj-en-Irano.mp3?_=2"]}
{"url": "https://pola-retradio.org/2013/06/australio-avanas-la-3-an-fojon/", "title": "Aŭstralio avanas la 3-an fojon", "published": "2013-06-25 01:00:46+02:00", "content_text": "Aŭstralio jam la trian fojon okupis la unuan lokon en la rangolisto „Indico de bona vivo” – pretigita de OECD – konfirmante, ke ĝiaj loĝantoj estas la plej feliĉaj inter loĝantoj de la altgrade evoluintaj landoj. En la klasifiko estas konsiderataj tiaj kriterioj, kiel la nivelo de la enspezoj, sanstato de la socio, sekureco kaj loĝej­kondiĉoj.\n\nLa duan lokon post Aŭstralio okupis Svedio, kaj sekve Kanado, Norvegio kaj Svislando. Pollando inter 36 landoj troviĝas sur la 25-a loko.\n\nAŭstralianoj ĝuas ankaŭ la plej longan prognozatan vivolongon. Statistika aŭstralia novnaskito havas la ŝancon ĝisvivi 82 jarojn.  Alta estas ankaŭ indico de enlaborigo. 73 procentoj de loĝantoj de Aŭstralio en la aĝogrupo de 15 ĝis 64 jaroj havas laboron. Krome Aŭstralio de pli ol 20 jaroj notas ekonomian kreskon. La lando sukcesis eviti ankaŭ la sekvojn de la monda ekonomia krizo.\n\nLegas Gabi\n\nAustralio avanas la 3-an fojon", "author": null, "categories": ["Novaĵoj"], "audio_links": ["/wp-content/uploads/2013/05/Australio-avanas-la-3-an-fojon.mp3", "/wp-content/uploads/2013/05/Australio-avanas-la-3-an-fojon.mp3?_=3"]}
{"url": "https://pola-retradio.org/2013/06/d-tusk-kandidato-por-grava-unia-posteno/", "title": "D.Tusk, kandidato  por grava unia posteno", "published": "2013-06-25 01:00:47+02:00", "content_text": "La eŭropunia deputito flanke de Civitana Platformo, Jacek Protasiewicz sciigis, ke la kristandemokrata frakcio “tre dezirus”, ke Donald Tusk fariĝu la prezidanto de la Eŭropa Komisiono kaj Konsilio. Li faris la rezervon, ke la pola ĉefministro ankoraŭ konsideras tion. La estro de la kristan­demokratoj en la Eŭropa Parlamento, Joseph Daul konfirmis, ke Donal Tusk estas unu el virualaj kandidatoj por la estonta prezidanto de la Eŭropa Komisiono en la balotoj en 2014. Inter aliaj kandidatoj troviĝas la franca komisaro por la interna merkato, Michel Barnier, la sveda ĉefministro Fredrik Reinfeldt, la luksemburga komisaro por justeco Viviane Reding. Kiel bona kandidato estas menciata la latva ĉefministro Valdis Dombrovskis. Ne eblas ekskludi, ke la nuna prezidanto, Jose Manuel Barroso deziros resti por la tria oficperiodo.  La kristandemokrata EPL estas la plej granda frakcio en la Eŭropa Parlamento. Apartenas al ĝi la regantaj nun en Pollando Civitana Platformo kaj Pola Kamparana Partio.\n\nLegas Milada\n\nD.Tusk, kandidato por grava unia posteno", "author": null, "categories": ["Novaĵoj"], "audio_links": ["/wp-content/uploads/2013/05/D.Tusk-kandidato-por-grava-unia-posteno.mp3", "/wp-content/uploads/2013/05/D.Tusk-kandidato-por-grava-unia-posteno.mp3?_=4"]}
{"url": "https://pola-retradio.org/2013/06/turisma-sezono-en-la-pola-tatry-montaro-komencigis/", "title": "Turisma sezono en la pola Tatry-montaro komenciĝis", "published": "2013-06-25 01:00:53+02:00", "content_text": "Meze de junio komenciĝis en la pola parto de Tatry-montaro la turisma sezono. La regionon ĉiujare vizitas preskaŭ tri milionoj da turistoj. Ĉe la pola flanko la longeco de la turismaj itineroj egalas al 275 kilometroj kaj formas ilin jen facilaj piediraj vojoj, jen grimpo­trakoj postulantaj special­izajn aranĝaĵojn. Tatry-montaran Nacian Parkon ne eblas viziti senpage, kaj mono el la disvendado de  biletoj servas por kreado kaj konservado de la turisma infratsukturo, eduka agado kaj natur­protekto. 15 procentoj de la menciitaj enspezoj servas por la krom­financado de la agado de TOPR – Tatry-montara Volontula Savservo. Tradicie la apogea vizit­periodo datiĝas inter la mezo de julio kaj la 20-a de aŭgusto. En Zakopane estas registritaj pli ol 27 tra­noktolokoj en hoteloj, pensionoj kaj privataj ĉambroj. Ilia prezo varias de 40 ĝis 80 zlotoj por la nokto, en hoteloj ĉirkaŭ Giewont-pinto necesas pagi ekde 100 zlotoj por nokto.\n\nEl la elsendo, 25.06.2013. Legas Milada\n\nTurisma sezono en pola Tatry-montaro komencighis", "author": null, "categories": ["Novaĵoj"], "audio_links": ["/wp-content/uploads/2013/05/Turisma-sezono-en-pola-Tatry-montaro-komencighis.mp3", "/wp-content/uploads/2013/05/Turisma-sezono-en-pola-Tatry-montaro-komencighis.mp3?_=5"]}
{"url": "https://pola-retradio.org/2013/06/avantagoj-de-la-legado-de-beletro/", "title": "Avantaĝoj de la legado de beletro", "published": "2013-06-25 20:20:17+02:00", "content_text": "Laŭ esploroj faritaj de sciencistoj el la universitato en Toronto legado de fikciaj literatur­aĵoj influas la kapablon senti empation kaj toleri situaciojn malcertajn. Se ni legas tro malmulte minacas al ni limiĝo de efika pensado, ligita kun malpli granda raciemo kaj kreemo.  Tri sciencistoj sub la gvido de psikologo Maja Djikic petis 100 studentojn, ke ili legu unu el 8 rakontoj aŭ unu el 8 eseoj. Sekve studentoj plenigis enketon, kiu esploris ilian bezonon de stabileco kaj certeco. Studentoj kiuj legis rakontojn havis pli bonajn rezultojn, se temis pri la rekonado de bezonoj kaj sentoj de aliaj personoj, pli bone ankaŭ toleris la staton de necerteco. La legado de fikciaĵoj stimulas la pensadon kaj identiĝadon kun rezonado de personoj, eĉ tiuj, kiujn ni ne ŝatas. Kvankam ne estas sciate kiom longe konserviĝas la fikciefiko , sed sciencistoj esperas, ke iliaj esplorrezultoj influos la manieron instrui infanojn en lernejoj.\n\nEl la elsendo, 25.06.2013. Legas Barbara", "author": null, "categories": ["Sciencaj informoj"], "audio_links": ["/wp-content/uploads/2013/05/Avantaghoj-de-la-legado-de-beletro.mp3", "/wp-content/uploads/2013/05/Avantaghoj-de-la-legado-de-beletro.mp3?_=6"]}
{"url": "https://pola-retradio.org/2013/06/e_elsendo-el-la-25-06-2013/", "title": "E_elsendo el la 25.06.2013", "published": "2013-06-25 22:48:59+02:00", "content_text": "Podkasto: Ludu en nova fenestro | Elŝutu\n\nJo Haazen el Belgio/Rusio estas la antaŭmikrofona gasto en la 240-a E-elsendo ĉe www.pola-retradio.org. Jam baldaŭ (30.06-07.07.2013) li dufoje koncertos kadre de la 12-a Internacia Kariljona Festivalo en Sankt-Peterburgo. Nia interparolo rilatas al lia kariljonista kariero, kaj muzike akompanas ĝin  komponaĵo de Johannes Brahms ludita per kariljono el la KD „Jo Haazen kaj lia skolo”. Komence de la elsendo ni proponas aktualaĵojn, temojn el la pola gazetaro kaj sciencan bultenon.\n\nEn la rubrikoj Novaĵoj kaj Sciencaj Informoj aldoniĝis kvar novaj tekstoj el la marda E-elsendo, kiuj estas paralele legeblaj kaj aŭskulteblaj.\n\nHodiaŭ STUDIO http://novajhoj.weebly.com/ reklamas la intervjuon de Pola Retradio kun Jo Haazen. Robert Poort – redaktanto de STUDIO ankaŭ montras belan reklamafiŝon kaj artikolon pri Jo Haazen en Vikipedio, kaj YouTub-filmeton pri lia verko.", "author": null, "categories": ["Elsendoj"], "audio_links": ["/wp-content/uploads/2013/06/RetRadio_25.06.2013.mp3"]}
{"url": "https://pola-retradio.org/2013/06/e_elsendo-el-la-28-06-2013/", "title": "E_elsendo el la 28.06.2013", "published": "2013-06-27 23:03:33+02:00", "content_text": "Podkasto: Ludu en nova fenestro | Elŝutu\n\nLa 241-a E-elsendo de la Pola RetRadio ĉe www.pola-retradio.org komence enhavas aktualaĵojn. Nia felietono estas dediĉita al laŭvica kondinda polo, ĉi-foje prof. Jan Żabiński. La E-informo koncernas la plej freŝajn donitaĵojn pri la Rejkjavika UK. La elsendon finas la leterkesta forumo.\n\nLa tekstoj paralele aŭskulteblaj kun elektitaj sondokumentoj el la vendreda programo estos  pro   teknikaj problemetoj konsulteblaj kun prokrasto.", "author": null, "categories": ["Elsendoj"], "audio_links": ["/wp-content/uploads/2013/06/RetRadio_28.06.2013.mp3"]}
{"url": "https://pola-retradio.org/2013/07/kroatio-la-28-a-stato-de-la-europa-unio-2/", "title": "Kroatio, la 28-a ŝtato de la Eŭropa Unio", "published": "2013-07-02 01:00:25+02:00", "content_text": "Noktomeze de dimanĉo al lundo Kroatio membriĝis en la Eŭropa Unio kiel ĝia 28-a ŝtato. En la ĉeesto de miloj da homoj – kroataj kaj uniaj politikistoj kolektiĝ­intaj dum la solenaĵo en Zagrebo – aŭdiĝis la himnoj de Kroatio kaj de la Unio. La entuziasmo reganta tiuokaze en la centro de Zagrebo suprizis, ĉar ŝajnis, ke kroatoj kun rezervo rilatigas sin al la membriĝo. Ili ankaŭ vigle reagis je parolado de la estro de la Eŭropa Komisiono, Jose Manuel Barroso konstatinta, ke Kroatio neimageble ŝanĝigis en la lastaj jaroj kaj estas nacio plene demokrata, respektanta liberecon kaj leĝobservan regadon. Ne mankis promesoj. La prezidanto de la Eŭropa Unio, Herman Van Rompuy parolante pri la membriĝo de Kroatio reliefigis, ke tiu fakto plibonigos la vivon de la kroata nacio. Ekspertoj ne lasas tamen al kroatoj iluziojn. La membriĝo en la Unio ne rapide kaŭzos, ke ĉi tiu lando supervenkos du plej gravajn problemojn – la ekonomian regreson kaj senlaborecon.\n\nEl la elsendo, 02.07.2013. Legas Krystyna kaj Barbara", "author": null, "categories": ["Novaĵoj"], "audio_links": ["/wp-content/uploads/2013/05/Kroatio-la-28-a-sxtato-de-la-Europa-Unio.mp3", "/wp-content/uploads/2013/05/Kroatio-la-28-a-sxtato-de-la-Europa-Unio.mp3?_=7"]}
{"url": "https://pola-retradio.org/2013/07/usona-spionaktivado-en-eu/", "title": "Usona spionaktivado en EU", "published": "2013-07-02 01:00:26+02:00", "content_text": "La lastsabata artikolo en la interreta paĝaro de la germana Der Spiegel informis, ke la subalterna al la usona registaro NSA – Agentejo por la Nacia Sekureco – per sia spion­odagado ĉirkaŭprenas plej verŝajne ankaŭ la Eŭropan Union. La informoj aperis reference al  la  transdonitaj al la gazeto dokumentoj, kiujn transprenis info­madikisto Edward Snowden en­laborigita en komputila firmao estanta ekstera partnero de NSA. La Eŭropa Komisio, kaj la aŭtoritatoj i.a. de Germanio, Francio, Italio postulis klarigojn de Usono. Klarigojn postulas ankaŭ la estro de la Eŭropa Parlamento, Martin Schultz, kiu en sia deklaro esprimis ŝokiĝon kaj maltrankvilon pro la informoj. Li aldonis, ke se ili evidentiĝos veraj tio negative influos la uniajn-usonajn rilatojn.\n\nLa estro de la usonaj spionservoj, James Clapper, kunordiganta la agadon de ĉiuj in­vigilservoj de Usono informis en speciala komuniko, ke la registaro de Usono transdonos al la Unio siajn klarigojn per diplomatiaj kanaloj. Kiel li deklaris la temo estos priparolita en la duflankaj interparoloj kun unuopaj uniaj landoj.\n\nEl la elsendo, 02.07.2013. Legas Krystyna kaj Barbara\n\nUsona spionaktivado en EU", "author": null, "categories": ["Novaĵoj"], "audio_links": ["/wp-content/uploads/2013/05/Usona-spionaktivado-en-EU.mp3", "/wp-content/uploads/2013/05/Usona-spionaktivado-en-EU.mp3?_=8"]}
{"url": "https://pola-retradio.org/2013/07/e_elsendo-el-la-02-07-2013/", "title": "E_elsendo el la 02.07.2013", "published": "2013-07-02 19:31:55+02:00", "content_text": "Podkasto: Ludu en nova fenestro | Elŝutu\n\nPer interparolo kun Robert Kamiński ni retrorigardas al la semajnfina 33-a Pola E-Kongreso en Łódź (Lodzo) kompletigante la interparolon per kelkaj informoj pri ĝia labora flanko. Komence de la 242-a elsendo el Varsovio ĉe www.pola-retradio.org. Tradicie en la komenco aŭdiĝas aktualaĵoj, temoj el la pola gazetaro kaj scienca bulteno.\n\nEn la rubrikoj Novaĵoj kaj Sciencaj Informoj aldoniĝis kvar novaj tekstoj el la marda E-elsendo, kiuj estas paralele legeblaj kaj aŭskulteblaj.", "author": null, "categories": ["Elsendoj"], "audio_links": ["/wp-content/uploads/2013/07/RetRadio_02.07.2013.mp3"]}
{"url": "https://pola-retradio.org/2013/07/sensacia-malkovro-de-polaj-arkeologoj-en-peruo/", "title": "Sensacia malkovro de polaj arkeologoj en Peruo", "published": "2013-07-02 20:17:29+02:00", "content_text": "La pola-perua arkeologia skipo gvidata de profesoro Miłosz Giersz malkovris enorme valoran antaŭinkaan tombon. Temas pri la ne enpenetrita ĝis nun tombo de aristokratoj el la civilizacio Wari, kiu fundamentis la pli postan potencon de inkaoj. Tio estas unikaĵo, nome neniam antaŭe oni sukcesis malkovri similan tombon. Estis malkovritaj 1,2 mil valoraj objektoj. La tombo  enhavas krome la postrestaĵojn de 63 personoj kaj pri la malkovro vaste informis en la ĵusaj tagoj la peruaj amaskomunikiloj. La tombo malkovrita de polaj sciencistoj el la Varsovia Universitato troviĝas en la loko Huamay en la provinco Ancash. Doktoro Milosz Giersz gvidas tie esplorojn de 11 jaroj. En 2011 la projekto realigata en Huarmay estis subvenciita de la ministerio por la eksterlandaj aferoj. Kadre de ĝi la konoj pri la loka kulturo estis popularig­itaj inter instruistoj kaj indiĝenoj, krome aperis popular­scienca eldonaĵo kaj estis kreita rilata interreta portalo. Lime de januaro kaj februaro 2013 en la pola ambasado en Limao estis lanĉita libro “ Andes ”, kies kunaŭtoroj estas doktoro Miłosz Giersz kaj Patrycja Prządka-Giersz. La malkovro de polaj sciencistoj koincidas kun la nunjare pasanta 90-jariĝo de ligo de la diplomatiaj rilatoj inter Pollando kaj Peruo.\n\nEl la elsendo, 02.07.2013. Legas Barbara", "author": null, "categories": ["Sciencaj informoj"], "audio_links": ["/wp-content/uploads/2021/08/Sensacia-malkovro-de-polaj-arkeologoj-en-Peruo-julio-2013.mp3", "/wp-content/uploads/2021/08/Sensacia-malkovro-de-polaj-arkeologoj-en-Peruo-julio-2013.mp3?_=9"]}
{"url": "https://pola-retradio.org/2013/07/obezeco-kaj-la-epizoda-memoro/", "title": "Obezeco kaj la epizoda memoro", "published": "2013-07-02 23:18:43+02:00", "content_text": "Svedaj sciencistoj pruvis, ke epizoda memoro komencas pli bone funkcii, se ni perdas nenecesajn kilogramojn. Iliaj esploroj elmontris, ke la epizoda memoro, do memoro rilatanta al pasintaj eventoj misfunkcias ĉe homoj baraktantaj kontraŭ obezecon. Laŭ sciencistoj el Umea-universitato eĉ ne tre granda pezoperdo povas plibonigi la memor­funkciadon. Tio aparte estas stimula motivo por perdi la pezon. Dum la okazigataj memortestoj kun partopreno de obezaj virinoj sciencistoj la tutan tempon kontrolis la funkciadon de iliaj cerboj helpe de magneta bildigado. Konklude, ne nur pliboniĝis la epizoda memoro, kion eblis kontroli sekvante dum la esplorado ŝanĝojn en ilia cerbofunkciado.   Samtempe oni notis, la kreskon de la cerbo­aktiveco dum registrado de rememoroj kaj malkreskon en la procezo de la rememorig­ado.  La esplor­rezultoj estis prezentitaj dum la nunjara renkontiĝo de Endokrinologia Societo en San Francisko.\n\nEl la elsendo, 02.07.2013. Legas Barbara", "author": null, "categories": ["Sciencaj informoj"], "audio_links": ["/wp-content/uploads/2021/08/Obezeco-kaj-la-epizoda-memoro-julio-2013.mp3", "/wp-content/uploads/2021/08/Obezeco-kaj-la-epizoda-memoro-julio-2013.mp3?_=10"]}
{"url": "https://pola-retradio.org/2013/07/e_elsendo-el-la-05-07-2013/", "title": "E_elsendo el la 05.07.2013", "published": "2013-07-05 20:10:43+02:00", "content_text": "Podkasto: Ludu en nova fenestro | Elŝutu\n\nEn la 243-a E-elsendo de la Pola RetRadio ĉe www.pola-retradio.org komence aŭdiĝas aktualaĵoj kaj  felietono pri vizitinda loko en la sudokcidenta Pollando, Szczawno-Zdrój. E-informo rilatas al la E-kursoj en Herzberg. Sekvas ĝin Leterkesto. En la hodiaŭa E-elsendo aŭdiĝas la kanto Cigana Veturilaro en la plenumo de Remigiusz Kossakowski.\n\nSamtempe el la hodiaŭa elsendo estas legeblaj kaj aŭskulteblaj du novaĵoj kaj la felietono pri Szczawno-Zdrój.", "author": null, "categories": ["Elsendoj"], "audio_links": ["/wp-content/uploads/2013/07/RetRadio_05.07.2013.mp3"]}
{"url": "https://pola-retradio.org/2013/07/jubileaj-romaaj-tagoj-en-gorzow-wielkopolski/", "title": "Jubileaj Romaaj Tagoj en Gorzów Wielkopolski", "published": "2013-07-05 21:46:00+02:00", "content_text": "Inter la steluloj de la jubilea, 25-a Internacia Rendevuo de Ciganaj Ensembloj – Romane Dyvesa (Romaaj Tagoj) troviĝas pola kantistino Edyta Geppert kaj la rumana dancteatro Romafest. La jubilea festivalo disvolviĝanta inter la 5-a kaj 7-a de julio okazos en Gorzów Wielkopolski (la orienta Pollando). Sabate prezentiĝos la ciganaj trupoj el Ĉehio kaj Rumanio kaj ankaŭ Romaa Harpista Orkestro el Pollando. Dum la solena koncerto la plej proksiman dimanĉon okazos recitalo de Edyta Geppert, ludos la argentina trupo Zingaros, la hungara grupo de Vojas kaj la serba grupo KAL. La Festivalon kronos la prezentiĝo de la Romaa Muzika Teatro TERNO kun ĝiaj gastoj el Moldavio, Rusio, Serbio kaj Svedio. La festivalon akompanas internacia scienca konferenco „Ciganoj/Romaoj en Pollando kaj en Eŭropo. Religio, kulturo kaj kutimaro”. Samtempe estos lanĉita libro dediĉita al tiu ĉi etna malplimulto. Post ĝi estos inaŭgurita foto­ekspozicio dokument­anta la 25-jaran tradicion de Romane Dyvesa. Ĝia unua eldono okazis en 1989 laŭ iniciato de komponisto, akordion­virtuozo kaj estro de la Romaa Muzikteatro, Edward Dębicki. Gorzów Wielkopolski ne senkaŭze gastigas la festivalon, nome printempe 1947 atingis ĉi tiun urbon la unua veturilaro de polaj ciganoj direktita el la iamaj polaj rand­regionoj. Inter ili estis familioj, el kiuj devenis la konataj en la tuta mondo kreantoj de la romaa kulturo. La ĉefaj taskoj de Romane Dyvesa estas firmigo kaj protekto de la romaaj kultur­tradicioj, inspirado de romaaj kreantoj kaj kultur­animantoj al la arta, scienca kaj eduka agado celanta la flegadon de la identeco de ĉi tiu etna grupo. Dum la ĝisnunaj eldonoj de Romane Dyvesa partopenis pli ol 160 profesiaj grupoj el plimulto de la eŭropaj landoj. Ankaŭ el aliaj mondopartoj, inkluzive de la lulilo de romaoj, la Hinda Unio.\n\nEl la elsendo, 05.07.2013. Legas Milada", "author": null, "categories": ["Kulturkroniko"], "audio_links": ["/wp-content/uploads/2013/05/Jubileaj-Romaaj-Tagoj-en-Gorzow-Wielkopolski.mp3", "/wp-content/uploads/2013/05/Jubileaj-Romaaj-Tagoj-en-Gorzow-Wielkopolski.mp3?_=11"]}
{"url": "https://pola-retradio.org/2013/07/szczawno-zdroj/", "title": "Szczawno-Zdrój", "published": "2013-07-05 23:12:24+02:00", "content_text": "Hodiaŭ mi invitas vin gesinjoroj al urbo, en kiu pasintjare Silezia E-Asocio omaĝis la 125-jariĝon de Esperanto – memorigante, ke ĝuste en 1887 gastis tie kuraccele d-ro Zamenhof. Tien SEA invitas nunjare komence de aŭgusto por la 46-a Inernacia E-Feriado, en kiu JES, la komuna aranĝo de la pola kaj germana E-junularo venigos jarŝanĝe ne sole junulajn partoprenantojn. En la daŭro de la historio vizitis ĝin ankaŭ aliaj elstaruloj kaj famuloj, kiel la germana imperiestro Wilhelm la 2-a Hohenzollern, la reĝo de Greklando Konstantin la 1-a, Wintson Churchil, pola komponisto Henryk Wieniawski kaj mulaj aliaj.\n\nTemas pri Szczawno-Zdrój en la Malsupra Silezio en la Centra Sudety-Montaro, samtempe unu el la plej malnovaj kuraclokoj en la regiono. La nuna urbestro invitante al  vizito elstarigas ĝiajn belajn panoramojn, mildan mont­regionan mikroklimaton, puran aeron, efikecon de la tieaj mineralaj fontoj kaj modernan kuracan infrastrukturon.  Szczawno-Zdrój logas dum la tuta jaro – printempe pro florantaj rodendronoj en la Kuracloka Parko, somere en la Sveda Parko pro aliaj maloftaj planto­specioj, aŭtune pro paŝtela koloro de la arbofoliaro kaj vintre pro la neĝoblanka fabeleska etoso.\n\nLa unua mencio pri Szczawno ankoraŭ kiel vilaĝo devenas el la dokumento de la Piast-dinastia princo Henriko la 1-a Barbohava. Ekde la 13-a jarcento ĝi eniris la havaĵojn de la kastelo Książ. En 1392 post la morto de princino Agnieszka, la edzino de Bolko la 2-a  Szczawno troviĝis jen en ĉeĥaj, jen en germanaj manoj. En 1509 aĉetis ĝin Conrad von Hochberg, kies posteuloj herede posedis Szczawno ĝis 1931. Tamen eĉ germanoj ne kontestas, ke poleco radikas ĉi tie delonge kaj neniam estis elradikig­ita malgraŭ forta germanigado.\n\nHistoriistoj ne kapablas klare ekspliki kiel kreiĝis Szczawno. Onidire la unua arabara setlejo kreiĝis sur la nuna Altaĵo de Gedymin.  La vivodonaj mineralaj fontoj ŝprucis tie jam lime de la unua kaj dua jarcento de nia erao, do antaŭ ĉirkaŭ 2 mil jaroj. Pruvis tion arkeologiaj esploroj.\n\nJam antaŭ jarcentoj la tieaj bestoriĉaj arbaroj kaj fiŝabundaj riveroj logis ĉasistojn, abel­bredantojn. En pli posta periodo serĉantojn de  arĝento- kaj plumboercoj. La arbaroj pri­mastrumataj de homoj ebligis sur la senarb­arigataj terenoj la kultivadon de plantoj, bredadon de brutoj kaj ŝafoj. La administracia organiziĝo kaj princaj privilegioj de la plej fora tempo spronis la evoluon kaj bonstatiĝon de Szczawno. Komence ĝi estis konata sub la slava nomo Solicowo. Dum la unuaj jaroj de la germana koloniigado la nomo ŝanĝiĝis al Salzbornn, dum la prusa regado la nomo transformiĝis al Salzburnn. En la intermilita periodo, post la 2-a mondmilito la nomo denove ŝanĝiĝis kaj reference al la unua slava nomo alprenis la formon Solice Zdrój. Ekde 1947 validas la nomo Szczawno-Zdrój, kiu referencas al la propreco de la aperantaj tie acidaj mineralaj akvoj riĉe saturitaj de karb­ondioksido.\n\nPri la atrakcieco de Szczawno-Zdrój decidas ne sole la salubraj fontoj, sed ankaŭ la turisma atrakcieco de la regiono, la ĉirkaŭantaj urbon altaĵoj, valoj, belegaj panoramoj.  En la urbo mem troviĝas du parkoj kaj multaj verdoriĉaj spacoj. La menciitaj anglastilaj parkoj – La Kuracloka kaj Sveda – apartenas al la plej grandaj kaj plej belaj en Pollando.\n\nLa salubraj proprecoj, sanigaj proprecoj de la lokaj fontoj estis pruvitaj kaj konfirmitaj jam en la 16-a jarcento. Sed la kuracloko evoluelanon ricevis ekde 1816 laŭ iniciato de d-ro Aŭgust Zemplin. Estis elkontruita trinkejo de mineralaj akvoj, teatro, orkestra pavilono, hoteloj kaj gastejoj. La kuracloko famiĝis en la tuta Eŭropo. Szczano Zdrój daŭre plenumas la rolon de kuracloko. La plej alte taksataj estas la mineralaj fontakvoj Mieszko, Dąbrówka, Młynarz kaj Marta. Oni kuracas tie malsanojn de movorganoj, de la supraj kaj malsupraj spirvojoj, malsanojn de la digesto- kaj urinosistemoj kaj  laringologiajn problemojn.\n\nDank’ al la klopodoj de la loĝantoj kaj aŭtoritatoj grandiĝas la atrakcieco de Szczawno-Zdrój. Ekde 1966 ĉiujare okazas tie Festivaloj de Wieniawski-muziko. Tiu pola komponisto ne nur estis tie kuracato, sed ankaŭ donis multajn koncertojn.\n\nĈio ĉi do – la situo, panoramo, freŝa, pura areo, mineralaj fontakvoj kaj artik­tekturaj vidindaĵoj kaŭzas, ke al Szczawno-Zdrój rapidas ankaŭ simplaj ripozantoj kaj feriantoj.\n\nEl la elendo, 05.07.2013. Legas Barbara", "author": null, "categories": ["Felietonoj"], "audio_links": ["/wp-content/uploads/2013/05/Szczawno-Zdroj.mp3", "/wp-content/uploads/2013/05/Szczawno-Zdroj.mp3?_=12"]}
{"url": "https://pola-retradio.org/2013/07/e_elsendo-el-la-09-07-2013/", "title": "E_elsendo el la 09.07.2013", "published": "2013-07-09 00:28:15+02:00", "content_text": "Podkasto: Ludu en nova fenestro | Elŝutu\n\nĈi-marde parton de nia E-elsendo ĉe www.pola-retradio.org ni dediĉas al literaturo, lige kun la solenata en Pollando Jaro de Julian Tuwim. Krom felietono dediĉita al la poeto ni citas el nia arkiva elsendo memorigante lian versaĵon „Epistolo sentimentala” en la traduko de Leo Belmont.\n\nKomence de nia 244-a elsendo aŭdiĝas aktualaĵo, temoj el la pola gazetaro kaj scienca informo.\n\nĈe la paĝo estas jam afiŝitaj tekstoj paralele aŭskult­eblaj el la hodiaŭa elsendo en la rubrikoj Novaĵoj kaj Felietonoj .", "author": null, "categories": ["Elsendoj"], "audio_links": ["/wp-content/uploads/2013/07/RetRadio_09.07.2013.mp3"]}
{"url": "https://pola-retradio.org/2013/07/libera-komerco-kun-cinio/", "title": "Libera Komerco kun Ĉinio", "published": "2013-07-09 01:00:02+02:00", "content_text": "Svislando estas la dua post Islando eŭropa lando, kiu subskribis kun Ĉinio kontrakton pri libera komerco. La riĉiĝanta Ĉinio fariĝis ideala komerca partnero por Svislando, kiu vendas al ĝi altgradajn teknologiojn, multajn varojn, inkluzive de  luksaj objektoj.  Ĉinio eksportas al Svislando varojn, kiujn por svisoj ne valoras produkti. Temas pri teksaĵoj kaj malmultekostaj elektronikaĵoj.\n\nEn 2012 la nivelo de la komerca interŝanĝo inter Svislando kaj Ĉinio egalis al 26,3 miliardoj da dolaroj, kaj la supereco de la svisaj merkatistoj havis la valoron de 22,8 miliardoj da dolaroj.\n\nSvislando alte taksas sian suverenecon. Ĝi ne apartenas al la Eŭrpoa Unio, longe prokrastis membriĝi en UN-o. Ĉinio gvidas rilate ĝin apartan ekonomian politikon. Necesas memorigi, ke inter Bruselo kaj Pekino daŭras dogana milito pri eŭropaj vinoj kaj ĉinaj sunpaneloj. Pli frue nur Islando subskribis kun Ĉinio kontrakton pri libera komerco.\n\nEl la elsendo, 09.07.2013. Legas Krystyna\n\nLibera komerco kun Cxinio", "author": null, "categories": ["Novaĵoj"], "audio_links": null}
{"url": "https://pola-retradio.org/2013/07/cinaj-rusaj-militekzercoj-sur-la-japana-maro/", "title": "Ĉinaj-rusaj militekzercoj sur la Japana Maro", "published": "2013-07-09 01:00:27+02:00", "content_text": "Svislando estas la dua post Islando eŭropa lando, kiu subskribis kun Ĉinio kontrakton pri libera komerco. La riĉiĝanta Ĉinio fariĝis ideala komerca partnero por Svislando, kiu vendas al ĝi altgradajn teknologiojn, multajn varojn, inkluzive de  luksaj objektoj.  Ĉinio eksportas al Svislando varojn, kiujn por svisoj ne valoras produkti. Temas pri teksaĵoj kaj malmultekostaj elektronikaĵoj.\n\nEn 2012 la nivelo de la komerca interŝanĝo inter Svislando kaj Ĉinio egalis al 26,3 miliardoj da dolaroj, kaj la supereco de la svisaj merkatistoj havis la valoron de 22,8 miliardoj da dolaroj.\n\nSvislando alte taksas sian suverenecon. Ĝi ne apartenas al la Eŭrpoa Unio, longe prokrastis membriĝi en UN-o. Ĉinio gvidas rilate ĝin apartan ekonomian politikon. Necesas memorigi, ke inter Bruselo kaj Pekino daŭras dogana milito pri eŭropaj vinoj kaj ĉinaj sunpaneloj. Pli frue nur Islando subskribis kun Ĉinio kontrakton pri libera komerco.\n\nEl la elsendo, 09.07.2013. Legas Krystyna\n\nLibera komerco kun Cxinio", "author": null, "categories": ["Novaĵoj"], "audio_links": ["/wp-content/uploads/2013/05/Libera-komerco-kun-Cxinio.mp3/wp-content/uploads/2013/05/Granda-Japana-Muro.mp3", "/wp-content/uploads/2013/05/Libera-komerco-kun-Cxinio.mp3/wp-content/uploads/2013/05/Granda-Japana-Muro.mp3?_=14"]}
{"url": "https://pola-retradio.org/2013/07/2013-la-jaro-de-julian-tuwim/", "title": "2013 – la Jaro de Julian Tuwim", "published": "2013-07-09 23:09:38+02:00", "content_text": "En decembro 2012 la pola Sejmo proklamis la 2013-an, kiel la Jaron de Julian Tuwim. Pasas en ĝi la 60-a datreveno de lia morto (27.12.1953), sed krome la 100-jariĝo de lia poezia debuto. Temis  la versaĵo Prośba ( Peto ) publikigita en Varsovia Kuriero . Ne ĉiuj scias, ke tiu debuto ne estis la unua paŝo de Julian Tuwim sur la poeziverka vojo. Li suriris ĝin du jarojn pli frue per E-tradukoj de versaĵoj de sia ŝatata poeto Leopold Staff sur la paĝoj de Pola Esperantisto . Tiuj tradukoj – ja ne eblas pri ili dirie kiel pri tradukpovoj ne tiom maloftaj inter freŝbakitaj esperantistoj – entute ebligis al li persone kontakti Leopold-on Staff kaj ricevi de li la permeson publikigi ilin. Tuwim debutis traduke per la poeziaĵo de Staff En la aŭtuna suno. Poste en Pola Esperantisto aperis pliaj liaj E-lingvaj tradukoj kaj el la verkado de Staff kaj de aliaj poetoj – Julian Słowacki, Kazimierz Przerwa-Tetmajer, Arthur Rimbaud. La tradukoj de Tuwim aperis krome en aliaj E-periodaĵoj, kiel Literatura Mondo kaj Nia Gazeto . Kolekto de liaj E-tradukoj kaj ankaŭ de liaj propraj versaĵoj, tradukitaj de polaj esperantistoj, aperis en 1956 en la volumo Julian Tuwin – Versaĵoj Propraj kaj Tradukitaj.\n\nTuwim naskiĝis la 13-an de septembro 1894 en Lodzo en burĝa familio de asimiliĝ­intaj judoj. La patrino legis al Julian infanaĝe poeziaĵojn de polaj poetoj kaj kantis mazurkojn de Chopin laŭ la vortoj de Kornel Ujejski. En la familia arkivo de la poeto konserviĝis kajero, en kiu lia avino Ewelina familie Łapowski en 1850 kopiis versaĵojn kun historia kaj patriota enhavo. En simila poezikajero de la patrino el 1886 dominis versaĵoj romantikaj kaj erotikaj.  Parto de riĉa libro­kolekto de Tuwim nun estas rigardebla en la Literatura Muzeo ĉe la Malnovurba Foirplaco de Varsovio. Troviĝas tie ankaŭ liaj ŝatataj tasoj, fontplumo, leteroj, lia portreto pentrita de Witkacy. Interesa eksponaĵo, donaco de konata grafikista paro Kobyliński, estas Insula Juliana. Tio estas mapo de insulo kun la formo de Tuwim-profilo, sur kiu ĉiuj lokoj portas la nomojn de liaj poeziaĵoj aŭ libroj.\n\nPri Esperanto Julian Tuwim la unuan fojon eksciis de sia onklo, lodza esperantisto Stanisław Krukowski. Kvankam en lernejo li ne estis brila lernanto, aparte koncerne ekzaktajn lerno­objektojn, la lernado de Esperanto ne kaŭzis al li problemojn. Kiel Tuwim mem rememoris,  la inaŭgurita en septembro lernado ebligis al li jam en januaro de la sekva jaro libere paroli, skribi, legi.\n\nPer Esperanto Tuwim suriris la krean vojon, kiu reliefigis  talenton, kiu havis cent kolorojn, cent kordojn, estis ĉiam surprizo – kiel taksis ĝin  – baze de liaj pollingvaj verkoj – la junulaĝa majstro de Tuwim, Leopold Staff.\n\nSendube Julian Tuwim estis majstro de la parolo, kelkfoje ne eblas rezisti la impreson, ke verkante li ludis, rekte amuziĝis. Eblas enpensiĝi, ĉu iamaniere liajn vortuludojn, multigadon de vort­signifoj per apliko de akompanaj vortoj, ritmon kaj rimadon influis Esperanto kaj ĝiaj esprimeblecoj. Sed krom E-tradukoj konataj estas brilaj tradukoj de Tuwim el la lingvoj rusa, franca, germana kaj el latino. Tuwim verkis, sed li ankaŭ kunestablis la kabaredon Sub Picardo kaj poezian grupon Skamander .  Lia verkado ne limiĝis al poezio. Tuwim aŭtoris vodevilojn, skeĉojn, operet­libretojn, kanzonojn, tekstojn kabaredajn kaj politikajn. Verkojn karakterizajn per sublimo kaj parol­kulturo apudis spic­esprimaj strofoj kaj tekstoj. Tute apartan ĉapitron konsistigas liaj porinfanaj versaĵoj de generacioj parkerataj kaj deklamataj, ŝatataj de ĉiuj polaj infanoj kaj de ĉiuj, kiuj infanaĝe konatiĝis kun ili.\n\nLa nuna jaro omaĝas la memoron de la poeto, kiu modlis la polan lingvon, imagopovon kaj socian impresiĝemon de multaj generacioj de poloj. La polaj deputitoj pravigante la decidon proklami la nunan jaron Jaro de Tuwim reliefigis, ke la poezio de Julian Tuwim estas unu el la plej gravaj en la 20-a jarcento ekzemploj uzi la polan lingvon, ekzemplo kun aparta signifo por la pola nacia heredaĵo.\n\nBarbara Pietrzak\n\nEl la elsendo, 09.07.2013. Legas Barbara", "author": null, "categories": ["Felietonoj"], "audio_links": ["/wp-content/uploads/2013/05/2013-la-Jaro-de-Julian-Tuwim.mp3", "/wp-content/uploads/2013/05/2013-la-Jaro-de-Julian-Tuwim.mp3?_=15"]}
{"url": "https://pola-retradio.org/2013/07/granda-japana-muro/", "title": "Granda Japana Muro", "published": "2013-07-12 01:00:08+02:00", "content_text": "Doktoro Stefan Niewitecki el la Gdanska Politekniko asertas, ke muro longa 2 mil 200 kilometrojn kaj 22 metrojn alta povas protekti Japanion kontraŭ la sekvoj de cunamo. Laŭ sismologoj la verŝajno de la sekva cunamo en la daŭro de la plej proksimaj 30 jaroj estas 90-procenta. Doktoro Niewitecki aŭtoras kelkajn variantojn de la protektomuro kontraŭ la cunama elemento depende de la speco de la marbordo kaj urb­aniza grado. La kosto de la murelkonstruo egalus al 140 miliardoj da usonaj dolaroj. La infrastrukturaj perdoj de Japanio de antaŭ du jaroj egalis al pli ol 300 miliardoj da dolaroj. La unua speco de la muro konceptita de la pola inĝeniero estas destinita por terenoj dense enloĝataj. Formas ĝin tridimensia konstruaĵo, kiu de la oceano havos la ferbetonan ondoŝirman muron dum la enaĵo estus plenigita de sablo kaj cemento. Flanke de kontinento etendiĝas monolita ferŝtala kontruaĵo ligita kun domoj. Pro la loĝdenseco Japanio daŭre estas grave endanĝerigita. Doktoro Niewitecki jam kiel studento antaŭ 40 jaroj sendis por la interacia konkurso en Japani  projekton de la kontraŭ­cunama barilo, difinita Granda Japana Muro. Lia ideo estas la temo de 260-paĝa libro, per kiu li decidis habilitiĝi. Doktoro Niewitecki aŭtoras pli ol 400 ekspertizojn kaj konstru­projektojn.\n\nEl la elsendo el 12.07.2013. Legas Tomek\n\nGranda Japana Muro", "author": null, "categories": ["Novaĵoj"], "audio_links": ["/wp-content/uploads/2013/05/Granda-Japana-Muro.mp3", "/wp-content/uploads/2013/05/Granda-Japana-Muro.mp3?_=16"]}
{"url": "https://pola-retradio.org/2013/07/e_elsendo-el-la-12-07-2013/", "title": "E_elsendo el la 12.07.2013", "published": "2013-07-12 22:43:59+02:00", "content_text": "Podkasto: Ludu en nova fenestro | Elŝutu\n\nPola RetRadio en sia 245 E-elsendo ĉe www.pola-retradio.org proponas aŭskulti informon pri interesa ideo de pola sciencisto pri tio kiel protekti Japanion kontraŭ katastrofaj sekvoj de cunamoj. Kiel vizitindaĵon ni prezentas Muzeon de Turhorloĝoj, kiu post 7 jaroj morgaŭ denove estos malfermita. Ne mankas E-informo kaj la tradicia vendreda Leterkesto. Hodiaŭ muzike nian elsendon akompanas la kariljona komponaĵo el la disko Jo Haazen kaj lia skolo . Pri kongreso kantas Ramona van Dalsem.\n\nEl la hodiaŭa elsendo estas paralele legeblaj kaj aŭskulteblaj novaĵoj kaj la felietono pri Muzeo de Turhorloĝoj en Gdansko.", "author": null, "categories": ["Elsendoj"], "audio_links": ["/wp-content/uploads/2013/07/RetRadio_12.07.2013.mp3"]}
{"url": "https://pola-retradio.org/2013/07/muzeo-de-turhorlogoj-en-gdansko/", "title": "Muzeo de Turhorloĝoj en Gdansko", "published": "2013-07-12 23:06:49+02:00", "content_text": "La plej proksiman sabaton, do morgaŭ, 7 jarojn post la incendio en la preĝejo de sankta Katarina en Gdansko (la norda Pollando) denove siajn pordojn antaŭ la publiko malfermas Muzeo de Turhorloĝoj. Senduba atrakciaĵo por la turistoj vizitantaj Gdanskon estas krome la ebleco admiri la panoramon de la urbo, kaj de la tuta regiono de sur la preĝeja turo.\n\nAl la vizit­atrakciaĵoj – apud 18 turhorloĝoj – kalkuliĝas ankaŭ la plej nova atingaĵo de la gdanskaj sciencistoj, la unusola en la mondo pulsara horloĝo. Ĝi kreiĝis en 2011 por omaĝi la 400-an naskiĝ­datrevenon de Jan Heweliusz. Ĝia inventinto estas la direktoro de la muzeo Grzegorz Szychliński. Tiu horloĝo mezuras la tempopason baze de signaloj emisiataj de steloj-pulsaroj. Ĝi estas rigardebla en la fermita ĝis nun subtegment­ejo de la preĝejo, kiu post la incendio estis rekonstruita. Centre de relative vasta spaco troviĝas instalaĵo referenc­anta al. la laboroj de Heweliusz kaj ĉielobservado, utiliganta la laserajn efektojn por demonstri stelojn. Perspektive en la subtegmentejo kreiĝos Muzeo de la Gdanska Scienco.\n\nPor rigardi la horloĝ­kolekton necesas supreniri 66 helikforme aranĝitajn kaj malvastajn ŝtupojn, al kiuj kondukas malgranda pordeto troviĝanta apud la ĉefenirejo de la preĝejo. La horloĝa ekspozicio okupas du turetaĝojn. La eksponaĵoj devenas el diversaj regionoj de Pollando, la plej malnovaj el la Mezepoko. Ĉiu estas aparta vidindaĵo en si mem. Troviĝas en la kolekto ekzemple horloĝo de Michał Mięsowicz devenanta el la unusola pola fabriko de turhorloĝoj el Krosno (la sud-orienta Pollando). Al unu el la plej malnovaj kalkuliĝas la 14-jarcenta turhorloĝo el la okcidenta Pomerio. Ĝi uzas ankoraŭ transversan etan trabon, kun du pezaĵoj, kiu estas ekvivalento de la pli posta horloĝa pendolo. Temas pri vera unikaĵo, ĉar post invento de pendolo plimulto de la malnovaj horloĝaj mekanismoj estis forĵetataj, detruataj aŭ alifarataj kaj en tuta Eŭropo konserviĝis tre malmultaj ĉi-specaj objektoj. Lastatempe la turhorloĝa kolekto riĉiĝis per nova eksponaĵo el Britio, kiu posedas la saman mekanismon – evidente malpli grandan – kiel la londona Big Ben.\n\nAlia atrakciaĵo atendanta la vizitantojn de la preĝejturo estas kariliono, muzika instrumento, kiu konsistas el 50 sonoriloj sume pezantaj 17 tunojn. La lasta sonorilo portanta la nomon Katarina, do same kiel la sankta patronino de la preĝejo post la 7-jara atendado estis instalita nur antaŭ kelkaj semajnoj.\n\nSed aldone, jam ekde morgaŭ, tio estas la 13-a de julio 2013 eblos rigardi la panoramon de la urbo de sur la alteco de 50 metroj. Por atingi la preĝejturan rigard­oplatformon, situantan en la turokasko necesas venke grimpi 200 helikforme aranĝitajn  ŝtupojn. Sed la peno valoras. Nome de sur la turo videbliĝas ne sole la Malnova kaj Ĉefa Urbo-partoj de Gdansko. Dum favora vetero eblas vidi ankaŭ Gdanskan Golfon, la Duoninsulon de Hel, la Vistulan Terlangon kaj Żuławy, kiu estas la delta ebenaĵo, kreiĝinta per akumuliĝo de river­materialo, kun tre fekundaj grundoj.\n\nLa Muzeo de la Turhorloĝoj kaj la turhorloĝa panoramejo atendas ekde nun gastojn ĝis la 30-a de septembro.\n\nEl la elsendo, 12.07.2013. Legas Barbara", "author": null, "categories": ["Felietonoj"], "audio_links": ["/wp-content/uploads/2013/05/Muzeo-de-Turhorlogxoj-en-Gdansko.mp3", "/wp-content/uploads/2013/05/Muzeo-de-Turhorlogxoj-en-Gdansko.mp3?_=17"]}
{"url": "https://pola-retradio.org/2013/07/pola-sejmo-pri-la-rita-bestobucado/", "title": "Pola Sejmo pri la rita bestobuĉado", "published": "2013-07-16 01:00:11+02:00", "content_text": "Dum la last­vendreda voĉdonado en la pola Sejmo estis rifuzita projekto de leĝo­amendo allasanta ritan buĉadon de vivaj bestoj, sen ilia senkonsci­igo. Voĉdonis por la rifuzo 222 deputitoj, 178 estis kontraŭ, sindetenis 9. La ĉefrabeno de Pollando post tiu rezulto ekminacis, ke li rezignos pri sia oficado, se la amendo ekvalidos. En la interparolo kun la radio Z li samtempe esprimis la konvinkon, ke en la daŭro de plej proksimaj monatoj eblos trovi manieron allasi la ritan besto­buĉadon pro la religiaj motivoj. La ministro por agrikulturo, Stanisław Kalemba deklaris, ke liaopinie ekzistas ebleco akuzi la decidon antaŭ la Konstitutcia Tribunalo. La akuzon jam direktis la Regiona Tribunalo el Bjalistoko. Ĝiaopinie malpermeso de la rita bestobuĉado povas signifi la malobservadon de la Konstitucio, aparte de ĝiaj artikoloj, kiuj rilatas al la libereco de la konscienco kaj religio.\n\nEl la elsendo 16.07.2013. Legas Krystyna\n\nPola Sejmo pri la rita bestobucxado", "author": null, "categories": ["Novaĵoj"], "audio_links": ["/wp-content/uploads/2013/05/Pola-Sejmo-pri-la-rita-bestobucxado.mp3", "/wp-content/uploads/2013/05/Pola-Sejmo-pri-la-rita-bestobucxado.mp3?_=18"]}
{"url": "https://pola-retradio.org/2013/07/nova-kvalito-de-la-surkorneaj-lensoj/", "title": "Nova kvalito de la surkorneaj lensoj", "published": "2013-07-16 19:59:33+02:00", "content_text": "Sciencistoj el la svisa politekniko en Laŭzano kaj el la kalifornia  universitato en San Diego prilabris surkorneajn, t.n. kontakt­lensojn, dank’ al kiuj oni vidos objektojn kvazaŭ helpe de lupeo aŭ lorno. Uzante ilin oni povas vidi normale kaj kun 2,8-obla grandigo. Ili konsistas el du partoj, simpla, kiu tralasas lumon kvazaŭ normala lenso, kaj la alia kiu konsistas el kelkaj aluminiaj speguletoj grandig­antaj bildon antaŭ ol ĝi trafas al la pupilo. Por ke tio funkciu necesas havi la okulvitrojn 3D, kiuj helpas en- aŭ elŝalti lensojn kaj ŝanĝi la vidmanieron. Iliaj posedantoj povos do uzi du perspektivojn lornan kaj normalan. Rigardante la mondon en tradicia maniero ili ankaŭ povos rigardi grandigitan bildon, kiu aperos antaŭ iliaj okuloj. Tiuj lensoj kaj okulvitroj celas iom aĝajn personojn, kiuj frontas la iom-post-ioman perdon de la vidkapablo. La inventaĵo devas ankoraŭ estis fin­prilaborita. Aktuale la lensoj estas rigidaj kaj malkomfortaj, necesos nun fari ilin el elasta materialo. La esploroj estas pli ampleksaj. Pasintjare la usona Pentagono mendis similefikajn lensojn iOptik. Normale la homa okulo povas koncentriĝi pri unu distanco, sed iOptik evitas tiun malfacilon kaj la okulo vidas  samtempe normalan bildon en la fono kaj ĝian proksimig­itan version, kiu estas bildigita sur eta retina ekrano antaŭ la okulo.\n\nEl la elsendo 16.07.2013. Legas Barbara", "author": null, "categories": ["Sciencaj informoj"], "audio_links": ["/wp-content/uploads/2013/05/Nova-kvalito-de-surkorneaj-lernsoj.mp3", "/wp-content/uploads/2013/05/Nova-kvalito-de-surkorneaj-lernsoj.mp3?_=19"]}
{"url": "https://pola-retradio.org/2013/07/e_elsendo-el-la-16-07-2013/", "title": "E_elsendo el la 16.07.2013", "published": "2013-07-16 20:41:59+02:00", "content_text": "Podkasto: Ludu en nova fenestro | Elŝutu\n\nNeplena semajno dividas nin disde la 98-a UK en Rejkjaviko, Islando. En la kongresetoson enkondukas konata prikongresa kanto de Georgo Handzlik. En la historian etoson de la kongreslando enkondukas nin la 1-a parto de Prelego pri Islando de  Þórbergur Þórðarson  el la 52-a numero de “La Tradukisto”. En la komenca, informa parto de la 246-a E-elsendo aŭdiĝas aktualaĵo, temoj el la pola gazetaro kaj scienca informo.\n\nĈe la paĝo www.pola-retradio.prg estas afiŝitaj tekstoj paralele aŭskult­eblaj el la hodiaŭa elsendo en la rubrikoj Novaĵoj kaj Sciencaj Informoj .", "author": null, "categories": ["Elsendoj"], "audio_links": ["/wp-content/uploads/2013/07/RetRadio_16.07.2013.mp3"]}
{"url": "https://pola-retradio.org/2013/07/utiligo-de-nefekundaj-grundoj/", "title": "Utiligo de nefekundaj grundoj", "published": "2013-07-19 01:00:21+02:00", "content_text": "Grundoj malbonkvalitaj, kiuj ne donas kontentigajn fruktojn kaj do ĝia kultivado estas ne­profitdona povas esti tamen utiligataj. Skribis pri tio “Nasz Dziennik” suflorante, ke bona solvo estas destino de tiuj grundoj por surkreskigo de arbaro. Agentejo por restrukturigo kaj modernigo de la agrikulturo ĝis la fino de julio akceptas proponojn de polaj farmistoj. Ekde 2004, kiam tiu programo komencis funkcii kreiĝis jam 70 mil hektaroj da arbaroj. Avantaĝoj estas multflankaj. Agrikulturisto ne nur sur­kreskigas per arbaro nefekundajn grundojn kaj ricevas krome por tio monon. Perspektove li povos vendi lignon de la arbaro kaj kromenspezi. Ne trotaks­eblaj estas krome medio­avantaĝoj, ĉar arbaron eblas trakti kiel fabrikon de oksigeno , krome arbaro multe gravas en la medio­panoramo kaj grandigas la biodiversecon.\n\nPor sukreskigo estas preferataj grundoj ne nur malbonkvalitaj, sed ankaŭ havantaj signifon por protektado de akvo kaj grund­kvalito. Agrikulturistoj povas destini por surarbarigo la areon de la duona hektaro  ĝis 100 hektaroj.\n\nEl la elsendo 19.07.2013. Legas Tomek\n\nUtiligo de nefekundaj grundoj", "author": null, "categories": ["Novaĵoj"], "audio_links": ["/wp-content/uploads/2013/05/Utiligo-de-nefekundaj-grundoj.mp3", "/wp-content/uploads/2013/05/Utiligo-de-nefekundaj-grundoj.mp3?_=20"]}
{"url": "https://pola-retradio.org/2013/07/e_elsendo-el-la-19-07-2013/", "title": "E_elsendo el la 19.07.2013", "published": "2013-07-19 07:57:25+02:00", "content_text": "Podkasto: Ludu en nova fenestro | Elŝutu\n\nLa 2-a parto de la historia Prelego  pri Islando estas grava ero en la 247-a E-elsendo de Pola RetRadio lige kun la 98-a UK en Rejkjaviko. Komence ĉe www.pola-retradio ni informas pri grandigado de arbarareo en Pollando destinante por tio nefekundajn grundojn. Saarlanda E_ligo atendas junajn prelegantojn. Tiun informon sekvas la kanto “Junaj Idealistoj” en la plenumo de Dolĉamar. La kanto devenas el la KD de Vinilkosmo “Elektronika Kompil’”. En Leterkesto i.a. ni citas el la son­dokumenta komento pri niaj elsendoj de nia pola aŭskultanto, Andreo Bach.\n\nEl la hodiaŭa elsendo estas paralele legebla kaj aŭskultebla informo pri grandigado de arbarareo en Pollando en la rubriko Novaĵoj", "author": null, "categories": ["Elsendoj"], "audio_links": ["/wp-content/uploads/2013/07/RetRadio_19.07.2013.mp3"]}
{"url": "https://pola-retradio.org/2013/07/e_elsendo-el-la-22-07-2013/", "title": "E_elsendo el la 22.07.2013", "published": "2013-07-22 12:54:02+02:00", "content_text": "Podkasto: Ludu en nova fenestro | Elŝutu\n\nLunde, la 22-an de julio ĉe la adreso: www.pola-retradio aŭdiĝas la unua raporta E-elsendo de la Pola RetRadio el Rejkjaviko lige kun la daŭranta tie 98-a Universala Kongreso de Esperanto.", "author": null, "categories": ["Elsendoj"], "audio_links": ["/wp-content/uploads/2013/07/E_22.07.2013_La-Rejkjavika-UK_2013_1.mp3"]}
{"url": "https://pola-retradio.org/2013/07/e_elsendo-el-la-23-07-2013/", "title": "E_elsendo el la 23.07.2013", "published": "2013-07-24 03:21:36+02:00", "content_text": "Podkasto: Ludu en nova fenestro | Elŝutu\n\nEn la komenca parto de nia marda E-elsendo de la Pola RetRadio aŭdiĝas la 2-a rekta sonraporto el la 98-a UK en Rejkjaviko. Krome ĉe la adreso www.pola-retradio.org aŭdiĝas aktualaĵo, temo el la pola gazetaro kaj la 3-a de Prelego pri Islando de Þórbergur Þórðarson el la 52-a numero de “La Tradukisto”.", "author": null, "categories": ["Elsendoj"], "audio_links": ["/wp-content/uploads/2013/07/RetRadio_23.07.2013.mp3"]}
{"url": "https://pola-retradio.org/2013/07/e_elsendo-el-la-26-07-2013/", "title": "E_elsendo el la 26.07.2013", "published": "2013-07-27 00:04:56+02:00", "content_text": "Podkasto: Ludu en nova fenestro | Elŝutu\n\nVendrede, la 26-an de julio  ĉe la adreso: www.pola-retradio aŭdiĝas la lasta raporta E-elsendo de la Pola RetRadio el Rejkjaviko lige kun la daŭranta tie 98-a Universala Kongreso de Esperanto. Ni prezentas novaĵon el Pollando pri planoj de la akademia kunlaboro inter Pollando kaj la Paska Insulo. Aŭdiĝas krome la 4-a kaj la lasta fragmento de Prelego pri Islando de Þórbergur Þórðarson el la 52-a numero de “La Tradukisto”.", "author": null, "categories": ["Elsendoj"], "audio_links": ["/wp-content/uploads/2013/07/RetRadio_26.07.2013.mp3"]}
{"url": "https://pola-retradio.org/2013/07/e_elsendo-el-la-30-07-2013/", "title": "E_elsendo el la 30.07.2013", "published": "2013-07-30 23:45:33+02:00", "content_text": "Podkasto: Ludu en nova fenestro | Elŝutu\n\nLa 251-a E-elsendo grandparte estas dediĉita al la 98-a Universala Kongreso de Esperanto. Krom raportista retrorigardo al kelkaj  ĝiaj eventoj ni prezentas la 1-an parton de interparolo kun la nova prezidanto de UEA, Mark Fettes pri difino de novaj agadkampanoj, konformaj al la premisoj de la akceptita en Rejkjaviko Strategia Laborplano. Komence de la elsendo ĉe: www.pola-retradio.org aŭdiĝas aktualaĵo ligita kun la proksimiĝanta 69-a datreveno de la eksplodo de la Varsovia Insurekcio 1944.", "author": null, "categories": ["Elsendoj"], "audio_links": ["/wp-content/uploads/2013/07/RetRadio_30.07.2013.mp3"]}
{"url": "https://pola-retradio.org/2013/08/la-varsovia-insurekcio-1944/", "title": "La Varsovia Insurekcio 1944", "published": "2013-08-02 01:00:22+02:00", "content_text": "Hieraŭ, t.e. lastĵaŭde akurate je la 17-a horo per silentomaĝa ekstaro kaj voĉo de alarmo­sirenoj en Varsovio, en 44 urboj de la Varsovia Regiono kaj en pli ol 200 aliaj loĝlokoj de la tuta Pollando oni honor­kliniĝis memore al la 69-a datreveno de la eksplodo de la Varsovia Insurekcio 1944. Blankaj-ruĝaj flagoj ekflirtis kaj daŭre flirtas sur la publikaj konstruaĵoj, trafikiloj, loĝdomoj kaj lokoj memorig­antaj la ekzekutojn de insurgentoj kaj civila loĝantaro de Varsovio.\n\nJe la 17-a horo, kiun simbolis la kriptonoma litero W, ĉe la monumento Gloria Victis en la Militista Tombejo Powązki [povonski] komenciĝis la oficialaj omaĝ­solenaĵoj, kiujn partoprenis la plej superaj polaj aŭtoritatoj, reprezentanoj de la ĉefurba Varsovio, reprezentanoj de la pola Sejmo kaj Senato, vivantaj insurgentoj kaj reprezentantoj de la membr­igantaj ilin asocioj, soldatoj de la konpira Landa Armeo. Ĉiujare la solenaĵoj ĉe la monumento Gloria Victis en la militista Powązki-Tombejo estas la kulimina punkto de la oficiala solenado de la datreveno de la insurekciekpslodo. Eĉ dum la epoko kiam la omaĝado de la datreveno estis malpermesita ĉirkaŭ la monumento Gloria Victis estis kolektiĝ­antaj Varsovianoj por silente honorstari memore al la viktimoj de la heroa elano.\n\nLa 1-an de aŭgusto 1944 la batalon komencis inter 40 kaj 50 mil inurgentoj. La planita por kelkaj tagoj insurekcio daŭris du monatojn. Ĝi estis la plej granda armita kampanjo organizaita dum la 2-a mondmilito en la okupaciata de germanoj Eŭropo.  En la daŭro de la bataloj pereis ĉ. 18 mil insurgentoj, 25 mil estis vunditaj. La perdoj de la civila loĝantaro estis hororigaj kaj egalis al ĉ. 200 mil viktimoj. La restantaj Varsovianoj, ĉirkaŭ 500 mil personoj estis elpelitaj el la urbo, kiu post la falo de la insurekcio estis preskaŭ plene forbrulig­ita kaj ter­ebenigita.\n\nUnu el la lastaj akordoj de la memortago estis lastĵaŭde tradicia koncerto „Varsovianoj kantas malpermesitajn kanzonojn”,  ĉi-foje sur la Katela Placo, sendube loko malpli komforta – pro sia grandeco – ol Piłsudzki Placo. Dum du horoj – ekde la 20-a – Varsovianoj kaj gastoj de la pola ĉefurbo provizitaj per kant­libretoj kaj teleekrano komune kun artistoj plenumis la plej famajn kaj popularajn insurgentajn kantojn.\n\nInter la publiko – senjoroj kaj insurgentoj –  kiu memoris la tempon de antaŭ 69 jaroj dominis junuloj, multaj vestitaj per T-ĉemizoj kun la slogano „Warszawa 44” kaj ankro, la simbolo de la batalanta Varsovio. Ili transprenas la torĉon de memoro pri la junuloj de antaŭ 69 jaroj, kiuj pereis en la neegalŝanca batalo por libera Varsovio kaj Pollando.\n\nEl la elsendo, 02.08.2013. Legas Barbara\n\nLa Varsovia Insurekcio 1944, la 69-a datreveno", "author": null, "categories": ["Novaĵoj"], "audio_links": ["/wp-content/uploads/2013/05/La-Varsovia-Insurekcio-1944-la-69-a-datreveno.mp3", "/wp-content/uploads/2013/05/La-Varsovia-Insurekcio-1944-la-69-a-datreveno.mp3?_=21"]}
{"url": "https://pola-retradio.org/2013/08/komuna-terola-krakova-muzeo-de-japanaj-arto-kaj-tekniko-manggha-prezentas-ekspozicion-instalajon-komuna-tero-la-prezentatajn-verkojn-autoras-shigeko-hirakawa-kaj-elzbieta-wier/", "title": "Komuna Tero", "published": "2013-08-02 01:00:25+02:00", "content_text": "La Krakova Muzeo de Japanaj Arto kaj Tekniko Manggha prezentas ekspozicion-instalaĵon „Komuna Tero”. La prezentatajn verkojn aŭtoras Shigeko Hirakawa  kaj Elżbieta Wierzbicka. Ambaŭ – la japana kaj pola artistinoj konstante loĝas en Parizo kaj traktas en sia arta laboro i.a. la ekologian problemaron.\n\nLa titolo de la ekspozicio „Komuna Tero” emfazas, ke la loĝantoj de la Tero havas rilate ĝin ne sole rajton, sed ankaŭ devon. La devon zorgi pri ĝi. La instalaĵoj en Manggha levas seriozajn problemojn, kiujn frontas Eŭropo – aerpolucion kaj forhakadon de arbaroj. Tiurilate la atenton kaptas du instalaĵoj el ruĝa materialo en la formo de altaj arboj. Ilia ruĝo simbolas la homan sangon, vivon kaj energion. Tiu koloro referencas ankaŭ al fotosintezo dank’ al kiu plantoj havas koloron kaj la homo ricevas oksigenon. Homaro sengradigante la naturon endanĝerigas la ekvilibron de la ekosistemo. La celo de Hirakawa estas konsciigi tion per sia artaĵo.\n\nElżbieta Wierzbicka aŭtoras tri instalaĵojn, kiuj prezentas misformitajn bildojn pere de ilia spegulformo. Por ke la spektanto vidu ĝian ĝustan bildon tiu devas enrigardi i.a. metalajn ĉ. unumetrajn kolonojn, kiuj troviĝas super la bildoj. La spegulbildo prezenas branĉabundajn arbojn kaj la pola aŭtorino celis per tiu mesaĝo atentigi pri la vivanteco de arboj, pri tio, ke ili suferas dum homo pri tio subkonscias.  Alia instalaĵo de Elżbieta Wierzbicka konsistas el speguloj fiksitaj al unu el la ekspoziciejaj muroj, speguloj dekoritaj per arbarradikoj. Tiel alrigardante spegulon oni vidas sian propran bildon kaj oni povas enpensiĝi pri sia propra rilato al la naturo. Du pliaj instalaĵoj de la pola artistino troviĝas en la apudanta la artcentron ĝardeno.\n\nLaŭ la direktorino de la muzeo Bogna Dziechciaruk-Maj la ekspozicio „Komuna Tero” daŭronta ĝis la 8-a de septembro estas aparte aktuala en Krakovo, kiu okupas altan lokon en la rangolisto de altgrade poluciitaj urboj.\n\nEl la elsendo, 02.08.2013. Legas Milada\n\nKomuna Tero", "author": null, "categories": ["Novaĵoj"], "audio_links": ["/wp-content/uploads/2013/05/Komuna-Tero.mp3", "/wp-content/uploads/2013/05/Komuna-Tero.mp3?_=22"]}
{"url": "https://pola-retradio.org/2013/08/e_elsendo-el-la-02-08-2013/", "title": "E_elsendo el la 02.08.2013", "published": "2013-08-02 21:24:05+02:00", "content_text": "Podkasto: Ludu en nova fenestro | Elŝutu\n\nLa 2-a parto de interparolo kun Mark Fettes, la nova prezidanto de UEA i.a. pri la divido de la estraranaj taskoj kompletigas la tutan intervjuon surbendigitan en Rejkjaviko. Al la Rejkjavika UK kaj reagoj de niaj aŭskultantoj grandparte estas dediĉita ĉiuvendreda Leterkesto. Komence de nia 252-a E-elsendo ĉe www.pola-retradio.org ni referencas al la aktualaĵo ligita kun la 69-a eksplodo de la Varsovia Insurekcio 1944. La ekspozicion Komuna Tero en Krakovo ni aparte rekomendas al la vizitantaj Pollandon en aŭgusto esperantistaj gastoj.\n\nAmbaŭ novaĵoj estas jam pere de la paĝo aŭskulteblaj kaj legeblaj.", "author": null, "categories": ["Elsendoj"], "audio_links": ["/wp-content/uploads/2013/08/RetRadio_02.08.2013.mp3"]}
{"url": "https://pola-retradio.org/2013/08/nova-posteno-de-generalo-j-bojarski-en-nato/", "title": "Nova posteno de generalo J. Bojarski en NATO", "published": "2013-08-06 01:00:01+02:00", "content_text": "Reprezentanto de Pollando ĉe la Militistaj Komitatoj de NATO kaj la Eŭropa Unio, divizia generalo Janusz Bojarski la 1-an de aŭgusto estis elektita la nova komandanto de la Defendo-Akademio de NATO en Romo. Generalo Bojarski transprenos la postenon por tri jaroj en majo 2014, anstataŭig­onte norvegan generalon Arne Bård Dalhaug.\n\nTiu ĉi posteno apartenas al unu el la plej altrangaj en la militistaj strukturoj de la Alianco. La akademio apartenas al la ŝlosilaj edukaj kaj esploraj centroj en NATO-strukturo. Al ĝiaj ĉefaj taskoj apartenas analizo de la sekurec­medio kaj identigado de la ĉefaj militistaj transformo­direktoj de la Alianco.\n\nEl la elsendo 06.08.2013. Legas Zbyszek\n\np_kolore_sp_", "author": null, "categories": ["Novaĵoj"], "audio_links": ["/wp-content/uploads/2013/05/Nova-posteno-de-generalo-J.-Bojarski-en-NATO.mp3", "/wp-content/uploads/2013/05/Nova-posteno-de-generalo-J.-Bojarski-en-NATO.mp3?_=23"]}
{"url": "https://pola-retradio.org/2013/08/viando-bredata-baze-de-praceloj/", "title": "Viando bredata baze de praĉeloj", "published": "2013-08-06 19:54:35+02:00", "content_text": "Lastlunde en Londono estis planita la premiero de hamburgero produktita de nederlanda genetikisto Mark Post el la universitato en Maastricht. Amaskomunikiloj  difinas ĝin Frankenŝtaj-burgero aŭ hamburgero el la provtubeto. Post kreis tri mil miniaturajn bovajn histo­fibrojn el la bovinaj praĉeloj. Lia eksperimento kostis 250 mil pundojn kaj temas pri la plej multekosta rapidserva manĝ­produkto en la historio de favorprezaj nutraĵoj. La viando de Post estas iom ŝlima kun griza kolornuanco, sed laŭ la nederlanda profesoro lia produkto havas grandan estontecon. Post asertas, ke  la monda agrikulturo jam baldaŭ ne kapablos kontenigi bezonatecon je freŝa viando. Jam nun 70 procentoj de la kultiveblaj grundoj celas la bredadon de bestoj  kiel paŝtejoj aŭ furaĝplantaj areoj. Liopinie amas­produktado de viando el provtubeto estos malpli kosta. Ĉiu viandokilogramo el tradicia bredejo postulas 10 kilogramojn da furaĝo dum produktata novmaniere nur du kilogramojn  por praĉelaj bovinoj-donantinoj. La novmaniera bredado de manĝeblaj histoj foruzus je 45 procentoj da energio kaj je 99 procentoj da grundoj malpli, krome ĝi malgrandigos la emisiadon de forcejaj gasoj. Tamen por ricevi produktolicencon sciencistoj unue devas pruvi, ke tiel produktita viando havos samajn proprecojn kiel la tradicia kaj ke ĝi ne  damaĝas la homan sanon.\n\nEl la elsendo 06.08.2013. Legas Barbara", "author": null, "categories": ["Sciencaj informoj"], "audio_links": ["/wp-content/uploads/2013/05/Viando-bredata-baze-de-pracxeloj.mp3", "/wp-content/uploads/2013/05/Viando-bredata-baze-de-pracxeloj.mp3?_=24"]}
{"url": "https://pola-retradio.org/2013/08/post-papirusologia-kongreso-en-varsovio/", "title": "Post papirusologia kongreso en Varsovio", "published": "2013-08-06 19:57:08+02:00", "content_text": "En Varsovio finiĝis la 27-a Internacia Papirusologia Kongreso. Ĝi estis dediĉita al privataj leteroj, komercaj kontraktoj kaj aliaj tekstoj, kiuj laŭ la premiso de antikvuloj havis sole porokazan karakteron. Tamen baze de ili eblas ekscii multon pri niaj praŭuloj. La nuntempuloj konas papirusojn nur ekde la 18-a jarcento, kiam estis efektivigita la plej granda ĉi-rilata malkovro.   Ĝi okazis en vilao de la antikva Herkulanum en Italio. Ĝia posedanto havis imponan bibliotekon, kiu ĝis hodiaŭ ne estis plene esplorita kaj kaŝas multajn misterojn. La Papirusologiaj Kongresoj de pli ol 80 jaro venigas  specialistojn – ĉi-jare 350 el la tuta mondo – okupiĝ­antajn pri papirusoj, ceramikaĵoj, grafitioj, lignaj kaj vaksaj skribotabuletoj – kiel la antikvaj komunik­rimedoj. Ili devenas ĉefe el Egipto, Palestino, la Norda Afriko kaj Eŭropo. Destinitaj por porokaza uzo ili servas nun kiel bazo rekrei la bildon de la antikvula mondo. Apartan atenton oni donis al la t.n. malfrua antikveco, iam apenaŭ esplorata dum laste troviĝanta en la esplor­atento de sciencistoj. Ĝi ligiĝas kun la araba regado en Egipto, kiu pli frue apartenis al Bizanco. Tiam formiĝis la mondo konata ĝis hodiaŭ. Ekzistas tre multaj dokumentoj pri tiu epoko, sed en plimulto ili ne estas publikigitaj.\n\nEl la elsendo 06.08.2013. Legas Barbara", "author": null, "categories": ["Sciencaj informoj"], "audio_links": ["/wp-content/uploads/2013/05/Post-Papirusologia-Kongreso-en-Varsovio.mp3", "/wp-content/uploads/2013/05/Post-Papirusologia-Kongreso-en-Varsovio.mp3?_=25"]}
{"url": "https://pola-retradio.org/2013/08/e_elsendo-el-la-06-08-2013/", "title": "E_elsendo el la 06.08.2013", "published": "2013-08-06 21:19:59+02:00", "content_text": "Podkasto: Ludu en nova fenestro | Elŝutu\n\nEn la 253-a E-elsendo ni retrorigardas al la 98-a UK. I.a la dumkongresa Tago de Lernejo estas la temo de nia interparolo kun vicprezidantino de ILEI, Zsofia Korody. Sondokumente ni citas el la Solena Inaŭguro memorigante la salutan mesaĝon de nova ILEI-prezidantino M. Grosjean. Komence ĉe la adreso www.pola-retradio.org aŭdiĝas aktualaĵoj, inkuzive temojn el la pola gazterao. Postkongrese aŭdiĝas krome scienca bulteno.\n\nAktualaĵo kaj informoj de la scienca bulteno estas samtempe  aŭdeblaj kaj paralele legeblaj en koncernaj rubrikoj.", "author": null, "categories": ["Elsendoj"], "audio_links": ["/wp-content/uploads/2013/08/RetRadio_06.08.2013.mp3"]}
{"url": "https://pola-retradio.org/2013/08/veturila-muzeo-de-johano-paulo-la-2-a/", "title": "Veturila Muzeo de Johano Paŭlo la 2-a", "published": "2013-08-09 01:00:38+02:00", "content_text": "Muzeo de Johano Paŭlo la 2-a\n\nAntaŭ kelkaj tagoj el Krakovo-Łagiewniki al la sanktejoj en Loreto, Santiago de Compostela, Lisieux, Fatima kaj Vieno ekveturis Moviĝanta Muzo de Johano Paŭlo la 2-a, kiu promocias Krakovon kaj la krakovan regionon, kiel centron de la pola pilgrim­turismo.  La blank-flava moviĝanta muzeo estas veturilo enhavanata eksponaĵojn kaj fotojn, kiuj proksimigas la  vivon de Karol Wojtyła kaj sekve papo Johano Paŭlo la 2-a.\n\nLa eŭropa traveturo de la moviĝanta muzeo apartenanta al la krakova Centro de Johano Paŭlo la 2-a “Ne timu” daŭras tri semajnojn. En ĝia daŭro pilgrimantoj kaj turistoj vizitantaj la plej famajn eŭropajn pilgrim­lokojn povos rigardi ekpozicion instalitan en la moviĝanta muzeo kaj konatiĝi kun materialoj priskrib­antaj la krak­ov-regionajn lokojn de la religia kulto. La planita de multaj monatoj prezentiĝo de la muzeo en Eŭropo alprenas nun apartan signifon en la kunteksto de la decido de papo Francisko okazigi en 2016 en Krakovo Mondajn Tagojn de Junularo. Tiukuntekste la urbon sendube vizitos ne sole gejunuloj, sed ankaŭ aliaj pilgrimantoj kaj turistoj. En la regiono de Krakovo troviĝas 120 pilgrim­lokoj kun internacia rango kaj renomo, sanktejoj kun aparta kultura signifo, troviĝantaj i.a. en la listo de la Monda Kulturheredaĵo de Unesko.\n\nTuristoj vizitantaj en la nunaj tagoj la moviĝantan muzeon ricevas katalogojn kaj mapojn pri lokoj kaj objektoj de la regiona kulto en Krakovo kaj ĝia regiono.  Oni preparis ilin en 100 mil ekzempleroj en la lingvoj: pola, angla, itala, hispana, franca kaj portugala. Paralele al la traveturo de la moviĝanta muzeo 25 fojojn en Italio kaj 28 fojojn en Hispanio la televida kanalo Discovery disbildigas la filmon “Laŭ la spuroj de Johano Paŭlo la 2-a”.  Aldone antaŭ unu semajno komencis funkcii la interreta portalo pri religia oferto de la krakova regiono en la lingvoj pola, angla, itala, hispana, franca kaj portugala.  En oktobro 2013 Krakovo gastigos internacian konferencon dediĉita al religie motivita turismo.\n\nEl la elsendo 09.08.2013. Legas Zbyszek\n\np_kolore_sp_", "author": null, "categories": ["Novaĵoj"], "audio_links": ["/wp-content/uploads/2013/05/Veturila-Muzeo-de-Johano-Paulo-la-2-a.mp3", "/wp-content/uploads/2013/05/Veturila-Muzeo-de-Johano-Paulo-la-2-a.mp3?_=26"]}
{"url": "https://pola-retradio.org/2013/08/tropika-somero-en-varsovio/", "title": "Tropika somero en Varsovio", "published": "2013-08-09 23:03:14+02:00", "content_text": "Tropikaj temperaturoj en Pollando kaj en Varsovio fine de julio kaj en la ĵusaj aŭgustaj tagoj forpelas la urbo­loĝanojn al feriejoj en la montaroj, apud Baltikon kaj al la lagoj, eksterlanden. Iuj sufloras, ke plej agrable estas pasigi la varmo­apogeon en preĝejoj. Sendube ne malbona ideo, konsiderante la koncertan sezonon kaj la eblon kombini la refreŝigan sanktejan malvarmeton kun la muzikĝuado, kiel i.a. en la Varsovia preĝejo de Sankta Anna, kiu je la tagmezo invitas por koncertaj de orgenmuziko. Sed direktiĝante tien de la t.n. dekstra­borda Varsovio la rigardon altiras ĉiam pli da plezurŝipoj navigantaj laŭ Vistulo kaj…. homplenaj plaĝoj.\n\nNe mirige. Varsovio kiel unu el malmultaj ĉefurboj en Eŭropo fieras pri naturaj sablaj plaĝoj. Iliaj valoroj estis aprecitaj de National Geographic en ĝia rangolisto de la plej belaj urbaj plaĝoj en la mondo. Laŭ ĝiaj ekspertoj plaĝoj apud Vistulo estas ideala loko por refreŝiĝo, somera pigrumado kaj ripozo for de la ĉiutagaj zorgoj. Verdire plaĝumadon ĉe la Vistula Bordo de Saska Kepa-kvartalo mi mem memoras el la propra infanaĝo, kiam la tutaj familioj piknikis ĉe la Vistula riverbordo. Bedaŭrinde sekvinta industriigo de Varsovio – fabiketoj, etaj uzinoj, ekologia subzorgo – devigis forgesi pri la ripozo vistulporde.  Nun denove la ĉefurbaj plaĝoj ĝuas ĉiam pli grandan popularecon kaj surprizas promen­antojn laŭ Poniatowski-ponto rigardantajn iom nekredeme sabloblankajn plaĝojn kreiĝintajn en la centro de la pola ĉefurbo. Nun funkcias tri plaĝoj. En  mia kvartalo Saska Kępa, apud Poniatowski-ponto kaj en la kvartalo Żoliborz. Vastaj plaĝoj disponigas al la ripozantoj ne nur kuŝfotelojn kaj ombrelojn, sed ankaŭ direktas al ili vastan oferton praktiki subĉielajn sportojn, eblecon lui rostilojn kaj pasigi vesperojn en la lokaj knajpetoj. Sed per tiuj jam pretaj servoj la oferto por la varmaj someraj tagoj ne finiĝas. Nome la nun realigata projekto La Varsovia Vistulo invitas la urbo­loĝantojn al civitanaj konsultoj pri pluaranĝado de plaĝoj ĉe diversaj urbopartoj, kiel daŭre Saska Kępa kaj Żolibórz. La plej konsultoj proksimaj okazos jam semajnfine.\n\nNe ĉiuj en Varsovio povas dum la labortagoj plaĝumi. La urboloĝantojn kaj turistojn  bele surprizas – kiam la temperaturoj superas 30 gradojn (lastĵaŭde estis 37 laŭ la Celsiusa skalo) – la funkciig­ataj plurloke en Varsovio fare de la urbaj kanaliz­servoj – refreŝigaj akvoŝprucoj rekte el la urba akvoreto. Ili refreŝigas la aeron kaj la preterpasantojn, sed la plej ĉarmaj kaj allogaj estas la Varsoviaj fontanoj. Ŝajne ne ekzistas ilia kompleta, unuloka registro, sed ili funkcias en ĉiuj kvartaloj. Kelkaj el inter ili – kiuj logas unuavice patrinojn kun infanoj – troviĝas en la urbocentro, i.a.  en la Saksa Parko. Pli nova,  en la sama regiono troviĝas ĉe la ronda korto de unu el la plej modernaj Varsoviaj konstruaĵoj Matropolitan sur Pilsudzki-Placo.  La konstraĵo mem – malgraŭ persvadoj – ne konkeris la korojn de la Varsovianoj, kovrante la konstru­bulon de Teatro la Granda kaj malvastig­ante Piłsudzki-Placon, kiu ankoraŭ antaŭnelonge nomiĝis la Venko- Placo. Tamen la stirata komputile sur ĝia interna korto fontano estas ĉarma intimloko en la koro de Varsovio, vespere transformiĝ­anta en koloran akvo­dancejon.\n\nAludante al la fontanoj de Varsovio mi nepre diru pri la plej granda fontana atrakciaĵo de la pola ĉefurbo. Temas pri Multmedia Fontano-Parko aŭ alinome pri Dancantaj Fontanoj situantaj flanke de la maldekstra­borda Vistulo, piede de la novurbkvartala eskarpo. Iam tiuloke troviĝis renforma akvo­receptaklo. Nun temas pri komplekso de kvar fontanoj inaŭgurita antaŭ du jaroj lige kun la 125-jariĝo de la Urba Akvodukta kaj Kanaliza Entrepreno. La suma surfaco de la akvospegulo de la Dancantaj Fontanoj en Varsovio egalas al 2870 kvadrataj metroj. La ĉefloko de la Fontanoparko estas multmedia fontano kun la alteco de 10 metroj, sur kiu eblas prezenti filmojn kaj laserajn demonstrojn. Ĝi estas la ligo­elemento inter la unuopaj parkopartoj. Dum la vendredaj kaj sabataj vesperoj je la 21-a horo aŭ 21.30 okazas tie multmediaj spektakloj laŭ la stilo „Akvo-Lumo-Sono” utiligantaj LED-lumojn kaj laserojn. Apud fontanoj troviĝas la monumento de Wilian Heerlein Lindley, la projektino de la kanaliza reto de Varsovio, kiu en 1886-a funkciigis la Varsovian Kanalizon.\n\nLa la ĉefideo de la Vsrdovi Fontano-Parko estis la variigi la turisman oferton de la Varsovia Malnovurba Kvartalo kaj revivigi la Vistulan Bulvardon laŭ la koncepto de la lasta antaŭmilita prezidanto de Varovio, Stefan Starzyński – direkti la rigardon de Varsovio al ĝia rivero, Vistulo. Tio nun parte realiĝis. Do ankaŭ vi dum via vizito en Varsovio ne maltrafu tiujn spektakl­ecajn prezentojn, kiuj daŭras ĝis la fino de septembro.\n\nEl la elsendo 09.08.2013. Legas Barbara", "author": null, "categories": ["Felietonoj"], "audio_links": ["/wp-content/uploads/2013/05/Tropika-somero-en-Varsovio.mp3", "/wp-content/uploads/2013/05/Tropika-somero-en-Varsovio.mp3?_=27"]}
{"url": "https://pola-retradio.org/2013/08/e_elsendo-el-la-09-08-2013/", "title": "E_elsendo el la 09.08.2013", "published": "2013-08-09 23:19:50+02:00", "content_text": "Podkasto: Ludu en nova fenestro | Elŝutu\n\nLa surbendigita en Rejkjaviko interparolo kun Terttu Tyynelä kaj Sirkka Mattlin aŭdiĝas en la ĉi-semajna Leterkesto de Pola RetRadio en Esperanto. Tiun interparolon en la 254-a E-elsendo de la Pola Retradio antaŭas informo pri vizito de la Veturila Muzeo de Johano Paŭlo la 2-a en kelkaj eŭropaj landoj, felietono pri vizitinda tropiksomere Varsovio kaj E-informoj: pri la Rejkjavika Nitobe-simpozio kaj pri FESTO-2013 komenĉiĝanta la 10-an de aŭgusto en Kelmis, Belgio.\n\nLa tekstoj de la komenca informo kaj de la felietono troviĝas jam en la rilataj rubrikoj, kie eblas samtempe ilin legi kaj aŭskulti.", "author": null, "categories": ["Elsendoj"], "audio_links": ["/wp-content/uploads/2013/08/RetRadio_09.08.2013.mp3"]}
{"url": "https://pola-retradio.org/2013/08/ankorau-liberaj-lokoj-en-la-varsovia-universitato/", "title": "Ankoraŭ liberaj lokoj en la Varsovia Universitato", "published": "2013-08-13 01:00:11+02:00", "content_text": "Kelkcent liberaj lokoj atendas ankoraŭ estontajn studentojn en la Varsovia Universitato en tiom prestiĝaj fakultatoj kiel politologio, sociologio aŭ filologioj. La aŭtoritatoj de la altlernejo kiel unu el la kaŭzoj de nesufiĉa nombro de studontoj mencias la demografian malapogeon, do malgrandiĝon de la nombro de gejunuloj en la studenta aĝo. En la daŭro de la lastaj 6 jaroj la nombro de studentoj de la Varsovia Universitato malkreskis je 5 mil kaj nun egalas al 50 mil personoj. En publikaj eldiroj oni avertas, ke parto de studkandidatoj sendepende ĉu  en universitatoj aŭ politeknikoj ne plenumas rekrutigajn studo­kriteriojn dum altlernejoj senseverigas ilin.\n\nEl la elsendo 13.08.2013. Legas Milada\n\np_kolore_sp_", "author": null, "categories": ["Novaĵoj"], "audio_links": ["/wp-content/uploads/2013/05/Ankoraŭ-liberaj-lokoj-en-la-Varsovia-Universitato.mp3", "/wp-content/uploads/2013/05/Ankoraŭ-liberaj-lokoj-en-la-Varsovia-Universitato.mp3?_=28"]}
{"url": "https://pola-retradio.org/2013/08/e_elsendo-el-la-13-08-2013/", "title": "E_elsendo el la 13.08.2013", "published": "2013-08-13 18:10:40+02:00", "content_text": "Podkasto: Ludu en nova fenestro | Elŝutu\n\nTsvi Sadan, unu el la lekciantoj de la nunjara Internacia Kongresa Universitato en Rejkjaviko estas la gasto de la 255-a E-elsendo de Pola RetRadio. Lia temo pri malfaciloj de interkultura komunikado en E-medio povas esti  interesa por multaj esperantistoj. En nia marda E-elsendo ĉe www.pola-retradio.org premiere  Tangon de la Amo kantas Mélanie Prin. Komponis ĝin Gilbert Drigon, la vortojn aŭtoras Lorenzo Tomezzoli. Komence aŭdiĝas aktualaĵoj, temo el la pola gazetaro. Scienca informo rilatas al identiga rolo de homaj gestoj.\n\nAktualaĵoj kaj informo de la scienca bulteno estas samtempe  aŭdeblaj kaj paralele legeblaj en koncernaj rubrikoj.", "author": null, "categories": ["Elsendoj"], "audio_links": ["/wp-content/uploads/2013/08/RetRadio_13.08.2013.mp3"]}
{"url": "https://pola-retradio.org/2013/08/homaj-gestoj-kiel-identiga-faktoro/", "title": "Homaj gestoj kiel identiga faktoro", "published": "2013-08-13 19:52:14+02:00", "content_text": "Sciencistoj el la Pola Sciencakademio laborante pri ciferecigo de gestoj konkludis, ke ĉiu homo havas la unikan manieron etendi salute manon aŭ fari kapgeston. Do sufiĉas kelkaj kelkaj etaj gestoj baze de kiuj eblas rekoni konkretan personon. En la cifereca gestobazo prilaborita en la Instituto pri la teoria kaj aplikata Informadiko de la Pola Sciencakademio troviĝas jam 22 homaj gestoj. La rezultoj de tiuj laboroj povas esti utiligitaj praktike, ekzemple dum krim­esplorado.\n\nSe gestoj estas individue specifaj kaj karakterizaj por ĉiu konkreta homo tio povas servi  por rekonado de ili. La ĉiutagaj gestoj povas do servi ekzemple, por ke iu aranĝaĵo identigu konkretan personon. Estas do ebla situacio, en kiu poŝtelefono senblokiĝos nur tiam, kiam mansvingos antaŭ ĝia ekrano la poŝtelefona posedanto. Laŭ kriminologo Piotr Girdwoyń malkovro de specifa individua gesto­karakterizo povus esti  ankaŭ utiligita en la sistemo de la urba person­trafiko por monitori konkretan personon, entute por vastaj krim­esploroj.\n\nEl la elsendo 13.08.2013. Legas Barbara", "author": null, "categories": ["Sciencaj informoj"], "audio_links": ["/wp-content/uploads/2013/05/Homaj-gestoj-helpos-identigi-individuojn.mp3", "/wp-content/uploads/2013/05/Homaj-gestoj-helpos-identigi-individuojn.mp3?_=29"]}
{"url": "https://pola-retradio.org/2013/08/polaj-libroj-legeblaj-en-vankuveraj-kafejoj/", "title": "Polaj libroj legeblaj en Vankuveraj kafejoj", "published": "2013-08-16 21:43:09+02:00", "content_text": "Ekde la nunjara somero librojn de polaj verkistoj eblas legi en 13 kafejoj de la kanada Vankuvero. Eblas ilin preni libere por la plulegado hejmen, gravas tamen, ke post la tralego oni pludonu libron. La kampanjo en la angla lingvo „Book Polishing” estis organizita de la loka Ĝenerala Konsulejo de Pollando. MSz: Book Poliŝing, la ideo de senkosta interŝanĝ­ado de libroj sekve de la lasado de ili en publikaj lokoj kaj en lokoj tiucele kreitaj, kiel libro­interŝanĝaj bretoj kaj tabloj ĝuas popularecon en multaj urboj de la mondo. En la oferto de la Vankuvera Book Polishing troviĝas 70 libroj disponig­itaj en la lokaj kafejoj konataj pro sia kultura agado. Ĉiu el libroj, inter kiuj troviĝas i.a. libroj de Stanisław Lem aŭ Ryszard Kapuściński enhavas flufolion kun informoj pri Pollando, gravaj wawo-wawo-wawo-adresoj kaj mini­vortareto de la bazaj polaj parolturnoj en la fonetika formo. Ĉiu el la libroj kovrilpaĝe surhavas informan glumarkon pri la kampanjo kaj individuan numeron. Dank’ al tio la librotrovinto de la libro povas sekvi sortojn de ĉiu ekzemplero sur la paĝo: www.bookcrossing.com. En la paĝo troviĝas preskaŭ 10 milionoj da libroj, kiuj estas libere interŝanĝ­ataj en 132 ŝtatoj de la mondo. Preskaŭ du milionoj da personoj sekvas iliajn sortojn.\n\nEl la elsendo el la 16.08.2013. Legas Barbara/Milada", "author": null, "categories": ["Kulturkroniko"], "audio_links": ["/wp-content/uploads/2013/05/Polaj-libroj-libere-legeblaj-en-Vankuveraj-kafejoj.mp3", "/wp-content/uploads/2013/05/Polaj-libroj-libere-legeblaj-en-Vankuveraj-kafejoj.mp3?_=30"]}
{"url": "https://pola-retradio.org/2013/08/e_elsendo-el-la-16-08-2013/", "title": "E_elsendo el la 16.08.2013", "published": "2013-08-16 23:04:28+02:00", "content_text": "Podkasto: Ludu en nova fenestro | Elŝutu\n\nAl la Rejkjavika UK en la 256-a E-elsendo de la Pola ReRadio ni referencas per sondokumenta saluto de TEJO, dezirante samtempe sukcesojn al la komenciĝonta lunde en Nazareto, Isrealo – IJK.  Ĉe la adreso: www.pola-retradio.org per aktualaĵo ni referencas  al la pasintaj lastĵaŭde datreveno de la Varsovia Batalo kaj samtaga religia festo de la Ĉielpreno. Kulturaj informoj koncernas la forpasintan hieraŭ  Sławomir Mrożek kaj legokampanjon de polaj libroj en la kanada Vankuvero. La fina Leteresto traktas la lastajn korespondaĵojn de niaj aŭskultantoj.\n\nLa tekstoj de kulturaj novaĵoj  troviĝas en la rilataj rubrikoj, kie eblas samtempe ilin legi kaj aŭskulti.", "author": null, "categories": ["Elsendoj"], "audio_links": ["/wp-content/uploads/2013/08/RetRadio_16.08.2013.mp3"]}
{"url": "https://pola-retradio.org/2013/08/bona-pomrikolto-2013/", "title": "Bona pomrikolto 2013", "published": "2013-08-20 01:00:44+02:00", "content_text": "Laŭ la plej nova prognozo de la Monda Asocio de la Produktantoj de Pomoj kaj Piroj la nunjara rikolto de pomoj en la Eŭropa Unio egalos al preskaŭ 10,8 milionoj da tunoj kaj estos je 7 procentoj pli alta ol en 2012. Plej multajn pomojn rikoltos Pollando – 3,2 tunojn. Pollando apud Italio apartenas al la plej grandaj uniaj pom­produktantoj.  En 2012 ĝi produktis 2,9 tunojn da pomoj, Italio pli ol 1,9 milionojn da tunoj, la trian lokon okupis Francio kun 1,5 milionoj da tunoj. En 2013 malkreskon en pomo­kultivado notas Hungario, Germanio kaj Greklando. Pollando okupas en la mondo la trian lokon en la pom­produktado post Ĉinio (25 milionoj da tunoj) kaj Usono (5 milionoj da tunoj). Tamen Pollando avanas mondskale pri la produktado de industriaj pomoj. Pli ol 95-procente ili estas alifarataj je pomsuko.\n\nEl la elsendo 20.08.2013. Legas Barbara\n\np_kolore_sp_", "author": null, "categories": ["Novaĵoj"], "audio_links": ["/wp-content/uploads/2013/05/Bona-pomrikolto-2013.mp3", "/wp-content/uploads/2013/05/Bona-pomrikolto-2013.mp3?_=31"]}
{"url": "https://pola-retradio.org/2013/08/interparoloj-inter-du-koreaj-statoj/", "title": "Interparoloj inter du koreaj ŝtatoj", "published": "2013-08-20 12:55:21+02:00", "content_text": "La norda Koreio akceptis la proponon de Seŭlo reaktivigi la programon pri la reunigado de familioj disdividitaj antaŭ 60 jaroj pro la korea milito. Informis pri tio la oficiala nordkorea agentejo KCNA. La renkontiĝoj estas organizotaj dum la tradicia rikolto­festo la 19-an de septembro. La lastan fojon la dividitaj familioj havis tian ŝancon en 2010. La nordkorea Komitato por la Paca Unuigo de Koreio proponis, ke la renkontiĝoj okazu sur la monto Kumgang en la Diamanta Montaro. La plej proksiman vendredon komenciĝos detalaj interparoloj pri ĉi tiu temo de ambaŭ koreaj ŝtatoj. Rezulte de la korea milito 1950-1953, finiĝinta nur per armistico, milionoj da koreoj estis apartig­itaj disde siaj prokismuloj kaj ektroviĝis ĉe du flankoj de strikte gardata limo. Post du monatoj de konflikto­ sur la Korea Duoninsulo ambaŭ ŝtatoj entreprenas klopodojn restarigi dialogon. Antaŭ kelkaj tagoj venis informo, ke reprezentantoj de ambaŭ koreaj ŝtatoj interkompreniĝis pri malfermo de la komuna industria sfero Kaesong.  Pjongjango fermis ĉi tiun komplekson en aprilo 2013.\n\nEl la elsendo 20.08.2013. Legas Barbara\n\np_kolore_sp_", "author": null, "categories": ["Novaĵoj"], "audio_links": null}
{"url": "https://pola-retradio.org/2013/08/e_elsendo-el-la-20-08-2013/", "title": "E_elsendo el la 20.08.2013", "published": "2013-08-20 14:21:30+02:00", "content_text": "Podkasto: Ludu en nova fenestro | Elŝutu\n\nLukis Żebrowski, la prezidanto de TEJO estas la gasto de la Redakcio lige kun la okazanta en Nazareto, Israelo IJK. En la hodiaŭa E-elsendo ni adiaŭas la longjaran parolistinon de niaj E-elsendoj Barbara Sokalówna prezentante en ŝia plenumo poeziaĵon de Halina Poświatowska „Konujugacio”, kiun ŝi ankaŭ tradukis. Krome ĉe la adreso www.pola-retradio.org aŭdiĝas aktualaĵoj kaj temoj el pola gazetero. Aŭdiĝas krome scienca bulteno.\n\nĜiaj informoj kaj aktualaĵoj troviĝas aldone en nia paĝo paralele legeblaj kaj aŭdeblaj.", "author": null, "categories": ["Elsendoj"], "audio_links": ["/wp-content/uploads/2013/08/RetRadio_20.08.2013.mp3"]}
{"url": "https://pola-retradio.org/2013/08/identiga-sono-kiel-persona-nomo-de-delfenoj/", "title": "Identiga sono kiel persona nomo de delfenoj", "published": "2013-08-20 19:46:49+02:00", "content_text": "Ĉiu delfeno legitimas sin per propra, neripetebla sono. Se ĝi fajfas en maniero por si propra la familio kaj konatoj el la grupo respondas per identa fajfo. La esplorojn okazigis sciencistoj el la Universitato de Sankta Andreo en Skotlando. Ĝis nun estis sciate, ke delfenoj en mallibereco rapide lernas diversajn sonojn, sed sciencistoj pruvis, ke ili lernas ankaŭ laŭ la propra deziro kaj por la propraj bezonoj. Delfenoj aplikas tre vastan son­repertuaron, diversspecajn fajfojn, klakojn, pere de kiuj ili komunikas ekzemple dum la ĉasado.\n\nOni surbendigis sonojn de grupo de sovaĝaj delfenoj, sed ĉiun animalon aparte, sekve ili registris sonojn de fremdaj delfenoj. La son­registraĵo estis sekve aŭdigita. Evidentiĝis, ke delfenoj el la esplorata grupo respondas sole je fajfoj de siaj membroj emitatane sonon kun identa frekventeco. Ĉiu delfeno, kiu aŭdis sian fajfotonon, do sian nomon – estis respondanta per la identa sono. Fajfoj de fremdaj delfenoj estis ignorataj. Laŭ dokotoro Vincent Janik delfenoj kondutas kiel homoj. Kiam ili aŭdas sian nomon, ili reagas. Dum la homa bebo ricevas personan nomon tuj post la naskiĝo, delfenoj maturiĝante kreas ne­ripeteblan, unikan kaj propran por si sonon, kiu rolas kiel persona nomo. La ceteraj delfenoj el la grupo lernas ĝin kaj baze de ĝi identigas sian membron. Laŭ sciencistoj delfenoj elformis tiun sistemon de la komunikado kaj identigado, ĉar ili vivas en vasta subakva medio, en kiu ne troviĝas orientigaj punktoj. La identig­eblaj sonoj ebligas al la grupo teni sin kune.\n\nEl la elsendo 20.08.2013. Legas Barbara", "author": null, "categories": ["Sciencaj informoj"], "audio_links": ["/wp-content/uploads/2013/05/Identiga-sono-kiel-persona-nomo-de-delfenoj.mp3", "/wp-content/uploads/2013/05/Identiga-sono-kiel-persona-nomo-de-delfenoj.mp3?_=32"]}
{"url": "https://pola-retradio.org/2013/08/vizitoj-en-facebook-kaj-solecosento/", "title": "Vizitoj en Facebook kaj solecosento", "published": "2013-08-20 19:49:14+02:00", "content_text": "Laŭ pritakso de esploristoj el Michigan-Universitato, gvidata de psikologo Ethan Kross la utiligado de Facebook povas negative influi la homan bonfarton kaj viv­satisfakcion. La esplor­rezultoj estis aperigitaj en la portalo de BBC, kies utiligantoj partoprenis la esplorojn. Temis pri 82 elektitaj personoj el diversaj kulturaj medioj, kiuj estis observataj dum du semajnoj. Ili devis respondi la demandon pri la nivelo de soleco-sento aŭ bonfarto en koncerna momento. Tiujn respondojn sciencistoj ligis sekve kun la ofteco utiligi la fejsbukan portalon. El ilia analizo rezultis, ke ju pli longe enketitoj pasigis tempon en la socia portalo des malpli bone fartis post ĝia forlaso. La esplorado ne klarigis ĉu konkretaj personoj utiligis fejsbukon, ĉar sentis sin solecaj kaj malgajaj aŭ tiun senton elvokis Facebook. Evidentiĝis, ke rekta interhoma kontakto kun aliaj homoj ne influis negative la bonfarton de enketitoj. Aliflanke evidentiĝis, ke personoj kun signifa solecosento pasigis en Facebook pli da tempo. La esploro elmontris krome, ke plimulto de la enketitoj dividis en Facebook bonajn informojn pri sia vivo, 36 procentoj konfesis, ke dividas ankaŭ siajn zorgojn. Aktuale Facebook-on utiligas pli ol unu miliardo da personoj, duono de ili utiligas la socian portalon ĉiutage.\n\nEl la elsendo 20.08.2013. Legas Barbara", "author": null, "categories": ["Sciencaj informoj"], "audio_links": ["/wp-content/uploads/2013/05/Vizitoj-cxe-Facebook-kaj-la-homa-bonfarto.mp3", "/wp-content/uploads/2013/05/Vizitoj-cxe-Facebook-kaj-la-homa-bonfarto.mp3?_=33"]}
{"url": "https://pola-retradio.org/2013/08/europa-tago-de-memoro/", "title": "Eŭropa Tago de Memoro", "published": "2013-08-23 01:00:47+02:00", "content_text": "Hodiaŭ, la 23-an de aŭgusto pasas la 74-a datreveno de la subskribo de la Pakto Ribbentrop-Mołotow. Ekde 2008 jaro tiu ĉi tago laŭ la propono de la Eŭropa Parlamento estas solenata kiel Eŭopa Tago de Memoro pri Vitimoj de Stalinismo kaj Naziismo.\n\nPakto Ribbentrop-Mołotow estis internacia traktato, formala pakto pri neagreso inter la 3-a Germana Regno kaj Sovetunio. Konforme al la sekreta protokolo al la oficiala dokumento ĝi koncernis la disdividon de la teritorioj aŭ decidadon pri sortoj de la suverenaj ŝtatoj: Pollando, Litovio, Latvio, Estonio, Finnlando kaj Rumanio.\n\nLige kun la datreveno la pola gazetaro kaj radio referencas al la artikolo de profesoro Heinrich Olschowsky el la Berlina Humboldt-Universitato por la ĵurnalo „Tagesspiegel”. La aŭtoro kritikas la reziston de la maldekstrulaj elitoj en Germanio agnoski la Pakton Ribbentrop-Mołotow kiel gravan elementon de la eŭropa kulturo de memoro, kion delonge postulas Pollando kaj aliaj nacioj de la Centra-Orienta Eŭropo. Kiel substrekis la aŭtoro tiu temo, konforme al la maldekstrula kulturo de memoro en Germanio, estas temo tabua.\n\nLa germana historiisto memorigas, ke en la periodo de la malvarma milito la Okcidenta Eŭropo aprobis la sovetunian interpreton de la 2-a mondmilito. Moralo kaj vero fariĝis ofero sur la omaĝaltaro pro la meritoj de la Ruĝa Armeo en venko de faŝismo.\n\nProfesoro Olschowsky asertas, ke la revenigo de la memoro pri la Pakto estas afero de historia justeco. De 70 jaroj la historio de ĉi iu parto de Eŭropo estas limigita al holokaŭsto kaj ĉiuj aliaj aspektoj de la teruraj eventoj en ĉi tiu regiono estis prisilentataj.\n\nLa Pakton pri neagreso subskribis en Moskvo en la ĉeesto de Stalin la ministro por la eksterlandaj aferoj de la 3-a Regno, Joachim von Ribbentrop kaj popola komisaro por eksterlandaj aferoj de Sovetunio, Wiaczesław Mołotow.\n\nEl la elsendo 23.08.2013. Legas Zbyszek\n\nEŭropa Tago de Memoro", "author": null, "categories": ["Novaĵoj"], "audio_links": ["/wp-content/uploads/2013/05/Eŭropa-Tago-de-Memoro.mp3", "/wp-content/uploads/2013/05/Eŭropa-Tago-de-Memoro.mp3?_=34"]}
{"url": "https://pola-retradio.org/2013/08/e_elsendo-el-la-23-08-2013/", "title": "E_elsendo el la 23.08.2013", "published": "2013-08-23 19:58:13+02:00", "content_text": "Podkasto: Ludu en nova fenestro | Elŝutu\n\nEŭropa Tago de Memoro pri la Viktimoj de Komunismo kaj Naziismo estas la ĉefaktualaĵo de la 258-a E-elsendo ĉe la adreso: www.pola-retradio.org. La Pakto Ribbentrop-Mołotow influis la sorton de milionoj da homoj. Inter ili estis ankaŭ esperantistoj. Tiukuntekste ni memorigas pri du libroj de la longjara redaktorino de “Heroldo de Esperanto”, Ada Fighiera-Sikorska. Ni informas pri la rilata ekspozicio en la Reĝa Kastelo en Varsovio. E-informoj koncernas du interesajn eventojn okazontajn ĉi-aŭtune en Japanio. La gasto de la nunsemajna Leterkesto estas nia aŭskultanto kaj redakcia teamano, Bruce Crisp dividanta siajn opiniojn pri la elsendoj kaj nia modifata paĝo.\n\nLa informo pri la Eŭropa Tago de Memoro estas legebla kaj aŭdebla en la rubriko „novaĵoj”.", "author": null, "categories": ["Elsendoj"], "audio_links": ["/wp-content/uploads/2013/08/RetRadio_23.08.2013.mp3"]}
{"url": "https://pola-retradio.org/2013/08/pli-ol-unu-miliono-da-infanoj-fugis-el-sirio/", "title": "Pli ol unu miliono da infanoj fuĝis el Sirio", "published": "2013-08-27 01:00:28+02:00", "content_text": "Kiel informis du UNO-institucioj jam pli ol unu miliono da infanoj fuĝis el Sirio, kie daŭras la civila milito. Infanoj konsistigas la duonon de ĉiuj siriaj rifuĝintoj. Aliaj du milionoj de la nep­lekreskaj civitanoj de Sirio estis transloĝig­itaj kaj ofte fariĝas celo de atakoj kaj varbado al militistaj trupoj, kio mal­kongruas kun la internacia humaneca leĝaro. Lastlunde inspektoroj de UNO rigardis en Damasko lokon de onidira atako kun la uzo de la kemia armilaro, sekve de kiu pereis ĉ. 1300 personoj, inkluzive de virinoj kaj infanoj. La estro de la organizaĵo Kuracistoj sen Limoj deklaris preskaŭ 100-procentan certecon pri la uzo de neŭrotoksa substancon. Ne estas klare, kiu el la flankoj ĝin uzis. En Mudamija UNO-ekspertoj ekzamenis la viktimojn de la atako kaj prenis ekzamen­provaĵojn el la korpoj de la mortviktimoj. La sciigoj pri ebla uzo de la kemia armilaro en Sirio revigligis debaton pri eventula milista interveno en ĉi tiu lando.\n\nEl la elsendo 27.08.2013. Legas Barbara", "author": null, "categories": ["Novaĵoj"], "audio_links": ["/wp-content/uploads/2013/05/Civila-milito-en-Sirio.mp3", "/wp-content/uploads/2013/05/Civila-milito-en-Sirio.mp3?_=35"]}
{"url": "https://pola-retradio.org/2013/08/ciam-pli-da-rusoj-venas-al-pollando/", "title": "Ĉiam pli da rusoj venas al Pollando", "published": "2013-08-27 01:00:51+02:00", "content_text": "Poloj volas malfermi du novajn limpasejojn kun la Kaliningrada regiono (la nord-orienta Pollando). Pollandon vizitas ĉiam pli da rusoj, ilia nombro en la lasta tempo triobliĝis. Kun ĉiu monato lavange kreskas la nombro de rusoj el Kaliningrado, kiuj venas al Pollando baze de inter­konento pri malgranda limtrafiko (temas pri 100 mil personoj) aŭ klopodas akiri polajn vizojn. Nur ekde la jarkomenco la polajn-rusajn limpasejojn en la Kaliningrada regiono uzis du kaj duona milionoj da personoj, ĝis la jarfino povas temi eĉ pri kvin kaj duona milionoj. Baze de la pola-rusa interkonsento loĝantoj de la limregiono povas senvize eniri la najbaran landon. Rusoj ĉiam pli amase venas por butikumi  al Olsztyn kaj al la urbo­komplekso Gdansko-Gdynia-Sopot.\n\nEl la elsendo 27.08.2013. Legas Barbara\n\nRusoj amase venas al Pollando", "author": null, "categories": ["Novaĵoj"], "audio_links": ["/wp-content/uploads/2013/05/Rusoj-amase-venas-al-Pollando.mp3", "/wp-content/uploads/2013/05/Rusoj-amase-venas-al-Pollando.mp3?_=36"]}
{"url": "https://pola-retradio.org/2013/08/e_elsendo-el-la-27-08-2013/", "title": "E_elsendo el la 27.08.2013", "published": "2013-08-27 17:56:31+02:00", "content_text": "Podkasto: Ludu en nova fenestro | Elŝutu\n\nGrétar Jónsson estis verŝajne la plej juna LKK-ano de la 98-a UK en Rejkjaviko. Surpriza renkontiĝo en unu el 10 lokaj restoracioj kun E-flago en la postkongresa tago estis la okazo retrorigardi kun li ne nur al la kongreslaboroj. Krom kun Grétar niaj aŭskultantoj havas la okazon kontiĝi kun GUMI, vokalojda (parolsintezila) kantistino el Japanio por kiu „Kanton de ABC” verkis Rokmsai. Komence tradicie ĉe la adreso: www.pola-retradio.org aŭdiĝas aktualaĵoj kaj temoj el la pola gazetaro. La nunsemajna scienca bulteno estas unutema kaj estas dediĉita al la tn. 7-a kontinento aŭ suroceanaj plastoinsuloj. La teksoj de la novaĵoj kaj scienca temo estas jam en rilataj rubrikoj samtempe legeblaj kaj aŭskulteblaj.", "author": null, "categories": ["Elsendoj"], "audio_links": ["/wp-content/uploads/2013/08/RetRadio_27.08.2013.mp3"]}
{"url": "https://pola-retradio.org/2013/08/suroceanaj-plastoinsuloj/", "title": "Suroceanaj plastoinsuloj", "published": "2013-08-27 19:42:48+02:00", "content_text": "Sur la Tero evoluas nova ekosistemo, kiun konsistigas diversaj mikroorganismoj nutrantaj sin per kemiaj forfalaĵoj drivantaj tra la maroj. Tiun novan medion biologoj difinas kiel plasto­sferon. Sciencistoj el la usona Oceanologia Instituto Woods Hole ekzamenis test­provaĵojn de la t.n. plasta supo el la norda Atlantiko. Plimulto de la plastaj forfalaĵoj ne superis unu milimetron, sed ili evidentiĝis riĉa vivejo de mikroorganismoj. Sur unu milimetra fragmento vivas ĉ. unu milo da ili. Temas pri fito­planktono kaj bakterioj konsumantaj plaston kaj minivoruloj, kiuj nutras sin per ĉi tiuj bakterioj. Ĉio ĉi formas simbiozan organismon kun apartaj vivotrajtoj.\n\nLa ekzameno de plastosfero helpe de elektrona mikroskopo elmontris, ke aperantaj en ĝi mikroorganismoj evoluas alimaniere ol en la naturaj ekosistemoj. Plasto malkomponiĝas malpli rapide ol organikaj restaĵoj, ligno kaj korpoj de marbestoj kaj liveras krome aliajn nutro­substancojn, sub kies influo la mikroorganismoj evoluas.\n\nkelk­fragmente sur plasto­konglomeraĵo dominas bakterioj el la familio Vibrio, al kiuj i.a. apartenas bakterioj provokantaj koleron kaj problemojn de la digesto­sistemo. Sciencistoj el la Oceanografia Instituto Woods Hole intencas identigi ĉiujn bakteriojn el la prenitaj testo­provaĵoj. En unu el la planataj esplor­etapoj oni observos ilian evoluon en la laboratoriaj kondiĉoj por malkori ilian vivmanieron kaj eblan influon en la mara medio.\n\nSur la Tero ĉiujare oni produktas 260 milionojn da diversspecaj plastaj pakumoj kaj elfaraĵoj, el kio 10 procentoj trafas en la oceanojn. La oceaniaj fluoj puŝas tiujn forfalaĵojn for de la marbordoj. Laŭ tiu vojo iom grandaj plasto­fragmentoj diseriĝas kaj sekve kreiĝas la menciita jam plastosupo. Ĝi jam nun endanĝerigas 250 marajn speciojn. Sciencistoj ne kapablas antaŭvidi kiel la plastosfero influos la vivon de la oceano, i.a. kiel ĝi influos la ŝanĝojn de la oceania manĝoĉeno.\n\nLa esplorojn de la sepa kontinento gvidas ankaŭ profesoro Mark Brown el la Nacia Ekologia Esplorcentro en Santa Barbara en Kalifornio kunlaborante kun kolektivo de profesoro Richard Thompson el la brita Plymouth-universitato. Laŭ iliaj esploroj rezultas, ke la mikroskopaj plastoeroj grandparte devenas el la hejmaj lavmaŝinoj. Dum unu vestolavado al la kanaliza reto traiĝas meze 1900 mili­plasteroj. Ili estas absorbataj de diversaj maraj organismoj kaj traiĝas al la manĝoĉeno. Ili ne estas neŭtralaj por la sano enhavante multajn mal­salubrajn substanojn, kiel plumon kaj kolorigilojn.\n\nLa norda Atlantiko konsistigas sole elementon de la t.n. sepa kontinento, alie plastosfero drivanta tra la maroj kaj oceanoj. La plej granda konglomeraĵo de plastaj forfalaĵoj pezanta 100 milionojn da tunoj drivas tra la norda Pacifiko inter Kalifornio kaj Havajo kaj simila inter Havajo kaj Japanio. Sur la malferma oceano la plastosfero konserviĝas sur la marsurfaco, en la apudbordaj sferoj okupas la spacon inter la akvosurfaco kaj la marfundo. Ĝi blokas la nutro­sistemon kaj ĉiujare kaŭzas morton de 100 mil maraj mamuloj kaj de unu miliono da birdoj.\n\nEl la elsendo 27.08.2013. Legas Barbara", "author": null, "categories": ["Sciencaj informoj"], "audio_links": ["/wp-content/uploads/2013/05/Suroceanaj-plastoinsuloj.mp3", "/wp-content/uploads/2013/05/Suroceanaj-plastoinsuloj.mp3?_=37"]}
{"url": "https://pola-retradio.org/2013/08/la-kolono-de-rego-sigismundo-iii-waza/", "title": "La Kolono de Reĝo Sigismundo III Waza", "published": "2013-08-30 22:59:17+02:00", "content_text": "La feria periodo iom post iom finiĝas, sed turistoj ne mankas en Pollando, ili ankaŭ ne mankas en Varsovio. Kelkaj lokoj konstante logas ne sole eksterlandanojn, sed ankaŭ varsovianojn mem aparte dum tagoj sunoplenaj, kiam inter aferaranĝaj okupoj eblas kelkajn paŝojn direti ekzemple al la Malnova Urbo, al la Kastela Placo. Tiu loko dum la 2-a mondmilito ter­ebenigita nun denove kun pietismo rekonstruita pulsas per la vito. Eble ne multaj scias, ke la panoramo direkte al la Krakowskie-Przedmieście Strato kvazaŭ fotografie spegulas la perspektivon de sur la bildo de Bernardo Belotto el la 1768-a jaro. Ne plu trafikas tie kaleŝoj kaj kvarradaj ĉaroj, sed maldekstra­flanke same kiel iam ruĝas la bulo de la Reĝa Kastelo, dek­traflanke iom en la profundo preskaŭ samas la domo de advokato Aleksander John kaj iom pli centre ol iam sur la 22-metra kolono staras la 275-centimetra figuro de reĝo Sigismundo la 3-a  Waza. Li en la 1596 jaro translokis la ĉefurbon de Pollando el Krakovo al Varsovio. Tiu ĉi la plej malnova kaj la plej alta laika monumento de Varsovio estis starigita en 1644 laŭ la iniciato de lia filo, reĝo Vladislavo la 4-a. Dum 300 jaroj ĝi staris fiere sur sia loko. Antaŭ 69 jaroj, nokte inter la 1-a kaj la 2-a de septembro dum la Varsovia Insurekcio 1944 – ĝi estis faligita pro la obusfrapo de la germana tanko. La kolono estis en 1949-a rekonstruita.  Ĝia nova granita trunko devenas el la fama rokrompejo en Strzegom (en la sudokcidenta Pollando) dum la frakasitan dummilite kolonon  eblas rigardi proksime de la Kastelo. Sur la varsovia kolono Sigismundo la 3-a estas prezentita kiel kavaliro kaj reganto. Krono kaj mantelo simbolas lian reĝan povon, kiraso kaj sablo – la kavalian kaj la kruco lian fidelecon al la katolika kredo kaj daŭran pretecon kontraŭbatali malbonon.  Kun la kolono ligiĝas unu el la varsoviaj legendoj, kiun hodiaŭ mi volas al vi prezenti…..\n\nAntaŭ multaj, multaj jaroj en Varsovio juna reĝo Vladislavo decidis levi monumenton omaĝe al sia patro Sigismundo III Waza. Longe li cerbumis pri taŭga loko fine decidinte, ke ĝi troviĝos antaŭ la ĉefa kastela pordego. La skulptitan figuron de la patro li decidis loki sur alta kolono,  por ke ĉiuj varsovianoj kaj vizitanoj povu ĝin vidi jam de longa distanco.\n\nKiam oni jam trovis taŭgan rokopecon, por la kolono necesis trovi taŭgan metiiston. Estis elektita majstro Jakobo konata kiel la Ora, pro la orvaloraj manoj kapablaj el la plej malbela rokopeco skulpti artverkon. La majstro longe rigardis la projekton pretigitan de la italaj artistoj Augustyna Locci i Constantino Tencalli. Post longa  hezitado li akceptis la taskon komisiitan de la reĝa sekretario. Tuj la sekvan tagon oni alpaŝis al la laboroj. meti­disĉiploj unue formis la figuron el argilo, sekve pretigis gipsan formon kaj fine oni faris la bronzan figuron. Dum multaj tagoj la fascinite ilian laboron observis la majstra filo Kacper, sed kiam la figuro jam pretis li elrevite rimarkis, ke la reĝa sabro ne brilas. Vane li ekdiskutis kun la patro konvinkita pri tio, ke la sabro brilu, sed kiam la majstro Jokobo pro laco iom frue enlitiĝis Kacper kaŝeniris la laborejon kaj poluris la sabron, ĝis ĝi fariĝis orbrilanta. Matene mirigite ĉiuj ĝin admiris kaj Jakobo konjektinte, kiu kaŭzis tion klinmovis la kapon rekone.\n\nLa kolono de la reĝo ekstaris en la centro de la kastela placo. La varsovianoj admiris ĝin kaj certis, ke la reĝo desupre zorgas pri la urbo kaj protektas ĝin kontraŭ ĉia malfeliĉo.\n\nPost kelkaj monatoj venis terura seka sezono kaj ĉiuj sopirege atendis pluvon. Ĉiuj preĝis  por almenaŭ unu pluvoguto kaj tiam Kacper decidis peti helpon de reĝo Sigismundo. Li alkuris la kolonon kaj levinte kapon kri­alparolis: La reĝo, levu vian brilantan sabron kaj per ĝia akraĵo tranĉu unu el la supervarsoviaj nuboj. Kaj tiam….. la mano de la reĝo leviĝis kaj lia sabro tuŝis la nigran nubon. El la ĉielo verŝiĝis la pluvo kaj ekde tiam la mano de reĝo Sigismundo estas levita supren fortimig­ante ĉian danĝeron, kiu povus ekminaci al Varsovio.\n\nEl la elsendo 30.08.2013. Legas Barbara", "author": null, "categories": ["Felietonoj"], "audio_links": ["/wp-content/uploads/2013/05/La-kolono-de-Sigismundo-III-Waza.mp3", "/wp-content/uploads/2013/05/La-kolono-de-Sigismundo-III-Waza.mp3?_=38"]}
{"url": "https://pola-retradio.org/2013/08/e_elsendo-el-la-30-08-2013/", "title": "E_elsendo el la 30.08.2013", "published": "2013-08-30 23:07:44+02:00", "content_text": "Podkasto: Ludu en nova fenestro | Elŝutu\n\nLa pola starpunkto pri la  situacio en Sirio kaj en Egipto estas la komencaj aktualaĵoj en la 260-a E-elsendo de Pola Retradio. Ĉe la retradio www.pola-retradio.org ni rakontas sekve pri la Varsovia kolono de reĝo Sigismundo III Waza kaj ligita kun ĝi legendo. E-informoj rilatas al pliaj sukcesoj de E@I kaj al la varbanonco por la redaktoro de la revuo Esperanto. La ĉi-semajna Leterkesto plenplenas je lastaj reagoj kaj opinioj de la aŭskultantoj pri niaj E-elsendoj.\n\nLa komencaj novaĵoj kaj felietono pri la Kolono de reĝo Sigismundo III Waza estas jam legeblaj kaj samtempe aŭskulteblaj en la rilataj rubrikoj de la paĝaro Pola RetRadio en Esperanto.", "author": null, "categories": ["Elsendoj"], "audio_links": ["/wp-content/uploads/2013/08/RetRadio_30.08.2013.mp3"]}
{"url": "https://pola-retradio.org/2013/09/la-nova-lernojaro-en-pollando/", "title": "La nova lernojaro en Pollando", "published": "2013-09-03 01:00:20+02:00", "content_text": "La 2-an de septembro 4 milionoj 600 mil lernantoj kaj pli ol 666 mil­ instruistoj komencis en Pollando la novan lernojaron. Tio estis la unua renkontiĝo kun lernejo por 360 mil infanoj, inter ili ĉ. 60 mil sesjaruloj. Komence de junio la registaro akceptis projekton de leĝamendo pri kleriga sistemo, konforme al kiu post unu jaro al la lernodvo subiĝos 6-jaruloj naskiĝintaj en la unua jarduono de 2008. Antaŭ la feriado al la Sejmo estis direktita postulo pri ĉi-rilata referendumo kun ĉirkaŭ unu miliono da subskriboj.  Pri referendumo decidos la Sejmo, la registaro kontraŭas ĝin.\n\nEl la elsendo 03.09.2013. Legas Barbarap_kolore_sp_", "author": null, "categories": ["Novaĵoj"], "audio_links": ["/wp-content/uploads/2013/09/Nova-lernojaro-en-Pollando.mp3", "/wp-content/uploads/2013/09/Nova-lernojaro-en-Pollando.mp3?_=39"]}
{"url": "https://pola-retradio.org/2013/09/du-milionoj-da-rifugintoj-el-sirio/", "title": "Du milionoj da rifuĝintoj el Sirio", "published": "2013-09-03 01:00:47+02:00", "content_text": "Laŭ la donitaĵoj de la Alta Komisaro de la Unuiĝintaj Nacioj por la Rifuĝintoj la nombro de sirianoj, kiuj fuĝis pro la milito superis du milionojn. Kiel diris Antonio Guterres Sirio fariĝis granda tragedio de la jarcento. Ĝi signifas mal­fierindan humanisman malvenkon, nemezureblajn suferojn kaj migradojn laŭ la skalo nerenkontata en la plej nova historio de la mondo. Sirianoj fuĝas al Turkio, Jordanio, Irako kaj eĉ al Egipto. Plej multaj elektis Libanon. Tamen aŭtoritatoj de ĉi tiuj landoj alarmas, ke ili ne havas monon por certigi al ĉiuj rifuĝintoj lokon en provizoraj rifuĝejoj. Multaj rifuĝintoj en Libano vivas ĉe privataj familioj.\n\nEl la elsendo 03.09.2013. Legas Barbara\n\np_kolore_sp_", "author": null, "categories": ["Novaĵoj"], "audio_links": ["/wp-content/uploads/2013/05/Du-milionoj-da-rifugxintoj-el-Sirio.mp3", "/wp-content/uploads/2013/05/Du-milionoj-da-rifugxintoj-el-Sirio.mp3?_=40"]}
{"url": "https://pola-retradio.org/2013/09/pliaj-klopodoj-solvi-la-situacion-cirkau-fukushima/", "title": "Pliaj klopodoj solvi la situacion ĉirkaŭ Fukushima", "published": "2013-09-03 01:00:51+02:00", "content_text": "Semajnfine estis malkaŝita en Fukushima laŭvica loko de akvolikado el la reaktoro, en kiu la radiado­nivelo superis 18-oble la pli fruan polucion. Antaŭ kelkaj semajnoj la administranta konzerno TEPCO informis, ke ĝi ne kapablas solvi la problemon, akvo ĉiutage estas utiligata por la malvarmig­ado de difektitaj reaktoroj kaj ĉiutage en la oceanon traiĝadis pli ol 300 tunoj da poluciita likvaĵo. Semajnfine la loko de la akvolikado estis rekonita.  Intervenis la japana registaro destinante 500 milionojn da dolaroj por frostigi grundon ĉirkaŭ la elektrejo, kio malebligos, ke la poluciita akvo ­enpenetru la grundon.\n\nEl la elsendo 03.09.2013. Legas Barbara\n\np_kolore_sp_", "author": null, "categories": ["Novaĵoj"], "audio_links": ["/wp-content/uploads/2013/05/500-mil-dolaroj-por-Fukushima.mp3", "/wp-content/uploads/2013/05/500-mil-dolaroj-por-Fukushima.mp3?_=41"]}
{"url": "https://pola-retradio.org/2013/09/abelaj-antenoj-kiel-socia-komunikilo/", "title": "Abelaj antenoj kiel socia komunikilo", "published": "2013-09-03 19:32:55+02:00", "content_text": "Same kiel homoj salute etendas la dekstran manon, tiel abeloj salutas unu la alian aplikante siajn dekstrajn antenojn. Konstatis tion sciencistoj el la universitato en Trento, Italio. Laŭ iliaj observoj rezultas, ke abeloparoj, kiuj rilatas utiligante sole dekstrajn antenojn proksimiĝas pli rapide kaj rilatas pozitive etendante langon aŭ rostreton. Se ili uzas la maldekstrajn antenojn iliaj reagoj pli ofte estas negativaj kaj ilia korpo arkiĝas aŭ ilia pikilo celas la alian. Tio signifas laŭ Giorgio Vallortigara, ke abeloj por pli bona komunikado preferas dekstrajn antenojn. Eksperimentoj elmontris, ke abeloj kun nur dekstra anteno kondutis kvazaŭ ili posedus ambaŭ demonstr­ante agreson rilate insektojn el fremda  kolonio. Abeloj nur kun maldekstra anteno ne kapablis distingi inter la propraj aŭ fremdaj insketoj.  Laŭ Giorgio Vallortigara la eksperimentoj sugestas ankaŭ, ke abelocerboj karakteriz­iĝas per asimetrio kiel ĉe la homo. Ĝis nun oni asertis, ke tio estas homa karakterizaĵo ligita kun la uzo de lingvo kaj superaj konigaj procezoj. La esploroj entute elmontris apartajn kapablojn de abeloj, kiuj disponas en la cerbo pri apenaŭ 960 mil neŭronoj dum homoj pri 86 milionoj. Abeloj kapablas rekone identigi la homajn vizaĝojn, elstare navigas kaj pere de danco informas unu la alian,  kie serĉi nutraĵon.\n\nEl la elsendo 03.09.2013. Legas Barbara", "author": null, "categories": ["Sciencaj informoj"], "audio_links": ["/wp-content/uploads/2013/05/Abelaj-antenoj-kiel-socia-komunikilo.mp3", "/wp-content/uploads/2013/05/Abelaj-antenoj-kiel-socia-komunikilo.mp3?_=42"]}
{"url": "https://pola-retradio.org/2013/09/skajpo-10-jara/", "title": "Skajpo 10-jara", "published": "2013-09-03 19:35:17+02:00", "content_text": "Fine de aŭgusto la populara komunikilo skajpo revoluci­iginta la komunikadon en la Interreto festis la jubileon de la 10-jariĝo. Komence ĝi ebligis sole interretajn interparolojn sen la ebligo de video­interparoloj, kio influis la kreskon de la nombro de ĝiaj uzantoj. La senkostaj interparoloj fariĝis la furoraĵo, kiun inventis svedo kaj dano. Aktuale uzas ĝin pli ol 200 milionoj da homoj. En iuj landoj okazis klopodoj subaŭskulti skajpajn interparolojn, en Etiopio la uzo de la skajpo estis minacita per mallibereja puno. En Ĉinio estas pretigata speciala vesio de skajpo ebligonta kontroli la interparolojn. Hodiaŭ skajpo estas aplikata en multaj mobilaj komunikiloj kaj daŭre kreskas la nombro de ĝiaj uzantoj. Ĉiam pli ofte eblas trovi anoncojn pri perskajpa instruado de lingvoj kaj aliaj stud­objektoj.\n\nEl la elsendo 03.09.2013. Legas Barbara", "author": null, "categories": ["Sciencaj informoj"], "audio_links": ["/wp-content/uploads/2013/05/Skajpo-10-jara.mp3", "/wp-content/uploads/2013/05/Skajpo-10-jara.mp3?_=43"]}
{"url": "https://pola-retradio.org/2013/09/e-elsendo-el-la-03-09-2013/", "title": "E-elsendo el la 03.09.2013", "published": "2013-09-04 13:43:45+02:00", "content_text": "Podkasto: Ludu en nova fenestro | Elŝutu\n\n10 tagoj restis por aliĝi al la Instruista Trejnado en la Universitato de Adam Mickiewicz, Poznano, Pollando. Tio estas ĉeftemo de nia interparolo kun prof-ino Ilona Koutny. Komence aŭdiĝas aktualaĵoj – en kiuj dominas tiuj pri la aktuala situacio en la mondo,  militminaco en Sirio kaj la sekvoj de katastrofo en Fukushima. La novan lernojaron traktas novaĵoj kaj temoj el la pola gazetaro. Scienca bulteno informas pri la 10-jariĝo de skajpo  kaj pri la abelaj antenoj kiel socia komunikilo. Ĉio ĉi aŭdeblas ĉe www.pola-retradio.org. Tie jam estas paralele aŭdeblaj kaj legeblaj – en koncernaj rubrikoj – novaĵoj kaj scienca bulteno.", "author": null, "categories": ["Elsendoj"], "audio_links": ["/wp-content/uploads/2013/09/RetRadio_03.09.20131.mp3"]}
{"url": "https://pola-retradio.org/2013/09/pri-senlaboreco-dum-g20/", "title": "Pri senlaboreco dum G20", "published": "2013-09-06 01:00:06+02:00", "content_text": "Hieraŭ en Sankt-Peterburgo komenciĝis renkontiĝo de la grupo G20. La partopren­anta la pint­renkontajn debatojn de G20 Ĝenerala Direktoro de Internacia Labororganizo Guy Ryder avertis, ke Eŭropo tenas enmane demografian horloĝ­bombon kaj alvokis, ke la mond­gvidantoj okupiĝu fine pri ĉi tiu urĝe solvenda problemo kaj ke ne supervualu ĝin la situacio ĉirkaŭ Sirio.  La pint­renkonton G20 partoprenas gvidantoj de la ŝtatoj, en kiuj senlaboraj estas sume 93 milionoj da personoj kaj tiu nombro kreskas. Inter junuloj malpli ol 25-jaraj en la Eŭropa Unio la senlabreco egalas al pli ol 23 procentoj, en la eŭrosfero al 24 procentoj. Plej multaj junaj senlaboruloj troviĝas en Greklando preskaŭ 63 procentoj kaj en Kroatio pli ol 55 procentoj; en Pollando la senlaboreco inter gejunuloj egalas  al pli ol 26 procentoj. Pozitive distingiĝas Germanio kun ĉ. 8 procentoj de senlaboraj junuloj, Aŭstrio kun pli ol 9 procentoj kaj Malto, kiu notas inter junuloj pli ol 10 kaj duon­procentan senlaborecon.\n\nEl la elsendo 06.09.2013. Legas Milada", "author": null, "categories": ["Novaĵoj"], "audio_links": ["/wp-content/uploads/2013/09/Pri-senlaboreco-dum-la-renkonto-G20.mp3", "/wp-content/uploads/2013/09/Pri-senlaboreco-dum-la-renkonto-G20.mp3?_=44"]}
{"url": "https://pola-retradio.org/2013/09/festo-de-la-pola-kavalerio/", "title": "Festo de la Pola Kavalerio", "published": "2013-09-06 16:22:56+02:00", "content_text": "Semajnfine en Varsovio disvolviĝos Festo de la Pola Kavalerio. La eventon partoprenos ĉ. 150 rajdantoj kaj ĉevaloj el la Ĉevalrajda Kompanio de la Polaj Militistaj Fortoj, filiaj taĉmentoj de la societo Ĉevalrajda Kompanio de Pola Respubliko kaj de aliaj societoj flegantaj la ulanajn tradiciojn. Sabate posttagmeze tra la varsoviaj stratoj moviĝos la parado de la ĉevalrajdaj formacioj kaj inter oficialaj punktoj de la tago okazos meto de floroj ĉe monumento de marŝalo Józef Piłsudzki ĉe la prezidenta palaco Belveder kaj Omaĝalvoko al la pereintaj soldatoj ĉe la Monumento de la Pola Rajdantaro. Dimanĉe por la partoprenantoj de la familia pikniko – kadre de  kiu okazos ankaŭ prezento de la ĉevajradaj talentoj de polaj soldatoj – trafikos speciala buso. La Festo de la Pola Kavaliero estas solenata la 3-an fojon en la datreveno de la batalo apud Komarowo en 1920, kiam polaj soldatoj venkis la kvaroble pli fortan bolŝevistan Ĉevalarmeon de Siemion Budionny.\n\nEl la elsendo 06.09.2013. Legas Gabi", "author": null, "categories": ["Kulturkroniko"], "audio_links": ["/wp-content/uploads/2013/09/Festo-de-la-pola-kavalerio.mp3", "/wp-content/uploads/2013/09/Festo-de-la-pola-kavalerio.mp3?_=45"]}
{"url": "https://pola-retradio.org/2013/09/jorma-ahomaki-recenzas-svedlingvan-libron-pri-esperanto/", "title": "Jorma Ahomäki recenzas svedlingvan libron pri Esperanto", "published": "2013-09-06 20:40:30+02:00", "content_text": "Jorma Ahomäki el Finnlando. Jorma Ahomäki recenzas la plej novan svedlingvan libron de Bo Sandelin “ESPERANTO – Drömmen om ett världsspråk” (Esperanto -Sonĝo pri la mondlingvo). El la elsendo 2013.09.06", "author": null, "categories": ["Antaŭ la mikrofono"], "audio_links": ["/wp-content/uploads/2013/09/Jorma-Ahomaeki-recenzas-la-libron-de-Bo-Sandelin-_-E-o-Songxo-pri-la-mondlingvo.mp3", "/wp-content/uploads/2013/09/Jorma-Ahomaeki-recenzas-la-libron-de-Bo-Sandelin-_-E-o-Songxo-pri-la-mondlingvo.mp3?_=46"]}
{"url": "https://pola-retradio.org/2013/09/tagoj-de-la-europa-kulurheredajo/", "title": "Tagoj de la Eŭropa Kulurheredaĵo", "published": "2013-09-06 21:38:53+02:00", "content_text": "En la Cisterciana Abatejo  en la loko Wąchock la 7-an de septembro estos inaŭgurita la 21-a eldono de  Tagoj de la Eŭropa Kulturheredaĵo. Nunjare ilia devizo estas “Ne tuj oni Pollandon elkonstruis”, reliefig­anta la kontinuecon de la pola ŝtato, kiu daŭras senĉese ekde la 10-a jarcento. Tio estas la okazo memorigi ĉiajn konstru­formojn de la pola ŝtato kaj batalon favore al  ĝia sendependa ekzisto. La devenanta el la 12-a/13-a jarcento Cisterciana Abatejo en Wąchock apartenas al la plej belaj kaj plej valoraj objektoj de la romanika arkitekturo en Pollando. Ĝia fondinto en 1179 estis la krakova episkopo Gedko. La troviĝantaj tie preĝejo de la Plej Sankta Maria Virgulino kaj de la sankta Floriano superbe spegulas en arkitektura formo la severan cist­ercianan orden­regularon. Pri la elekto de Wąchock decidis ankaŭ ĝiaj patriotaj kaj sendepend­igaj tradicioj. Dum la inaŭguro estas antaŭviditaj pluraj historiaj vivscenoj, kiel ĉasista tendaro el la ŝtona epoko, metioj en la mezepoka setlejo, kavalira parado sub la standardoj de Sandomierz-regiono kaj prezento de insurgentaj taĉmentoj el la 1863-a jaro. Ĉi lasta evento memorigas, ke la nunjaraj Tagoj koincidas kun la 150-a datreveno de la Januara Insurekcio 1863. Lige kun tio dum la tagoj apartan atenton oni donos al la rolo de la polaj insurekcioj por transdaŭro de la nacia identeco. La Tagoj de la Eŭropa Kulturheredaĵo estos solenataj en la tuta Pollando dum du sinsekvaj semajnfinoj. Inter la 7-a kaj 9a kaj inter la 14-a kaj 15-a de septembro eblos viziti milojn da historiaj lokoj kaj objektoj, kiuj plurfoje ĉiutage estas ne­viziteblaj.\n\nEl la elsendo 06.09.2013. Legas Gabi", "author": null, "categories": ["Kulturkroniko"], "audio_links": ["/wp-content/uploads/2013/09/Tagoj-de-la-Europa-Kulturheredajxo.mp3", "/wp-content/uploads/2013/09/Tagoj-de-la-Europa-Kulturheredajxo.mp3?_=47"]}
{"url": "https://pola-retradio.org/2013/09/e_elsendo-el-la-06-09-2013/", "title": "E_elsendo el la 06.09.2013", "published": "2013-09-06 23:18:10+02:00", "content_text": "Podkasto: Ludu en nova fenestro | Elŝutu\n\nSenlaboreco de gejunuloj dum G20, Tagoj de la Eŭropa Kulturheredaĵo kaj Festo de la Pola Kavalerio estas la komencaj aktualaĵoj en la 262-a E-elsendo ĉe la adreso www.pola-retradio.org. E-informo rilatas al la septembra E-Sumoo, sekve Jorma Ahomäki recenzas la plej novan svedlingvan libron de Bo Sandelin “Esperanto  – sonĝo pri la mondlingvo”. En Leterkesto krom trakti venintajn korespondaĵojn ni donas la atenton al novaĵoj en nia paĝo. La gasto de leterkesta renkontiĝo estas Maciej Jaskot ĵus doktoriĝinta per la hispanverka disertaĵo “Falsaj amikoj de tradukisto en la lingvoj hispana kaj esperanta”. En la elsendo hodiaŭ kantas Jonny M sian kanton “Somero” el la plej nova KD eldonita de Vinilkosmo “Regestilo”.\n\nAktualaĵoj estas aŭdeblaj kaj samtempe legeblaj en la rilata rubriko.  En la rubriko Antaŭ la mikrofono aŭdiĝas la recenzo de Jorma Ahomäki pri la libro „ESPERANTO – Drömmen om ett världspråk” (Esperanto – sonĝo pri la mondlingvo).", "author": null, "categories": ["Elsendoj"], "audio_links": ["/wp-content/uploads/2013/09/RetRadio_06.09.2013.mp3"]}
{"url": "https://pola-retradio.org/2013/09/kontrolo-super-la-siria-kemiarmilaro/", "title": "Kontrolo super la siria kemiarmilaro", "published": "2013-09-10 01:00:40+02:00", "content_text": "Lastlunde venis la sciigo, ke Rusio prezentis al Sirio proponon ĉirkaŭpreni la sirian staplejon de la kemia armilaro per internacia kontrolo, kio ebligus eviti armitan atakon konsideratan de Usono. Mallonge post tio la ĉefo de la siria ministerio por la eksterlandaj aferoj deklaris, ke lia lando kun kontento akceptas ĉi tiun proponon. La usona administracio pozitive akceptis la starpunkton de Rusio, sed atentigis ke dume traktas ĝin skeptike. La usona prezidento doninte lunde kelkajn intervjuojn pri ĉi iu temo, i.a. diris por la televid­stacio CNN, ke la propono estas virtuale turnopunkta kaj la usona registaro traktos ĝin serioze.\n\nLaŭ pritakso de la pola ministro por la eksterlandaj aferoj, Radosław Sikorski la rusa propono direktita al Sirio ebligas doni fortan respondon sen neceso efektivigi atakon.\n\nEl la elsendo 10.09.2013. Legas Barbara\n\nKontrolo supr la siria kemiarmilaro", "author": null, "categories": ["Novaĵoj"], "audio_links": ["/wp-content/uploads/2013/09/Kontrolo-supr-la-siria-kemiarmilaro.mp3", "/wp-content/uploads/2013/09/Kontrolo-supr-la-siria-kemiarmilaro.mp3?_=48"]}
{"url": "https://pola-retradio.org/2013/09/dormo-kaj-la-homa-dormokvalito/", "title": "Dormo kaj la homa dormokvalito", "published": "2013-09-10 19:29:43+02:00", "content_text": "Dormo gravas ne sole por la homa bonfarto, sed influas la cerbokonstruon. Tion asertas usonaj sciencistoj ekzamenantaj la ĉi-rilatan influon de la dormo. Nome ili konstatis, ke dum la dormo kreiĝas multaj novaj cerboĉeloj anstataŭignate tiujn, kiuj formortis. Temas pri  oligodendroĉeloj necesaj por formado de mjela membrano, kiuj protektas kaj izolas fibrojn pransportantaj signalojn en la cerbo. La testoj je musoj elmontris, ke dum la dormo la kvanto de la nematuraj oligodendroĉeloj duobliĝas. Tio signifas la cerbo dum la dormo riĉiĝas dum eldevigita tro longdaŭra aktiveco la cerbo malriĉiĝas. La esplorojn gvidis scienca kolektivo en la universitato en Wisconsin.\n\nEl la elsendo 10.09.2013. Legas Barbara", "author": null, "categories": ["Sciencaj informoj"], "audio_links": ["/wp-content/uploads/2013/05/Dormo-kaj-homa-cerbokvalito.mp3", "/wp-content/uploads/2013/05/Dormo-kaj-homa-cerbokvalito.mp3?_=49"]}
{"url": "https://pola-retradio.org/2013/09/plantoj-kapablas-kalkuli/", "title": "Plantoj kapablas kalkuli", "published": "2013-09-10 21:53:35+02:00", "content_text": "Britaj esploristoj el John Innes Centre dum siaj esploroj pri plantoj surprize konstatis, ke plantoj kapablas kalkuli. Dank’ al tio ili kapablis dozi al si nutraĵon en la noktaj horoj. Nokte, kiam mankas la sunlumo plantoj ne povas produkti nutraĵon en la procezo de fotosintezo ili devas do dozi la kuliminitan amelon  por ĝisatendi matenton. Kiel informis profesorino Alison Smith plantoj precize mezuras kiom da amelo bezonos kaj kalkulon faras pere de kemia analaizo, kiu en la folioj precize mezuras la kvanton de amelo. Tiu informo trafas al la t.n. interna horloĝo de la planto simila al la homa biologia horloĝo. Ĝi scias kiom da tempo restis ĝis la frumateno. Kaj tiam okazas la kalkulado. En la planto troviĝas du ĉelogrupoj. Unu estis difinta kiel amelo la alia tempo.La rilato de la amelaj ĉeloj al. la tempoĉeloj elmontras la konsumoritmon de abelo. Tio estis la unua pruvo pri matematika kalkulado ĉe la plantoj.\n\nEl la elsendo 10.09.2013. Legas Barbara", "author": null, "categories": ["Sciencaj informoj"], "audio_links": ["/wp-content/uploads/2013/05/Plantoj-kapablas-kalkuli.mp3", "/wp-content/uploads/2013/05/Plantoj-kapablas-kalkuli.mp3?_=50"]}
{"url": "https://pola-retradio.org/2013/09/e_elsendo-el-la-10-09-2013/", "title": "E_elsendo el la 10.09.2013", "published": "2013-09-10 21:56:12+02:00", "content_text": "Podkasto: Ludu en nova fenestro | Elŝutu\n\nLa forpaso de Jerzy Fornal unuigas en malĝojo la polan E-komunumon signifante gravan breĉon en nia teatra E-kulturo. Omaĝe al li ni dediĉas la porokazan, retrorigardan felietonon. Per la kanto „La floraj violoj de la dezerto” ni proponas konatiĝi kun la brazila kantistino Nadia Figueiredo – http://www.operaloungemusic.com . Komence en la 263-a E-elsendo ĉe www.pola-retradio.org aŭdiĝas aktualaĵoj, temoj el la pola gazetaro kaj scienca bulteno.\n\nIli nun estas aparte aŭdeblaj kaj legeblaj en unuopaj rubrikoj en nia retejo same kiel la omaĝa felietono al Jerzy Fornal.", "author": null, "categories": ["Elsendoj"], "audio_links": ["/wp-content/uploads/2013/09/RetRadio_10.09.2013.mp3"]}
{"url": "https://pola-retradio.org/2013/09/jerzy-fornal-ne-plu-inter-ni/", "title": "Jerzy Fornal ne plu inter ni", "published": "2013-09-10 22:55:49+02:00", "content_text": "Dimanĉe venis malĝojiga informo pri la morto de konata pola E-aktoro Jerzy Fornal. Li mortis la 31-an de aŭgusto 2013 havante 86 jarojn. Facile estus diri – bela aĝo. Sed tiuj, kiuj konis lin scias kiom suferoplena estis la lasta jaro de lia vivo, jaro turmente soleca post la forpaso de lia edzino Zofia Banet-Fornalowa. Nur 19 tagoj restis ĝis la unua rondcifera datreveno de ŝia morto. Pola E-movado, la tutmonda E-komunumo kaj ĝia kulturo notas laŭvican doloran perodon.\n\nLa datoj de la pasintjara forpaso de Zofia kaj la nunjara de lia morto nur je kelkaj semajnoj anticipas alian daton gravan por la E-kulturo, aparte por la E-teatro, kiu estas la 27-a de septembro. Nunjare temas pri la 107-a datreveno de la unua teatra E-prezento, kiu estis “Brandfaristo” laŭ Leo Tolstoj.\n\nJerzy Fornal relative malfruaĝe eniris la terenon de E-teatro, ĉar nur en la 1982-a. Tiu ĉi profesia aktoro, diplom­iĝinta en la prestiĝa varsovia Ŝtata Supera Teatra Lernejo patronecata de Zelwerowicz estis membro de 8 diversaj teatraj trupoj. Aparte notinda estas la fakto, ke kiel  la 30-jaraĝulo Jerzy Fornal eniris en la konsiston de la unua kolektivo de la  fama mondskale Pola Pantomima Teatro de Henryk Tomaszewski en Vroclavo. Ĉiu premiero de Tomaszewski enkorpig­anta liajn specifajn artajn viziojn estis grava evento en la pola teatra vivo. Akiritaj spertoj en la pantomima teatro de Henryk Tomaszewski, la alproprigitaj tie pantomimaj esprim­rimedoj lasis firman kaj deĉifreblan spuron en la rolado de Jerzy Fornal.\n\nEn la 1980-a jaro post la emeritiĝo de Zofia Banet-Fornalowa la geedza paro translokiĝis el Vroclavo al Varsovio. Tiu momento gravis en ilia vivo. Por Zofia Banet-Fornalowa ĝi signifis komencon de ŝiaj historiaj font­kribradoj, por Jerzy Fornal – kiu tiam estis aktoro de la varsovia Nacia Teatro – debuton per E-teatro. Sekve li famiĝis prezentiĝ­ante dum diversaj kulturaj E-aranĝoj en Pollando, turneante tra Svedio kaj Danlando, Nederlando, Francio kaj Britio prezentiĝante i.a. en Vieno, Sofio, Berlino, Moskvo, Bonaero, Linz, Tomsko, Ateno kaj Kaŭnas. En sia E-repertuaro Jerzy Fornal havis 13  spektaklojn. Printempe de la 1991-a li inaŭguris en Varsovio unupersonan Teatron Espero, kadre de kiu li prezentis unu fojon monate E-spektaklon. Antaŭ ĉiu el ili lia edzino, Zofia prezentis bildojn el la historio de la E-Teatro kaj gvidis kultur­temajn konversaciojn.\n\nKomence la spektakloj de la E-teatro de Jerzy Fornal estis okazantaj en la varsovia artpicejo “El Molino”, sekve en la artgalerio “Nusantara” prezentanta la popolarton el la Pacifika Regiono. La 7-an de junio 1999 Jerzy Fornal prezentis tie omaĝe al la 75a naskiĝ­datreveno de William Auld kaj Marjorie Boulton la enscenigon de ilia kunverko “Rimleteroj”. Estis al mi agrable konfirmi, ke per ĉi tiu spektaklo Jerzy Fornal faris etan escepton en la koncepto de sia unupersona teatro invitante min kunroli pervoĉe en la rimleteroj aŭtoritaj de Marjorie Boulton. Kvankam neniam realiĝis la proponata de mi aktora studio por E-parolantoj sub la gvido de Jerzy Fornal en Varsovio li tamen gvidis kurseton pri la aktora/sceneja moviĝo dum la 27-a eldono de ARKONES en la pola Poznano.\n\nLa informo pri la forpaso de la karmemora Jerzy Fornal signifas ne sole gravan perdon por la pola E-komunumo, sed ankaŭ gravan perdon sur la kultura kampo de la tutmonda esperantistaro.\n\nEl la elsendo 10.09.2013. Barbara Pietrzak", "author": null, "categories": ["Felietonoj"], "audio_links": ["/wp-content/uploads/2013/05/Jerzy-Fornal-ne-plu-inter-ni.mp3", "/wp-content/uploads/2013/05/Jerzy-Fornal-ne-plu-inter-ni.mp3?_=51"]}
{"url": "https://pola-retradio.org/2013/09/e_elsendo-el-la-13-09-2013/", "title": "E_elsendo el la 13.09.2013", "published": "2013-09-13 19:11:59+02:00", "content_text": "Podkasto: Ludu en nova fenestro | Elŝutu\n\nNova filmo pri la Varsovia Insurekcio-1944 kaj la 56-a Festivalo de la Nuntempa Muziko „Varsovia Aŭtuno” estas la ĉi-semajnaj kulturaj aktualaĵoj. Pri populareco de UEA-profilo en la socia retejo Facebook ni informas sekve. La 264-a E-elsendo de Pola RetRadio ĉe: www.pola-retradio.org enhavas ĉi-semajne ampleksan leterkestan rendevuon. Spite malbelan, aŭtunecan veteron en Pollando la kanto de Alejandro Cosavella „Paco-pipoj” el lia KD „Hej” ebligas pluĝui la someran etoson.\n\nLa kulturaj aktualaĵoj estas paralele legeblaj kaj aŭskulteblaj en la rubriko „novaĵoj”.", "author": null, "categories": ["Elsendoj"], "audio_links": ["/wp-content/uploads/2013/09/RetRadio_13.09.2013.mp3"]}
{"url": "https://pola-retradio.org/2013/09/interparolo-kun-nazi-solat-el-irano-interalie-pri-sia-esperantistigo/", "title": "Interparolo kun Nazi Solat el Irano interalie pri ŝia esperantistiĝo", "published": "2013-09-17 20:25:08+02:00", "content_text": "Nazi Solat el Irano. La antaŭmikrofona gasto de nia marda E-elsendo la 17-an de septembro 2013 estas la renkontita dum la E-feriado en Mielno, Pollando Nazi Solat el Irano. Ni interparolas pri ŝia esperantistiĝo, movada akivado, ankaŭ pri pli ĝenerala situacio en Irano fone de la juniaj prezidentigaj balotoj kun aparta konsidero de ĝenerala situacio kaj pozicio de la iranaj virinoj. El la elsendo 2013.09.17", "author": null, "categories": ["Antaŭ la mikrofono"], "audio_links": ["/wp-content/uploads/2013/09/Nazi-Solat_Iranino-el-Mielno.mp3", "/wp-content/uploads/2013/09/Nazi-Solat_Iranino-el-Mielno.mp3?_=52"]}
{"url": "https://pola-retradio.org/2013/09/monitorado-de-alcionoj-en-pollando/", "title": "Monitorado de alcionoj en Pollando", "published": "2013-09-17 21:20:16+02:00", "content_text": "De tri jaroj oni monitoras en la Nacia Parko de Drawa-rivero en la okcident­norda Pollando la populacion de alcionoj. En tiu regiono alcionoj havas siajn plej grandajn kovejojn en Pollando. La valo de Drawa-rivero kreas la plej avantaĝajn kondiĉojn por ili –  apudbordajn eskarpojn kaj nutroriĉajn akvojn. La fiŝkaptadon de prefere malgrandaj fiŝoj ebligas fajna diafaneco de la rivero. Ĉiujare sur ĉi tiu tereno oni ringumas inter 100 kaj 150 junaj birdoj, kiuj poste migras al la okcidenta Eŭropo. Laŭ sciencistoj siajn idojn kovas tie de 12 ĝis 15 paroj, kaj ĉiu paro povas maturigi siajn idojn eĉ tri fojon en la sezono. Plej ofte alcionoj kovas 6 ovojn por unu fojo. Polaj alcionoj pasigas vintron en iom pli varmaj ol Pollando regionoj de Eŭropo. Oni notis ilin en Hispanio, Francio, Svislando, Italio, Kroatio, Nederlando, Ĉeĥio kaj Germanio. La plej granda flugo­distanco de pola alciono egalas al 2100 kilometroj, kiun traflugis birdo de apud la rivero Brda ĝis la marbordo de Meditereaneo en Hispanio. Femala rekordulino traflugis 971 kilometrojn atinginte Brition. Alciono estas unu el la plej koloraj polaj birdoj, sed ne apartenas al la plej multnombraj. Ĝia populacio estas taksata je 2500-6000 kovoparoj. En la unua vivojaro pereas 80 procentoj de ili. Alcionoj vivas 4-5 jarojn, pli aĝaj birdoj estas esceptaj.\n\nEl la elsendo 17.09.2013. Legas Barbara", "author": null, "categories": ["Sciencaj informoj"], "audio_links": ["/wp-content/uploads/2013/05/Polaj-alcionoj.mp3", "/wp-content/uploads/2013/05/Polaj-alcionoj.mp3?_=53"]}
{"url": "https://pola-retradio.org/2013/09/birda-reagemo-je-autovojaj-trafiksignoj-pri-veturrapideco/", "title": "Birda reagemo je aŭtovojaj trafiksignoj pri veturrapideco", "published": "2013-09-17 21:50:30+02:00", "content_text": "Birdoj kvankam ne legas la trafik­signojn, tamen bonege orientiĝas pri vetur­rapideco ĉe aŭtovojo, ĉe kiu ili haltis, t.e. pri tio,  ke laŭ iuj aŭtovojoj la veturrapideco estas pli granda. Tie ili startas al la flugo laŭ pli granda distanco for de la proksimiĝanta aŭtomobilo. Esploris tion sciencistoj el la kanadaj universitatoj en Kebeko kaj Montrealo. Siajn esplorojn ili komencis en 2006 en Francio ekzamenante birdojn renkont­atajn revenvoje hejmen. Tiam ili konstatis, ke ĉe la aŭtovojoj, kie la veturrapideco egalis al 50 kilometroj je horo la birdoj startis al la flugo ĉ. 15 metrojn antaŭ la veturilo. Tie, kie validis la veturrapideco de 110 kilometroj birdoj startis 75 metrojn antaŭ la aŭtomobilo. Surpiza konstato estis, ke la birdoj ne estis adaptiĝ­antaj al la rapideco de aŭtomobilo, sed al deviga trafik­rapideco. Laŭ kanadaj esploristoj birdoj traktas aŭtomobilojn kiel rabobestojn sciante, ke en iuj regionoj ili estas pli danĝeraj ol en aliaj. Pierre Legagneux (leganje) kaj Simon Ducatez (djukatez) asertas, ke la reago de birdoj je aŭtomobiloj varias depende de la jarsezono, do intendas kun ilia reagemo je rabobestoj. Printempe kiam la nutrado de idoj eldevigas riskemon kaj nespertaj idoj lernas ĝustajn reagojn birdoj  maturaj estas pli kuraĝaj ankaŭ ĉe la aŭtovojoj. Laŭ ornitologo Christopher Lepczyk el la Havaja Universitato deziranta daŭrigi la kanadajn esplorojn birdoj kapablas asociaciigi medion (arbarojn aŭ vojojn) kun pli aŭ malpli granda risko.\n\nEl la elsendo 17.09.2013. Legas Barbara", "author": null, "categories": ["Sciencaj informoj"], "audio_links": ["/wp-content/uploads/2013/05/Birda-reagemo-je-trafika-veturrapideco.mp3", "/wp-content/uploads/2013/05/Birda-reagemo-je-trafika-veturrapideco.mp3?_=54"]}
{"url": "https://pola-retradio.org/2013/09/e_elsendo-el-la-17-09-2013/", "title": "E_elsendo el la 17.09.2013", "published": "2013-09-17 21:58:32+02:00", "content_text": "Podkasto: Ludu en nova fenestro | Elŝutu\n\nLa antaŭmikrofona gasto de nia marda E-elsendo estas la renkontita dum la E-feriado en Mielno, Pollando – Nazi Solat el Irano. Ni interparolas pri ŝia esperantistiĝo, movada aktivado, ankaŭ pri pli ĝenerala situacio en Irano fone de la juniaj prezidentigaj balotoj kun aparta konsidero de la ĝenerala situacio kaj pozicio de la iranaj virinoj. Komence aŭdiĝas aktualaĵoj, temoj el la pola gazetaro kaj sciencaj informoj. Aktualaĵoj kaj sciencaj informoj estas jam paralele legeblaj kaj aŭskulteblaj en la koncernaj rubrikoj de nia retejo www.pola-retradio.org. En la 265-a E-elsendo de Pola RetRadio kantas Jacques Yvart. Temas pri fragmento de la kanzono “Magelanoj de l’ Universo” el lia KD eldonita de Vinilkosmo „Invito por vojaĝo”.", "author": null, "categories": ["Elsendoj"], "audio_links": ["/wp-content/uploads/2013/09/RetRadio_17.09.2013.mp3"]}
{"url": "https://pola-retradio.org/2013/09/konindaj-poloj-prof-ludwik-hirszfeld/", "title": "Konindaj poloj – prof. Ludwik Hirszfeld", "published": "2013-09-20 19:13:23+02:00", "content_text": "La hodiaŭa heroo de nia felietona ciklo „Konindaj poloj” estas profesoro Ludwik Hirszfeld, la malkorinto de sangogrupoj, kio savis kaj savas vivon de milionoj da homoj. Li naskiĝie en Varsovio en 1884 en la juddevena familio de bonstata komercisto Stanisław Hirszfeld. Grandan influon je la personeco de tiu ĉi elstara pola sciencisto havis lia patraflanka onklo Bolesław, kemiisto kaj aktivulo de la Asocio de la Pola Junularo „Zet”.\n\nHavante 16 jarojn Ludwik Hirszfeld forveturis por la medicinaj studoj al la germana Würzburg. En 1904 li daŭrigis ilin en Berlino fasciniĝinte pri novaj medicinaj fakoj – bak­teriologio kaj serologio. Kune kun 7-jarojn pli aĝa bakteriologo, prof. Ulrich Friedmann li komencis esplorojn, kiuj komplete lin engaĝis. Ĝis tiu grado, ke li rezignis pri la planata partopreno en la kontraŭ­cara revolucio 1905 konfesante, ke eĉ preparinte sin al ĝi li ne sukcesis veturi al Pollando pro urĝe farendaj laboroj.\n\nEn Berlino li edziĝis al sia stud­kolegino Hanna Kasman. Du jarojn poste doktoriĝinte  per disertacio  pri sangoaglituno baldaŭ li translokiĝis al Hajdelbero. Tie doktoro Hirszfeld komencis laborojn en la Kancerekzamena Instituto sub la gvido de profesoro Emil von Dungern. La gviditaj tie eksperimentoj je hundoj ebligis konstati, ke ĉe hundoj ekzistas difinitaj serologiaj rasoj, ke tiuj trajtoj estas heredataj, ke ili ne povas aperi ĉe la idoj, se ili ne aperis ĉe la gepatroj, kvankam ili povas malaperi. Post tiuj sukcesaj ekzamenoj venis momento ekzameni homojn. Al la testoj estis subigitaj sciencaj laborantoj de Heidelberg-Univeristato kaj iliaj familioj. Rapide eblis konkludi pri apartaj trajtoj de sangogrupoj aperantaj ĉe diversaj homoj.  En 1911  Hirszfeld ricevis la proponon fariĝi asistanto de profesoro Silberschmidt en la Univeristato de Zurich. Tri jarojn poste Hirszfeld habilitiĝis per disertacio pri rezisto­fenomenoj ligitaj kun la sangkoalugado.\n\nKiam eksplodis la 1-a mondmilito la serba registaro defendanta sin kontraŭ Aŭstro-Hungaran Imperion alvokis la internacian socion helpi en la kontraŭbatal­ado de  tifo. Hirszfeld senprokraste reagis je la alvoko kaj estis direktita al la regita de epidemio Valjero. Tie li aranĝis laboratorion, en kiu malgraŭ tre primitivaj kondiĉoj li sukcesis akiri preventan injekciaĵon. Pro tio li estis distigita de la reĝo de Serbio Petro la 1-a per la ordeno de Sanka Sava. En 1915-a profesoro Hirszfeld kune kun la edzino revenis al Zurich. Tamen denove laŭ invito de la serba registaro li veturis al ĝia elmigra sidejo en Greklando, kie li organizis la medicinan laborejon de la serba armeo, instrukci­ante bakteriologojn kaj produktante in­jekciaĵojn kontraŭ tifo kaj kolero. Gvidante pliajn esplorojn  pri la sango de divers­naciaj soldatoj li konstatis, ke la ofteco de sangogrupoj dependas de la geografia regiono,  el kiu devenas konkreta persono. Brita Medicina Ĵurnalo bagateligis liajn esplorrezultojn. Tamen artikoloj en „Lancet” vekis grandegan interesiĝon de la sciencista medio inaŭgurante novan scienc­branĉon.\n\nKomence de 1920 gesinjoroj Hirszfeld revenis al Pollando, kie en Varsovio Ludwik Hirszfeld kreis la Ŝtatan Serologian Instituton. 6 jarojn poste li la duan fojon habilitiĝis kiel bakteriologo kaj imunologo kaj kvin jarojn poste li estis nomumita profesoro. Aparte grava por profesoro Hirszeld esti la 1927a  jaro,  kiam dum la konferenco de Komitato de Higieno ĉe la Ligo de Nacioj estis decidite, ke la sangogrupoj en la tuta mondo estos signitaj en kohera maniero aplikante la terminologion proponitan de Hirszfeld kaj Dungern.\n\nKiam eksplodis la 2-a mondmilito profesoro Hirszfeld la laŭvican fojon pruvis siajn organizajn kaj pedagogiajn talentojn. Li proponis organizi la sangodonan centron. En februaro 1942 la familio de profesoro Hirszfeld trafis al la varsovia Getto.  Ankaŭ tie li distingiĝis kiel talenta organizanto kaj profesoro gvidante lekciojn, instruante kiel fronti infektajn malsanojn. En la getto li kreis laboratorion, estalis hospitalon kaj organizis Sankonsilion. Post 5 monatoj la familio sukcesis eskapi sur la arjan flankon. En 1944 profesoro Hirszfeld kun­organizis universitaton en Lublino (la orienta Pollando), sed la daŭra sopiro al Varsovio kaŭzis,  ke li  revenis tien en 1945. Tamen la fantomo de la germanaj homĉasadoj kaj surstrataj pafmortig­adoj de senkulpaj civitanoj en Varsovio ne lasis lin trankvila. Familio Hirszfeld translokiĝis al Vroclavo. Li komencis labori en la kuracista fakultato de la tiea universitato. Tre baldaŭ prof. Hirszfeld estis invitita lekcicele al Usono, sed malgraŭ insisto resti tie li revenis al Pollando. Tie li engaĝiĝis por  krei Kuracistan Fakultaton de la Vroclava Universitato kaj Mikrobiologian Fakultaton de la Medicina Akademio. En 1954 li kreis Instituton pri Imunologio kaj Eksperimenta Terapio de la Pola Scienakademio. Malgraŭ tio, ke en la 50-aj jaroj li senĉese estis invigilata de la komunista Sekurcservo neniam li bedaŭris la revenon al Pollando. Al verkisto Paweł Jasienica verkanta pri li raportaĵon li diris kelkajn monatojn antaŭ sia morto: „Estas malfacile precizigi la motivon de mia decido. Estus alia la valoro de la vivo pasigita en la ordigita kaj burĝa Svislando, kaj alia estas en Pollando. Ĉi tie,  ĉe ni oni pli prokimas al la senco de la histori­o”.\n\nEl la elsendo 20.09.2013. Legas Barbara", "author": null, "categories": ["Felietonoj"], "audio_links": ["/wp-content/uploads/2013/05/Prof.-Ludwik-Hirszfeld_20.09.2013.mp3", "/wp-content/uploads/2013/05/Prof.-Ludwik-Hirszfeld_20.09.2013.mp3?_=55"]}
{"url": "https://pola-retradio.org/2013/09/e_20-09-2013/", "title": "E_elsendo el la 20.09.2013", "published": "2013-09-20 19:48:59+02:00", "content_text": "Podkasto: Ludu en nova fenestro | Elŝutu\n\nProf. Ludwik Hirszfeld estas la heroo de nia felietono pri konindaj poloj. Komence ni informas pri interesa konferenco okazinta en Varsovio, dediĉita al minacoj de la Interreto por infanoj kaj gejunuloj. Alia informtemo estas la 330-a datreveno de la venko de reĝo Jan III Sobieski super la Otomana Imperio apud Vieno. En la 266-a E-elsendo ĉe la adreso: www.pola-retradio.org aŭdiĝas krome E-informoj kaj Leterkesto.\n\nKomencaj informoj same kiel la felietono estas paralele legeblaj kaj aŭskulteblaj en la rilataj rubrikoj de nia paĝo.", "author": null, "categories": ["Elsendoj"], "audio_links": ["/wp-content/uploads/2013/09/RetRadio_20.09.2013.mp3"]}
{"url": "https://pola-retradio.org/2013/09/interparolo-kun-suso-moinhos-pri-esperanto-teatro/", "title": "Interparolo kun Suso Moinhos pri Esperanto-teatro", "published": "2013-09-24 18:56:45+02:00", "content_text": "Suso Moinhos el Hispanio. Lige kun la proksimiĝanta Tago de E-Teatro ni intervjuas Suso Moinhos el Hispanio, kiu de kelka tempo havas propran, interesan  paĝon dediĉitan al E-teatro ĉe la adreso: http://esperanto-teatro.blogspot.com.es .  El la elsendo 2013.09.24", "author": null, "categories": ["Antaŭ la mikrofono"], "audio_links": ["/wp-content/uploads/2013/09/Kun-Suso-Moinhos-el-Hispanio-pri-la-aferoj-de-la-E-Teatro.mp3", "/wp-content/uploads/2013/09/Kun-Suso-Moinhos-el-Hispanio-pri-la-aferoj-de-la-E-Teatro.mp3?_=56"]}
{"url": "https://pola-retradio.org/2013/09/e_24-10-2013/", "title": "E_elsendo el la 24.09.2013", "published": "2013-09-24 21:09:08+02:00", "content_text": "Podkasto: Ludu en nova fenestro | Elŝutu\n\nLa baldaŭa Tago de la E-Teatro estas la okazo interparoli kun nia hispana aŭskultanto Suso Moinhos, gvidanta interesan paĝon pri la E-Teatro http://www.esperanto-teatro.blogspot.com.es . Komene en aktualaĵoj ni donas la atenton al FAO-raporto pri malŝparado de nutraĵoj kaj al protesto de uniaj farmistoj kontraŭ importo de ĉina mielo. En la 267-a E-elsendo ĉe www.pola-retradio.org vi trovas krome temojn el la pola gazetaro kaj en Scienca Bulteno ni informas pri altiĝo de eŭropanoj dum 110 jaroj kaj pri dependeco inter la konsumado de ruĝa viando kaj demenco.\n\nLa komencaj informoj kaj tiuj el la scienca bulteno estas paralele aŭskulteblaj kaj legeblajen koncernaj rubrikoj. Ankaŭ la interparolo kun Suso Moinhos estas aparte aŭskultebla en la rubriko Antaŭ nia mikrofono.", "author": null, "categories": ["Elsendoj"], "audio_links": ["/wp-content/uploads/2013/09/RetRadio_24.09.2013.mp3"]}
{"url": "https://pola-retradio.org/2013/09/dependeco-inter-anemio-kaj-demenco/", "title": "Dependeco inter anemio kaj demenco", "published": "2013-09-24 21:11:32+02:00", "content_text": "La ofta konsumado de malgrasa ruĝa viando povas malgrandigi la riskon de cerbo­difektiĝoj  kondukantaj al demenco kaj Alzheimer-malsano. La sciencista kolektivo el la Kalifornia Universitato gvidis esplorojn en grupo de 2500 senjoroj en la aĝo de 70 ĝis 79 jaroj, ĉe kiuj ne estis konstatita demenco. Post la paso de 11 jaroj signifa malfortiĝo de la mensa vigleco aperis ĉe 18 procentoj de la enketitoj. Inter senjoroj ĉe kiuj antaŭ la komenco de la ekzamenado estis konstatita anemio la aperinta demenco koncernis 23 procentojn, ĉe senjoroj ne suferintaj anemion demenco rilatis al 17 procentoj de la enketitoj. Laŭ sciencistoj pli alta risko de demenco povas seki el longiĝa nesufiĉa liverado de la oksigeno al la cerbo ligita kun anemio. Unu el la plej oftaj kaŭzoj de anemio estas nesufiĉo de fero, kiel mikro­elemento respondeca pro transporto de oksigeno el la pulmoj al ĉiuj korpoĉeloj. Nesufiĉa nivelo de ĉi tiu mikroelemento kutime ligiĝas kun malbona dieto, en kiu mankas besto­produktoj. El ili la mikroelemento estas absorbata en 25 procentoj, el plant­produktoj en 5 procentoj.  Sciencistoj anoncas pliajn detalajn esplorojn pri la dependeco inter anemio kaj demenco.\n\nEl la elsendo 2013.09.24. Legas Barbara", "author": null, "categories": ["Sciencaj informoj"], "audio_links": ["/wp-content/uploads/2013/05/Rugxa-viando-protektas-kontraux-demenco.mp3", "/wp-content/uploads/2013/05/Rugxa-viando-protektas-kontraux-demenco.mp3?_=57"]}
{"url": "https://pola-retradio.org/2013/09/europanoj-kreskis-dum-110-jaroj-2/", "title": "Eŭropanoj kreskis dum 110 jaroj", "published": "2013-09-24 21:23:41+02:00", "content_text": "La meza alteco de eŭropanoj en la periodo 1870-1980 kreskis je 11 centimetroj – de 167 ĝis 178. Influis tion la pliboniĝo de higieno, dieto kaj sanstato. Alia faktoro estas malpli da infanoj en la familioj, kio kaŭzis ke infanoj estas pli grandaj. La esploroj elmontris samtempe, ke la mezindico de la homa alteco grandiĝis salte dum la mondmilitoj kaj granda malsatkrizo. Laŭ ekonomi­kiisto Timothy Hatton el Essex-Universitato grandiĝo de la alteco estas unu el la indicoj pri la sanstato de la populacio. La donitaĵoj devenis el 15 eŭropaj landoj kaj rilatis al 21-jaraĝaj viroj. Sciencistoj koncentriĝis pri viroj, ĉar donitaĵoj rilataj al la virinoj estus malfacile akireblaj, dum viroj estas precize mezurataj de multaj jardekoj lige kun soldat­rekrutiĝado. La donitaĵoj varias de lando al lando. En Hispanio viroj kreskis meze je 12 centimetroj, svedoj je 10 – sed la komencaj donitaĵoj el 1871 rilate hispanojn montris la altecon de 163 centimetroj. Kaze de svedoj temis pri 170.\n\nEl la elsendo 2013.09.24. Legas Barbara", "author": null, "categories": ["Sciencaj informoj"], "audio_links": ["/wp-content/uploads/2013/05/Altigxo-de-europanoj-dum-110-jaroj.mp3", "/wp-content/uploads/2013/05/Altigxo-de-europanoj-dum-110-jaroj.mp3?_=58"]}
{"url": "https://pola-retradio.org/2013/09/e_elsendo-el-la-27-09-2013/", "title": "E_elsendo el la 27.09.2013", "published": "2013-09-27 20:51:10+02:00", "content_text": "Podkasto: Ludu en nova fenestro | Elŝutu\n\nLa 107-jariĝon de E-Teatro ni omaĝas per la felietono de Kerstin Rodin el Svedio, kiu reference al la antaŭneloga morto de Jerzy Fornal ligas al la kontaktoj de la pola E-aktoro kun verkisto Harald Brown. Komence de la 268-a E-elsendo ĉe www.pola-retradio.org ni informas pri la okazanta en la eŭropuniaj landoj, inkluzive de Pollando Nokto de Sciencistoj. E-informoj i.a. sufloras kiel ekonomie eblas ankoraŭ membriĝi en UEA. La leterkesta renkontiĝo krom konfirmo de kelkaj lastaj korespondaĵoj retrorigardas  al renkontiĝoj kun kelkaj aŭskultantoj dum la Poznana ARKONES.\n\nLa teksto de la aktualaĵo estas paralele aŭdebla kaj aŭskultebla en la rubriko Novaĵoj.", "author": null, "categories": ["Elsendoj"], "audio_links": ["/wp-content/uploads/2013/09/RetRadio_27.09.2013.mp3"]}
{"url": "https://pola-retradio.org/2013/10/e_elsendo-el-la-01-10-2013/", "title": "E_elsendo el la 01.10.2013", "published": "2013-10-01 15:28:39+02:00", "content_text": "Podkasto: Ludu en nova fenestro | Elŝutu\n\nTobiasz Kaźmierski de jaroj estas kun­organizanto de la Artaj Konfrontoj en Poznano. Ĝia 29-a eldono okazis 20-22.09.2013. Tio estis preteksto iom retrorigardi al historio de  tiu interesa kaj grava E-aranĝo ne nur en Pollando, sed en la tuta regiono kaj krome referenci al la programo 2013.  En aktualaĵoj ni ligas al la raporto de Bloomberg pri pohoraj enspezoj en kelkaj landoj, unuavice eŭropaj kaj al la japana plano kontraŭbatali ret­dependiĝon inter gejunuloj. Nia scienca temo rilatas al rekreo de populacio de kelkaj besto- kaj birdospecioj en Eŭropo. El la temoj de la pola gazetaro ni i.a. elektis tiun, ke ekde la komenco de oktobro novaj reguligoj favoras superbazarojn transdonadi nutraĵojn en validecfina periodo por  la karitataj celoj.\n\nAktualaĵoj, scienca temo kaj interparolo kun nia antaŭ­mikrofona gasto estas konsult­eblaj ankaŭ en apartaj rubrikoj de nia paĝo: www.pola-retradio.org.", "author": null, "categories": ["Elsendoj"], "audio_links": ["/wp-content/uploads/2013/10/RetRadio_01.10.2013.mp3"]}
{"url": "https://pola-retradio.org/2013/10/tobiasz-kazmierski-pri-la-historio-kaj-nunjara-programo-de-arkones-2013/", "title": "Tobiasz Kaźmierski pri la historio kaj nunjara programo de Arkones (2013)", "published": "2013-10-01 18:47:33+02:00", "content_text": "Tobiasz Kaźmierski el Pollando/Nederlando . La 29-a eldono de Artaj Konfrontoj en Esperanto okazinta inter la 20a kaj la 22a de sepembro estas la okazo ĝenerale interparoli kun unu el la kunorganizantoj pri ĝia historio kaj ankaŭ la nunjara programa oferto. El la elsendo 2013.10.01 .", "author": null, "categories": ["Antaŭ la mikrofono"], "audio_links": ["/wp-content/uploads/2013/09/Kun-Tobiasz-Kazmierski-margxene-de-la-29a-ARKONES.mp3", "/wp-content/uploads/2013/09/Kun-Tobiasz-Kazmierski-margxene-de-la-29a-ARKONES.mp3?_=59"]}
{"url": "https://pola-retradio.org/2013/10/iam-maloftaj-nun-denove-popularaj/", "title": "Iam maloftaj nun denove popularaj", "published": "2013-10-01 21:07:00+02:00", "content_text": "En Eŭropo kreskas la nombro de kastoroj, bizonoj, blankvostaj maragloj kaj aliaj mamuloj kaj birdoj, kiuj ankoraŭ antaŭ duona jarcento fariĝis ĉi tie maloftaj. Tion raportas dokumento aperinta en la Interreto „Reveno de la naturo en Eŭropon”.\n\nĜi i.a. sciigas, ke la populacio de la blankvosta maraglo rekreiĝis post la krizo kaj dekumiĝo lime de la 19-a kaj 20-a jarcentoj i.a. sur la tereno de Ĉeĥio, Slovakio, Danlando kaj Aŭstrio. Dank’ al protekto per kiu  estis ĉirkaŭprenita tiu birdospecio ĝia populacio kreskis de malpli ol du kaj duona mil paroj en la 70-aj jaroj ĝis 9 mil 600 paroj en 2010. La blankvostaj maragloj denove nestas en la regiono de sia iama aperado en la norda kaj centra Eŭropo. Ilin nombro­kreskon oni notas en Rusio, Pollando, Germanio kaj en Svedio, en kiuj landoj vivas 80-procente la eŭropa populacio de blankvosta maragloj. La raporto entute priskribas kiel, kie kaj kial en diversaj regionoj de Eŭropo pliboniĝis la situacio de 18 bestospecioj kaj 19 birdospecioj.\n\nParto de la raporto estas dediĉita al la plej granda plantvora bestospecio en Eŭropo, bizono, kiu kiel libere vivanta mamulo formortis komence de la 20-a jarcento pro la ĉasado kaj malgrandiĝo de la vivejoj. La vastplanita bred­opogramo  kaj reenkonduko en la naturan medion de ne vivintaj libere besto­ekzempleroj ebligis rekrei la sovaĝan populacion. Nun libere vivas 33 bizonaj gregoj konsistantaj en preskaŭ tri mil bestoj. Plej multnombraj troviĝas en Pollando kaj en Belorusio.  La transdaŭron de la specio ne favoras  tamen ĝia malgranda genetika varieco kaj manko de kontakto inter la gregoj.\n\nLaŭ la aŭtoroj de la raporto ĉiuj ekzamenitaj specioj krom la iberia linko estas nun pli multnombraj ol en la 60-aj jaroj de la 20-a jarcento. En la tuta Eŭropo videble multiĝas grandaj rabobestoj. La nombro de la  bruna urso duobliĝis, je unu triono kreskis la nombro de lupoj. Grandiĝis la nombro de eŭroaziaj linkoj kaj agloj. En la sudo de la kontinento estas pli da vulturoj.\n\nLa antaŭan malkreskon de la ekzamenitaj bestospecioj kaŭzis nekontrolataj ĉasadoj, malgrandiĝo de la vivejoj kaj naturpolucio. La situacio pliboniĝis i.a. dank’ al planitaj leĝaj reguligoj, vastiĝo de la protektataj terenoj. Kvankam daŭre en diversaj landoj oni ĉasas bestojn, sed estis limigita la nombro de bestoj ĉaseblaj. Kiel favoran faktoron la raporto elmontras la migradon de la eŭropa loĝantaro el la kamparo al la urboj.\n\nLa ideodoninto de la raporto Frans Schepers estas konvinita, ke la naturo regenereiĝos, sed nur se homo ebligos tion pere de konstanta kaj intensa leĝa protekto. Daŭre la nombro kaj vivejoj de multaj specioj de la eŭropaj rabobestoj ne identas kun ilia historia stato, kaj daŭre  la biologia varieco en Eŭropo ne estas stabila. Multaj specioj ankoraŭ ne atingis necesan por tio la nombro­staton.\n\nEl la elsendo 01.10.2013. Legas Barbara", "author": null, "categories": ["Sciencaj informoj"], "audio_links": ["/wp-content/uploads/2013/05/Iam-maloftaj-nun-denove-popularaj.mp3", "/wp-content/uploads/2013/05/Iam-maloftaj-nun-denove-popularaj.mp3?_=60"]}
{"url": "https://pola-retradio.org/2013/10/breditaj-perdrikoj-libere-lasitaj-al-la-naturo/", "title": "Breditaj perdrikoj libere lasitaj al la naturo", "published": "2013-10-04 01:00:23+02:00", "content_text": "450 breditaj perdrikoj estis lasitaj libere en la Olŝtina vojevodio (la nordorienta Pollando) kadre de la projekto savi la minacitan birdospecion, kiun endanĝerigas ne sole la rabobestoj, sed ankaŭ la evoluo de la grandarea agrikulturo.  Vastaj senarbustaj spacoj, la utiligado de grandaj agrikulturaj maŝinoj kaj senvaria sem­strukturo kaŭzas ilian dekumiĝon.  Laŭ pritaksoj en 2010 en Pollando estis du kaj duonoble malpli da perdrikoj ol en 1991, kaj la malkreskon de ilia populacio specialistoj klarigas per ne­deturneblaj medioŝanĝoj. Tio kaŭzas, ke nun tre malfacile eblas rimarki perdrikojn en la natura medio. 450 birdoj lasitaj libere devenas el privata perdriko­kovejo en Pomerio, en kiu la bredisto aplikas polan genetikan materialon. Dank’ al tio la birdoj estas rezistaj je la ŝanĝiĝantaj veter­kondiĉoj. Oni taksas, ke 90 procentoj de la liberigitaj perdrikoj transvivos kaj ĝisatendos idojn. Daŭre unu el la plej grandaj minacoj por perdrikoj estas korvecaj rabobirdoj, da kiuj estas tro.\n\nEl la elsendo 04.10.2013. Legas Zbyszek\n\nBreditaj perdrikoj libere lasitaj al la naturo", "author": null, "categories": ["Novaĵoj"], "audio_links": ["/wp-content/uploads/2013/10/Breditaj-perdrikoj-libere-lasitaj-al-la-naturo.mp3", "/wp-content/uploads/2013/10/Breditaj-perdrikoj-libere-lasitaj-al-la-naturo.mp3?_=61"]}
{"url": "https://pola-retradio.org/2013/10/konindaj-poloj-waclaw-sieroszewski/", "title": "Konindaj poloj – Wacław Sieroszewski", "published": "2013-10-04 19:10:21+02:00", "content_text": "Jam en la antaŭferia periodo nia franca aŭskultanto Claude Rouget sufloris al ni felietoni pri Wacław Sieroszewski [ vacŭav sieroŝevski ],  kiel laŭvica pola ekzilito al Siberio, kiu sian tempon dum la ekzilo dediĉis por esplori la ĉirkaŭantan lin medion kaj riĉigi la ĝeneralajn konojn pri loko apenaŭ konata al la mondo. Sieroszewski trafis al Jakutio. Tiu cara ekzilejo estis unu el la plej malvarmaj lokoj de la norda hemisfero kun meza jara temperaturo de minus 17 gradoj kaj meza temperaturo de januaro egala al minus 50 gradoj. Pro la fakto, ke pluvoj estas tie sporadaj la aero estas tre seka kaj somere varmiĝas ĝis 30 gradoj. Tiel do la  veter­diferencoj apartenas en Jakutio ĝis hodiaŭ al plej ekstremaj en la tuta mondo. Wacław Sieroszewski trafis tien kiel 22-jarulo. En Pollando li estas unuavice konata kiel verkisto, vojaĝanto kaj sendepend­iga aganto.  Kaj kiel centoj da aliaj li viciĝas inter polaj patriotoj, kiuj pro sia sendependiga agado estis kondamnitaj de la caraj aŭtoritatoj kaj ekzilitaj al Siberio.\n\nWacław Sieroszewski naskiĝis la 24-an de aŭgusto 1895, do ankoraŭ, kiam Pollando daŭre troviĝis sub la truda regado de Rusujo, Prusujo kaj Aŭstrio. Lia edukiĝado finiĝis rapide, nome en la 5-a gimnazia klaso – kiam oni senrevene forigis lin el la lernejo pro la rifuzo paroli la rusan lingvon. Same kiel pli frue lia patro ankaŭ li estis malliberigita en la fifamiĝinta 10-a Pawilono de la Varsovia Citadelo. Unu jaron poste pro la  ribelo de malliberigitoj li ricevis la krompunon de 8-jara mallibereco en severaj kondiĉoj, kiu puno estis ŝanĝita al truda ekzilo al Siberio, liakaze al Jakutio.\n\nPolaj ekzilitoj en Jakutio – ne nur Sieroszewski – grave meritiĝis por la malkovrado kaj priskribado de ĉi tiu lando. Ja la unua homo, kiu plantis tie terpomojn estis insurgento de la Januara Insurekcio 1863,  Alekander Lipiński. La vortaro de la jakuta lingvo aŭtorita de Edward Piekarski estas unika ne nur tial, ke neniu el la indiĝenaj siberaj nacioj tian havas, sed ankaŭ tial, ke klarigante la signifon de unuopaj vortoj Piekarski malgraŭvole priskrib­is la ĉiutagan vivon de jakutoj, ne sole prezentante la rusan ekvivalenton de la vorto­signifoj.\n\nSendube tamen apartan rolon en la historio de Jakutio ludis Wacław Sieroszewski, la aŭtoro de grandioza etnografia verko „Dek du jaroj en la lando de jakutoj”. Sieroszewski priskribis Jakution tre vaste komencante de geografio, tra mastrumado kaj arkitekturo, finante je ĝiaj loĝantoj, ilia deveno, ĉiutaga vivo kaj kutimoj. Oni trovas en lia verko informojn pri la aspekto de jakuta tranĉilo kaj nupto­kutimoj, pri manieroj kuraci sen­fekundecon kaj pri la kulto de urso. Dank’ al tiu verko kaj pli frue menciita vortaro jakutoj fariĝis la plej bone priskribita siberia nacio. Sed la signifo de la verko de Wacław Sieroszewski „Dek du jaroj en la lando de jakutoj” estis multe pli grava. Ĝi vekis ĉe jakutoj la nacian senton,  ilian nacian fieron. Jakutoj komencis edukiĝi, ili komencis pensi pri superaj studoj veturante al Petersburgo, ili eksentis la nacian identecon, kiun ĝis hodiaŭ ili zorge flegas. Kaj Sieroszewski en Jakutio ĝis nun estas traktata ne kiel loka heroo, sed kiel la nacia trezoro, kiun konas kaj respektas la tuta jakuta nacio. Interesan disertaĵon pri polaj ekzilitoj en Jakutio pri ilia influo je la bildo de poloj inter la nuntempaj jakutoj verkis Michał Pędrecki [ miĥaŭ pendrecki ] aparte analizante la figuron de Sieroszewski. Laŭ la esploroj la biografio de Wacław Sieroszewski estas al jakutoj bonege konata, kvankam tiujn konojn ne dividas ekzemple la loĝantaj tie rusoj. I.a. dank’  al Sieroszewski ĝis hodiaŭ polo en Jakutio estas sinonimo de homo nobla, enorme kuraĝa, klera, entreprenema, kapabla fronti ĉian viv­situacion, nesubiĝema al politika premo.  Havi inter siaj prauloj polon estas konsiderata fakto fierinda kaj la mikisitaj polaj-jakutaj familioj estas traktataj tre amike.\n\nKiel menciite Sieroszewski trafis al Verĥojansk kiel 22-jarulo. Li ligis tiam sian vivon kun juna jakutino kaj post ŝia forpaso  li solece edukis sian orfiĝintan filinon Maria.  Komence de la  80-aj jaroj de la 19-jarcento li komencis verki. La biografiaj veftoj fariĝis la lite­araturaj motivoj de liaj rakontoj, kiuj kontraband­itaj de iu el la ekzilitoj revenanta post la siberia punestado al Varsovio aperis sub la pseŭdonomo Wacław Sirko en la periodaĵo „Głos” [ gŭos ].  Ili ĉiuj priskribis la vivon en la Malproksima Azio.\n\nEldonante en Petersburgo sian ĉefverkon pri jakutoj Wacław Sieroszewski konatiĝis kun Józef Piłudzki [ juzef piŭsucki ], kio komencis ilian postan amikecon kaj intiman kunlaboron jam lige kun la sendependa ekzisto de Pollando. Sieroszewski revenis al Varsovio. Baldaŭ li denove fariĝis la malliberigito de la 10-a Pavilono de la Varsovia Citadelo pro partopreno en nelegala manifestacio antaŭ la freŝe malkovrita monumento de Adam Mickiewicz. Por eviti la denovan ekzilon Sieroszewski akceptis la proponon de la Rusa Geografia Societo alte taksanta liajn etnografiajn laborojn inter jakutoj  kaj partoprenis en la jaroj 1903–1904 sciencan ekspedicion al la Malprokisma Oriento, kio ebligis esplori la vivon de la  tieaj nacioj.  I.a. li ankaŭ direktiĝis esplorcele  al la japanaj insuloj kaj en 1903 sur Hokkaido kune kun Bronisław [bronisŭav ]Piłsudzki li gvidis esplorojn pri ajnoj. En 1904 tra Koreio, Ĉinio, Cejlono kaj Egipto li revenis al Varsovio. Dum revolucio 1905 Sierszewski denove estis malliberigita en Pawiak kaj en la 10a Pavilono de la Varsovia Citadelo.  Poste li foveturis kun sia dua edzino kaj tri filoj al Krakovo kaj Zakopane. En la jaroj 1910-1914 li loĝis en Parizo kaj tie li membriĝis en la Pafista Asocio kaj kiel ulano partoprenis la 1-an mondmiliton. Li krome soldat­servis en la legioj de Piłsudzki. En 1918 kiel la gvidanto de la Partio de Nacia Suvereneco li fariĝis ministro pri informado kaj propagando.  Pli poste, en la jaroj 1927-30 li estis elektita la prezidanto de la Asocio de Pola Literaturistoj kaj en 1933 li fariĝi membro de Pola Literatura Akademio. Kiel menciite li verkis multajn romanojn, novelojn kaj librojn pri la vivo en la Malproksima Oriento kaj tial inter poloj li estas ĉefe konata kiel verkisto. Li aŭtoris kelkajn librojn kun scienca karaktero prikibantajn la vivon de aziaj socioj kiel jakutoj, koreoj kaj ajnoj. Inter ili tiu pri jakutoj havas apartan signifon.\n\nEl la elsendo 04.10.2013. Legas Barbara", "author": null, "categories": ["Felietonoj"], "audio_links": ["/wp-content/uploads/2013/05/Konindaj-poloj-Waclaw-Sieroszewski.mp3", "/wp-content/uploads/2013/05/Konindaj-poloj-Waclaw-Sieroszewski.mp3?_=62"]}
{"url": "https://pola-retradio.org/2013/10/e_elsendo-el-la-04-10-2013/", "title": "E_elsendo el la 04.10.2013", "published": "2013-10-04 22:47:24+02:00", "content_text": "Podkasto: Ludu en nova fenestro | Elŝutu\n\nWiesław Sieroszewski estas la heroo de nia felietono el la ciklo Konindaj Poloj. Krome en la 270-a E-elsendo de la Pola RetRadio  ĉe www.pola-retradio.org aŭdiĝas aktualaĵoj (gesta lingvo uzata en la urbooficejo de Szczecin, revenigo de breditaj perdrikoj en la naturon), E-informoj. La elsendon finas la ĉiusemajna Leterkesta renkontiĝo, en kiu i.a. aŭdiĝas fragmente kanzono el la koncerto de Birke kaj Bertilo Wennergren dum ARKONES. Krome en la vendreda programo kantas la hispana grupo Kvaropo Sinkopo la kanton „Malfermu belulino”.\n\nAktualaĵoj kaj felietono estas paralele legeblaj kaj aŭdeblaj en koncernaj rubrikoj.", "author": null, "categories": ["Elsendoj"], "audio_links": ["/wp-content/uploads/2013/10/RetRadio_04.10.2013.mp3"]}
{"url": "https://pola-retradio.org/2013/10/veturilo-ciam-pli-famas/", "title": "Veturilo ĉiam pli famas", "published": "2013-10-08 01:00:11+02:00", "content_text": "Varsovio superas Novjorkon, Londonon aŭ Vaŝingtonon se temas pri publika luado de bicikloj. Inter 16 plej bonaj urboj Varsovio okupis la 10-an lokon. Oni elstarigis, ke la Varsovia sistemo Veturilo estas favora kaj  uzebla de ĉiŭj. Ĵurnalistoj de la usona portalo The Activ Times negative taksis la nesufiĉan iliaopinie biciklan infrastrukturon de la pola ĉefurbo.\n\nEl la elsendo 08.10.2013. Legas Barbara\n\nVeturilo cxiam pli famas", "author": null, "categories": ["Novaĵoj"], "audio_links": ["/wp-content/uploads/2013/10/Veturilo-cxiam-pli-famas.mp3", "/wp-content/uploads/2013/10/Veturilo-cxiam-pli-famas.mp3?_=63"]}
{"url": "https://pola-retradio.org/2013/10/senlaboreco-en-germanio-kaj-inter-la-tieaj-enmigrantoj/", "title": "Senlaboreco en Germanio kaj inter la tieaj enmigrantoj", "published": "2013-10-08 01:00:47+02:00", "content_text": "Instituto pri la Germana Mastrumado reference al la donitaĵoj de la Federacia Laboragentejo komparis la situacion de germanoj kaj enmigrantoj sur la germana labormerkato. La statistikaj donitaĵoj ne konsideris personojn laborantajn laŭ minimuma laborhoraro, oficistojn kaj entreprenistojn. Estis konsider­itaj sole eksterlandanoj havantaj la labor­permeson. Evidentiĝas, ke senlaboreco duoble pli minacas al eksterlandanoj ol al germanoj. Senlaboreco trafas plej ofte enmigrintojn el la arabaj landoj, kiel Libano, Irako, Afganlando kaj Irano. La plej multaj senlaboruloj estas en la germana turkdevena medio, kiu egalas al 460 mil personoj. En ĝi estas registritaj 140 mil senlaboruloj.  Inter senlaboruloj preskaŭ ne troviĝas enmigrantoj el tiaj industriigitaj landoj, kiel Usono, Britio, Francio kaj aziaj landoj. Se temas pri laborantoj el nov­demokrataj landoj inter poloj la senlaboreco estas minimume pli alta ol inter germanoj. Bonege retrovas sin en Germanio rumanoj, inter kiuj senlaboreco estas malpli alta ol inter germanoj.\n\nEl la elsendo 08.10.2013. Legas Zbyszek\n\nSenlaboreco en Germanio kaj inter la tieaj enmigrintoj", "author": null, "categories": ["Novaĵoj"], "audio_links": ["/wp-content/uploads/2013/10/Senlaboreco-en-Germanio-kaj-inter-la-tieaj-enmigrintoj.mp3", "/wp-content/uploads/2013/10/Senlaboreco-en-Germanio-kaj-inter-la-tieaj-enmigrintoj.mp3?_=64"]}
{"url": "https://pola-retradio.org/2013/10/intervjuo-kun-dominika-krajenska-2013/", "title": "Intervjuo kun Dominika Krajeńska (2013)", "published": "2013-10-08 16:43:04+02:00", "content_text": "Dominika Krajeńska el Pollando. La plej juna esperantistino partopreninta la nunjaran eldonon de ARKONES en mallonga antaŭmikrofona renkontiĝo klarigas la motivojn de sia interesiĝo, la jamajn E-kontaktojn. Rilate niajn E-elsendon ŝi sincere konfesas la deziron aŭdi pli da E-muziko kaj literaturaĵojn. El la elsendo 08.10.2013 ,", "author": null, "categories": ["Antaŭ la mikrofono"], "audio_links": ["/wp-content/uploads/2013/09/Dominika-Krajenska-el-Pollando.mp3", "/wp-content/uploads/2013/09/Dominika-Krajenska-el-Pollando.mp3?_=65"]}
{"url": "https://pola-retradio.org/2013/10/poloj-avanas-en-kontraubatalado-de-surdeco-kaj-malbona-audo/", "title": "Poloj avanas en kontraŭbatal­ado de surdeco kaj malbona aŭdo", "published": "2013-10-08 21:04:36+02:00", "content_text": "Poloj prave fieras pri siaj laboroj favore al homoj surdaj aŭ malbone aŭdantaj. Jam antaŭ 21 jaroj profesoro Henryk Skarżński efektivigis la unuan en Pollandon operacion aplikinte la  koĥlean enplantaĵon al persono surda. Unu jaron poste kreiĝis la Diagnoza-Kuraca-Rekapabliga Centro por personoj surdaj kaj malbone aŭdantaj. Hodiaŭ en la centro de interesiĝo de la polaj specialistoj estas tele­medicino kaj sekve de tio kreiĝis la unua en la  mondo Landa Reto de Teleaŭdiologio.\n\nLa Centro kaj sekve Instituto pri Fizjologio kaj Patologio de Aŭdokapablo komencis efektivigi  programon pri frua malkovrado, provizado per aparatoj kaj rekapabligado de personoj kun aŭdokapabla lezo. Nun la Instituto kun la Monda Centro de Aŭdokapablo inaŭgurita en 2012 gvidas la unuajn en Pollando tele­konsultojn kaj telerekapabligadon. Praktike tio signifas, ke kuracisto en ekstrema fora mondoparto povas enkonduki ĉe paciento kameraon en nazon, laringon, oreleon dum kuracistoj povas samtempe interparoli kun si mem kaj kun paciento. Ĉio okazas kvazaŭ en normalaj kondiĉoj kun eta diferenco, ke paciento ne devis veturi por operacio kelkdek aŭ kelkcent kilometrojn.\n\nDank’ al la funkciado de la Instituto Pollando avanas en la frua malkovrado de la aŭdokapabaj lezoj kaj samtempe la pola programo estas disvastigata tra la tuta mondo.\n\nEl la elsendo 08.10.2013. Legas Barbara", "author": null, "categories": ["Sciencaj informoj"], "audio_links": ["/wp-content/uploads/2013/05/Poloj-avanas-en-kontraubatalado-de-surdeco-kaj-malbona-audo.mp3", "/wp-content/uploads/2013/05/Poloj-avanas-en-kontraubatalado-de-surdeco-kaj-malbona-audo.mp3?_=66"]}
{"url": "https://pola-retradio.org/2013/10/e_elsendo-el-la-08-10-2013/", "title": "E_elsendo el la 08.10.2013", "published": "2013-10-08 22:32:46+02:00", "content_text": "Podkasto: Ludu en nova fenestro | Elŝutu\n\nLa 12-jaraĝa Dominika Krajniewska estis ne sole la plej juna esperant­istino, kiu partoprenis la lastan ARKONES en Poznano, ŝi estas nia plej juna – de longa tempo – antaŭ­mikrofona gasto. La interparolo ne longas, sed la enhavo kaj program­sugestoj riĉas. Ŝia ŝato pri E-muziko en niaj elsendoj instigis nin rememorigi Kvak-kvarteton de Kajto. El la repertuaro de ARKONES ni proponas krome fragmente la kanton Amaras la vundo de dolor’ el la koncerto de Anjo Amika. Krome ni denove aŭskultas Kvak-Kvarteton de Kajto. La komenca informa parto de la 271a E-elsendo ĉe www.pola-retradio.org enhavas informojn i.a. pri decido forigi la dulingvajn stratnomojn en litova regiono 80-procente enloĝata de poloj, statistik­aĵojn pri senlaboreco en Germanio kaj inter la tieaj enmigrintoj. La scienca temo estas dediĉita al la polaj sukcesoj en la helpo por homoj surdaj kaj malbone aŭdantaj.", "author": null, "categories": ["Elsendoj"], "audio_links": ["/wp-content/uploads/2013/10/Retradio_08.10.2013.mp3"]}
{"url": "https://pola-retradio.org/2013/10/laboremaj-poloj/", "title": "Laboremaj poloj", "published": "2013-10-09 01:00:45+02:00", "content_text": "Laŭ la donitaĵoj de OECD (Organizo pri Ekonomia Kunlaboro kaj Evoluo) poloj laboras pli ol ekzemple usonanoj. Kaze de usonanoj temas pri 1800 laborhoroj jare, kaze de poloj pri 1893. Bedaŭrinde poloj samtempe havas duoble malpli altajn salajrojn.\n\nEn 2012 pli multe ol poloj laboris rusoj, grekoj kaj ĉilianoj. Plej grandaj laboremuloj evidentiĝis meksikanoj laborante meze dum la jaro 2226 horojn.\n\nPollando en la rangolisto de laboremuloj okupis la 5-an lokon. Sekvis ĝin i.a.  Israelo, Estonio, Hungario. Usono okupis la 11-an lokon.\n\nEl la elsendo 10.09.2013. Legas Krystyna\n\nLaboremaj poloj", "author": null, "categories": ["Novaĵoj"], "audio_links": ["/wp-content/uploads/2013/09/Laboremaj-poloj.mp3", "/wp-content/uploads/2013/09/Laboremaj-poloj.mp3?_=67"]}
{"url": "https://pola-retradio.org/2013/10/sukcenaj-ornamajoj-el-pollando/", "title": "Sukcenaj ornamaĵoj el Pollando", "published": "2013-10-11 01:00:16+02:00", "content_text": "La sukcenaj ornamaĵoj de jaroj estas pola specializo. Pollando kovras 70 procentojn de la monda merkato de sukcenornamaĵoj. Tre longe inter la polaj klientoj dominis usonanoj kaj eŭropanoj, nun venas ĉiam pli da klientoj el Azio.\n\nLaŭ la mastrumministerio en 2012 la eksporto de la polaj sukcenornamaĵoj havis la valoron de 60 milionoj da eŭroj, unu jaron pli frue de preskaŭ 51 milionoj da eŭroj. En la unua jaroduono de 2013 la eksporto de polaj sukcenornamaĵoj superis la valoron de 37 kaj duona milionoj da eŭroj. Temis pri 53 procenta kresko kompare kun la sama periodo de antaŭ unu jaro.\n\nEl la elsendo 11.10.2013. Legas Krystyna\n\np_kolore_sp", "author": null, "categories": ["Novaĵoj"], "audio_links": ["/wp-content/uploads/2013/10/Sukcenornamajxoj-el-Pollando.mp3", "/wp-content/uploads/2013/10/Sukcenornamajxoj-el-Pollando.mp3?_=1"]}
{"url": "https://pola-retradio.org/2013/10/la-barcelona-sagrada-familio-estos-finkonstruota-en-2026/", "title": "La Barcelona Sagrada Familio estos finkonstruota en 2026", "published": "2013-10-11 01:00:43+02:00", "content_text": "La fondaĵo okupiĝanta pri la barcelona preĝejo Sagrada Familia anoncis, ke la sanktejo estos finkonstruita en 2016.  Ĝia konstruo komenciĝis antaŭ 131 jaroj, sed ankoraŭ aldoniĝos kelkaj novaj ĉielskrapaj turoj el inter kiuj la plej altaj havos 175 metrojn.\n\nLa konstruado komenciĝis en 1882. Ekde la sekva jaro pri ĝi okupiĝis fama arkitekto Antonio Gaudi, kies projektaj laboroj pri la sanktejo daŭris laŭvicajn 43 jarojn ĝis lia morto en 1926. Tiam la konstruaĵo estis preta nur en 20 procentoj.\n\nLa kaŭzoj de ekstreme longa konstru¬periodo ligiĝas kun la tempesteca historio de Hispanio, financaj problemoj kaj enorme komplika konstruprojekto.\n\nEl la elsendo 11.10.2013. Legas Barbara\n\np_kolore_sp_", "author": null, "categories": ["Novaĵoj"], "audio_links": ["/wp-content/uploads/2013/10/Sagrada-Familia-en-Barcelono-finpretos-en-2026.mp3", "/wp-content/uploads/2013/10/Sagrada-Familia-en-Barcelono-finpretos-en-2026.mp3?_=2"]}
{"url": "https://pola-retradio.org/2013/10/e_elsendo-el-la-11-10-2013-3/", "title": "E_elsendo el la 11.10.2013", "published": "2013-10-11 16:24:02+02:00", "content_text": "Podkasto: Ludu en nova fenestro | Elŝutu\n\nLa Bluaj Fontoj en la centra Pollando, jen laŭvica koninda loko de ni proponata. La gasto de nia nunsemajna Leterkesto estas Antoni Beyga, malnova aŭskultanto de E-elsendoj de PR. Ni aludas krome al la renkontiĝoj kun geaŭskultantoj dum la 21-a Semajno de Kulturo kaj Turismo en Lloret de Mar en Hispanio. La vendredaj novaĵoj ĉe www.pola-retradio.org  rilatas al la pola sukceno kaj finkonstruo de la Barcelona preĝejo Sagrada Familia. Kadre de E-informoj ni informas pri la novembra  Malferma Tago en Roterdamo kaj universitata E-kurso en la Suda Ameriko.\n\nKelkaj tekstoj el la elsendo estas jam tradicie paralele legeblaj kaj aŭskulteblaj en unuopaj rubrikoj de nia paĝo.", "author": null, "categories": ["Elsendoj"], "audio_links": ["/wp-content/uploads/2013/10/RetRadio_11.10.2013.mp3"]}
{"url": "https://pola-retradio.org/2013/10/interparolo-kun-antoni-beyga-pri-lia-esperanto-rilata-informa-agado/", "title": "Interparolo kun Antoni Beyga pri lia Esperanto-rilata informa agado", "published": "2013-10-11 16:25:04+02:00", "content_text": "Antoni Beyga el Pollando . Antoni Beyga estas ne nur nia aŭskultanto, utiliganta en sia informa agado niajn E-elsendojn. Li kapablis kaj daŭre kapablas diversmedie paroli konvinke pri Esperanto, sendepende ĉu temas pri infanoj kaj gejunuloj aŭ ĉu pri respondeculoj de la regionaj administraj aŭtoritatoj. Ĉi-semajne ( 11.10.2013 ) li estas la antaŭmikrofona gasto de nia Leterkesto.", "author": null, "categories": ["Antaŭ la mikrofono"], "audio_links": ["/wp-content/uploads/2013/09/Antoni-Beyga-nia-auskultanto-kaj-pola-E-aktivulo.mp3", "/wp-content/uploads/2013/09/Antoni-Beyga-nia-auskultanto-kaj-pola-E-aktivulo.mp3?_=3"]}
{"url": "https://pola-retradio.org/2013/10/konindaj-lokoj-la-bluaj-fontoj/", "title": "Konindaj lokoj – La Bluaj Fontoj", "published": "2013-10-11 19:07:05+02:00", "content_text": "Ĉi-foje gesinjoroj ni volas konduki vin al la  pejzaĝa naturrezervejo en la centra Pollando en la valo de la rivero Pilica. Difinita kiel „La Bluaj Fontoj” ĝi troviĝas kadre de la administraciaj limoj de la urbo Tomaszów Mazowiecki [tomaŝuf mazovjecki]. Ĝia aparta vidindaĵo estas pitoreskaj bluaj fontoj. Temas pri karstaj reelfluejoj, apartenantaj al la plej interesaj karstaj vidindaĵoj en Eŭropo. La bazon kreas kalkaj ŝtonoj, el kiuj fontas akvo alprenante bluan-lazuran-verdan koloron. Tiuj  koloroj en la fontbasenoj estas rezulto de optika fenomeno kreiĝanta sub la influo de la suradioj. La kolornuanco de la akvo dependas de vetero, intenseco de la sunradiado aŭ ĉielnubeco.\n\nLige kun ili oni rakontas legendon. Nome en 1657,  kiam Pollandon inundatakis svedoj iliaj trupoj ruliĝis ankaŭ tra Opoczno-regiono elvokante ĉie larmojn, senesperon kaj postlasante ruinojn. Parto de la sveda soldataĉaro atingis la priskribatan lokon kaj tiam surprizis ilin inunda pluvo. Rimarkinte grandan kapelon ili kasiĝis en ĝi kune kun la ĉevaloj. Malatent¬ante pri la sankta loko ili gvidis tiom maledifan interparolon, ke Dio punis la svedan senbridecon. La kapelo kune kun svedoj kaj iliaj ĉevaloj sinkis en la grundon kaj en ĝia loko kreiĝis lago, kies akvokoloro similis la ĉielbluon. Tiom la legendo. Veras aliflanke, ke laborisistoj purigantaj la tn. Bluajn Fontojn trovis tie fragmentojn de brikoj, kvankam en historiaj dokumentoj mankas mencio pri ajna masonita konstruaĵo tiu ĉi loke.\n\nLa temperaturo de la akvo el la reelfluejoj dum la tuta jaro havas stabilan  temperaturon de 9 celsiusaj gradoj kaj en la ĉirkaŭa akveno varias depende de la jarsezono inter 6 kaj 11 gradoj. Tiel do la akvospegulo neniam frostiĝas  kaj estas loko de la vintra rifuĝejo kaj printempa kovejo de multaj birdospecioj. Inter ili apartan atenton meritas la platbeka anaso, kiu troviĝas ankaŭ en la blazono de la rezervejo. Vivas ĉi tie entute 500 ekzempleroj de ĉi tiu birdo. Krom la platbeka anaso ĉiujare vintrumas tie  ordinaraj tadornoj, tufanasoj, orokulaj klanguloj, krekoj, ankaŭ cikonioj kaj alcionoj. Multaj aliaj birdospecioj nestas sur arboj, arbustoj kaj sur la tero, entute 75 diversaj specioj. Vera kuriozaĵo estas remizoj konstruantaj tre siajn misterajn nestojn. La Bluaj Fontoj pro malaltaj temperaturoj, mizera akvo-plantaro ne kreas aparte favorajn kondiĉojn por la akvobestoj. Aliflanke tre varia kaj interesa estas la flaŭro de la rezervejo konsistanta el ĉ. 400 planto-specioj. Ĉirkaŭas ĝin la ĉerivera arbaro kun la karakterizaj por ĝi arbospecioj.  La rezervejo kun la surfaco de preskaŭ 29 hektaroj kreiĝis en 1961 jaro. Temas pri la plej bone konata kaj plej ofte vizitata rezervejo en la Centra Pollando. La akvo fontas tie kun la rapideco de ĉirkaŭ 80 litroj dum unu sekundo kaj distingiĝas  per aparta diafaneco. Dank’ al tio estas bonege videbla akvofundo kun la pulsantaj fontoj, kiuj levas kun granda forto la fundosablon, kio impresas kvazaŭ bolantaj sablogejseroj.\n\nLa rezervejo logas ne sole la loĝantojn de Tomaszów Mazowiecki kaj la regiono, sed ankaŭ gastojn de la urbo. Ĝi kandidatiĝis krome en la nunjara konkurso de “National Geographic Traveler” pri 7 novaj vidindaĵoj de Pollando. Sed eĉ sen aparta distingo temas pri loko vizitinda.\n\nEl la elsendo 11.10.2013. Legas Gabi kaj Barbara", "author": null, "categories": ["Felietonoj"], "audio_links": ["/wp-content/uploads/2013/05/La-Bluaj-Fontoj.mp3", "/wp-content/uploads/2013/05/La-Bluaj-Fontoj.mp3?_=4"]}
{"url": "https://pola-retradio.org/2013/10/pacaj-nobel-premiitoj-en-varsovio/", "title": "Pacaj Nobel-premiitoj en Varsovio", "published": "2013-10-15 01:00:07+02:00", "content_text": "La plej proksiman lundon, tio estas la 21-an de oktobro la varsovia Palaco de Kulturo kaj Scienco bonvenigos la 13-an Mondan Pintrenkonton de la Pacaj Nobelpremiitoj. Ĝiaj gvidaj temoj estos paco kaj sekureco, sociaj valoroj en la epoko de krizo kaj la homaj rajtoj. Tuj post la inaŭgura solenaĵo estas planitaj du sesioj „Solidaraj por paco kaj sekureo” kaj „Sistemo de sociaj valoroj en la epoko de krizo”. Marde oni traktos la temojn „Aŭdu nin! Malegalecoj kaj socia justeco” kaj „Homaj rajtoj – minacoj hieraŭ kaj hodiaŭ”. La lasta tago de la pint­renkonto okazos en la varsovia Teatro la Granda, kie disvolviĝos la lastaj sesioj pri „Solidareco kaj interpaciĝo: neniam plu milito” kaj „Solidareco de junuloj – agu favore al paco”.\n\nEl la elsendo 15.10.2013. Legas Gabi\n\np_kolore_sp_", "author": null, "categories": ["Novaĵoj"], "audio_links": ["/wp-content/uploads/2013/10/Pacaj-Nobel-premiitoj-en-Varsovio.mp3", "/wp-content/uploads/2013/10/Pacaj-Nobel-premiitoj-en-Varsovio.mp3?_=5"]}
{"url": "https://pola-retradio.org/2013/10/la-unuan-fojon-janusz-korczak-cine/", "title": "La unuan fojon Janusz Korczak ĉine", "published": "2013-10-15 16:19:48+02:00", "content_text": "La unuan fojon libroj de la pola elstara pedagogo, Janusz Korczak aperis en la ĉina lingvo. Ekde septembro la ĉina leganto povas aĉeti en siaj librovendejoj tiajn librojn, kiel „Reĝo Maĉjo la 1-a” kaj „Kiam mi denove estos etulo” kaj krome la biografion de Janusz Korczak verkitan de usona verkistino Betty Jean Lifton „La reĝo de infanoj”. Janusz Korczak laŭprofesie kuracisto, pro la korinklino pedagogo kun tre modernaj tiuepoke eduk­konceptoj kaj verkisto aŭtoris 24 librojn kaj pli ol 1400 eseojn. En la ĉinan lingvon la du menciitajn  librojn de Korczak tradukis Wei Rongmei. Pasintjare Pollando solenis bunteventan Korczak-Jaron i.a. lige kun la 70-a datreveno de Janusz Korczak.\n\nEl la elsendo 15.10.2013. Legas Gabi", "author": null, "categories": ["Kulturkroniko"], "audio_links": ["/wp-content/uploads/2013/10/La-unuan-fojon-Janusz-Korczak-cxine.mp3", "/wp-content/uploads/2013/10/La-unuan-fojon-Janusz-Korczak-cxine.mp3?_=6"]}
{"url": "https://pola-retradio.org/2013/10/la-autuna-melankoliagordo-handro/", "title": "La aŭtuna melankoli­agordo, ĥandro", "published": "2013-10-15 20:24:41+02:00", "content_text": "En pluraj lingvoj ekzistas la vorto ĥandro por priskribi la mel­akoliagordon, kiu aparte en la aŭtuna periodo trafas kaj suferigas multajn personojn. Kelkej baraktas kontraŭ la aŭtuna melankliagordo helpe de ĉokolado, al aliaj helpas bona libro aŭ akompano de amikoj. Ĉiam pli da personoj  instalas dum longaj sensunaj kaj senlumaj posttagmezaj kaj vesperoj kromajn lumojn. Ĝuste malpli da sunradioj intensigas la senton de apatio, malaktivemo kaj agordo­perturbojn. Manko de sunradioj onidire plej multe ĝenas virinojn en la aĝo de 20 ĝis 40 vivojaroj, kvankam ne eblas tion aserti kun plena certeco. Laŭ psikologoj longdaŭran negativan agordon necesas kontraŭbatali, ĉar ĝi povas alkonduki al forta deprimo. Ili rekomendas krome subĉielan moviĝon kaj ĝuste terapion kun apliko de lampoj emisiantaj lumon similan al la taga. Inter la rekomend­ataj helpo­rimedoj  estas ankaŭ dieto riĉa je legomoj kaj fruktoj.\n\nEl la elsendo 15.10.2013. Legas Barbara", "author": null, "categories": ["Sciencaj informoj"], "audio_links": ["/wp-content/uploads/2013/05/La-autuna-melankoliagordo.mp3", "/wp-content/uploads/2013/05/La-autuna-melankoliagordo.mp3?_=7"]}
{"url": "https://pola-retradio.org/2013/10/europa-tago-kontrau-la-mamkancero/", "title": "Eŭropa Tago kontraŭ la Mamkancero", "published": "2013-10-15 21:01:45+02:00", "content_text": "Regula mamekzamenado kaj profilakto jen la devizo de la hodiaŭ solenata (la 15-an de oktobro) Eŭropa Tago kontraŭ la Mamkancero. Temas pri la plej ofta tumoro dokumanta virinojn en Pollando. Kancer­kondukajn ŝanĝojn eblas malkaŝi helpe de mamografio, tial en Pollando okazas regulaj senpagaj kampanjoj adresitaj al sinjorinoj inter la 50-a kaj la 69-a vivojaroj, kiuj dum la lastaj du jaroj ne subiĝis al ili.  Krome tra la tuta lando veturas – ne nur lige kun la tago – mam­ekzamenaj busoj. La sinteno de polinoj varias, iuj ne subiĝas al la mamografiaj ekzamenadoj, la aliaj faras tion regule ĉiun duan jaron. En Pollando ĉiujare pro la mamkancero mortas 15 mil virinoj.\n\nEl la elsendo 15.10.2013. Legas Barbara", "author": null, "categories": ["Sciencaj informoj"], "audio_links": ["/wp-content/uploads/2013/05/Europa-Tago-kontrau-la-mamkancero.mp3", "/wp-content/uploads/2013/05/Europa-Tago-kontrau-la-mamkancero.mp3?_=8"]}
{"url": "https://pola-retradio.org/2013/10/e_elsendo-el-la-15-10-2013/", "title": "E_elsendo el la 15.10.2013", "published": "2013-10-15 21:26:28+02:00", "content_text": "Podkasto: Ludu en nova fenestro | Elŝutu\n\nLuis Serrano Perez kaj Antonio Martinez el la organiza teamo de la hispana Internacia Semajno de Kulturo kaj Turismo, kiu la 21-an fojon okazis komence de oktobro en Lloret de Mar estas la gastoj de nia 273-a E-elsendo. Tiun interparolon akompanas muzik­citaĵoj el la okazinta dum la aranĝo koncerto de la ensemblo MONTUJUIT. Komence ĉe  www.pola-retradio.org aŭdiĝas aktualaĵoj (renkontiĝo de Pacaj Nobel-premiitoj en Varsovio, la unuaj libroj de Janusz Korczak en la ĉina lingvo), el temoj de la pola gazetaro ni elektis i.a. tiun pri la sunpaneloj en Pollando. Scienca bulteno enhavas informojn pri la Eŭropa Tago kontraŭ kancero kaj pri la kontraŭbatal­ado de aŭtuna melankoli­agordo.\n\nAktualaĵoj, sciencaj informoj kaj interparolo kun niaj antaŭ­mikrofonaj gastoj troviĝas jam en koncernaj rubrikoj de nia radiopaĝo.", "author": null, "categories": ["Elsendoj"], "audio_links": ["/wp-content/uploads/2013/10/RetRadio_15.10.2013.mp3"]}
{"url": "https://pola-retradio.org/2013/10/luis-serrano-perez-kaj-antonio-martinez-interalie-pri-la-21-a-internacia-semajno-de-kulturo-kaj-turismo/", "title": "Luis Serrano Pérez kaj Antonio Martinez interalie pri la 21-a Internacia Semajno de Kulturo kaj Turismo", "published": "2013-10-15 21:45:18+02:00", "content_text": "Luis Serrano Pérez kaj Antonio Martinez el Hispanio . Kun Luis kaj Antonio ni interparolas pri la nunjara 21-a Internacia Semajno de Kulturo kaj Turismo en Lloret de Mar de jaroj organizata de Barcelona E-Grupo. La nunjara distingito de la premio Ada Fighiera-Sikorska fariĝis Alicja Lewanderska-Quednau. Venontjare ĝi estos atribuita la 10-an fojon dum aranĝo okazonta sude de Barcelono. El la elsendo 15.10.2013 .", "author": null, "categories": ["Antaŭ la mikrofono"], "audio_links": ["/wp-content/uploads/2013/09/Luis-Serrano-Perez-_Antonio-Martinez_Lloret-de-Mar_2013.mp3", "/wp-content/uploads/2013/09/Luis-Serrano-Perez-_Antonio-Martinez_Lloret-de-Mar_2013.mp3?_=9"]}
{"url": "https://pola-retradio.org/2013/10/rekorda-puntajo-el-pollando-reklamas-la-polajn-beskidojn/", "title": "Rekorda puntaĵo el Pollando reklamas la polajn Beskidojn", "published": "2013-10-18 16:10:52+02:00", "content_text": "La plej granda en la mondo puntaĵo kun la diametro de 5 metroj kaj pezo de 5 kilogramoj farita de puntistinoj el Koniaków (la sudo de Pollando) estis prezentita lastsomere en la landoj de la Viŝegrada Grupo. Pli frue ĝi estis admirebla en la 17-a Internacia Festivalo de Puntaĵoj en la kroata Lepoglava. La pola puntaĵo elvokinta la admiron de la kroata prezidento estas  verko de kvin puntistinoj laborintaj pri ĝi 4 monatojn kaj foruzintaj puntfadenojn kun la longeco de 50 kilometroj. Meze de aŭgusto ĝi eniris la Rekordlibron de Guiness.  La kreintinoj de la puntaĵo premisis, ke ilia verko disfamigos ilian regionon Beskidy en Karpatoj. La puntaĵoj el la vilaĝo Koniaków havas pli ol 100-jaran tradicion. Ili ofte servis kiel porokazaj donacoj. Interalie ricevis ilin papo Johano Paŭlo la 2-a kaj la brita reĝino, Elizabeta la 2-a.\n\nEl la elsendo 18.10.2013. Legas Milada", "author": null, "categories": ["Kulturkroniko"], "audio_links": ["/wp-content/uploads/2013/10/Rekorda-puntjxo-el-Pollando-reklamas-la-polajn-Beskidojn.mp3", "/wp-content/uploads/2013/10/Rekorda-puntjxo-el-Pollando-reklamas-la-polajn-Beskidojn.mp3?_=10"]}
{"url": "https://pola-retradio.org/2013/10/la-pekina-muzikfestivalo-omagas-krzysztof-penderecki/", "title": "La Pekina Muzikfestivalo omaĝas Krzysztof Penderecki", "published": "2013-10-18 16:17:10+02:00", "content_text": "Dum la okazanta en Pekino 16-a Muzikfestivalo, kiun de ĉirkaŭ 20 jaroj regule vizitas pola komponisto Krzysztof Penderecki, nunjare oni aparte omaĝis lian 80-an naskiĝ­datrevenon. Inter la 15-a kaj 18-a de oktobro eĉ tri fojojn aŭdiĝis liaj komponaĵoj i.a. plenumitaj de la Ĉina Nacia Simfonia Orkestro en la akompano de ĉina viol­inistino Vera Tsu Wei-ling  kaj litova ald­violonisto Julian Rachlin. La 18-an de oktobro  dum la Pekina Festivalo estis planita  speciala koncerto „La Shanghaja Kvarteto omaĝas la majstrojn de la ĉambra muziko – Verdi, Wagner, Britten, Penderecki, Aldridge kaj Zhou Long”. La unua festivala eldono okazis en Pekino en la 1998-a jaro. Dum ĝi estis prezentitaj komponaĵoj de Beethoven, Wagner, Brahms, Grieg, Verdi kaj Czajkovski.\n\nEl la elsendo 18.10.2013. Legas Milada", "author": null, "categories": ["Kulturkroniko"], "audio_links": ["/wp-content/uploads/2013/10/La-Pekina-Muzikfestivalo-omagxas-Krzysztof-Penderecki.mp3", "/wp-content/uploads/2013/10/La-Pekina-Muzikfestivalo-omagxas-Krzysztof-Penderecki.mp3?_=11"]}
{"url": "https://pola-retradio.org/2013/10/konindaj-poloj-kazimierz-funk/", "title": "Konindaj poloj – Kazimierz Funk", "published": "2013-10-18 19:03:50+02:00", "content_text": "La nomo de Kazimierz Funk ne ŝajnas esti vaste konata inter multaj poloj, dum temas pri mondfama pola, pli ĝuste pola-usona sciencisto, kies esploroj kaj malkovroj fundamentas konojn pri vivo kaj malsanoj de la homaj kaj animalaj organismoj. Li estis la unua malkovrinto de  vitaminoj kaj kreinto de la koncerna scienco. Dank’ al li jam de 101 jaroj funkcias la vaste uzata kaj kvazaŭ memevidenta difino „vitamino”, kiun li aŭtoras. La meritoj de Kazimierz Funk sur ĉi tiu kampo estas kompareblaj al aliaj gravaj malkovroj de la monda scienco, kiuj signas la  mejlopaŝojn en la evoluo de la homaro. En la tiama evoluetapo de la sciencoj pri fiziologio, aparte medicino kaj veterinario temis pri malkovroj kun fundamenta signifo influonta ilian evoluon kaj aplikotajn terapeŭtajn metodojn.\n\nKazimierz Funk naskiĝis komence de 1884 en Varsovio, de kie li direktiĝis studcele al Svislando. Post la studoj pri biologio en Ĝenevo kaj pri kemio en Berno li doktoriĝis tie en 1904 sub la gvido de profesoro Stanisław Kostanecki. Tie li komencis  laborojn dediĉitajn ĉefe al sintezo de estrogeno. Post la diplomitiĝo kiel kemiisto li laboris laŭvice en Pasteur-Instituto en Parizo, en la Berlina Univeristato kaj en du aliaj studcentroj en Britio. Siajn sciencajn laborojn li daŭrigis en Usono, elmigrinte tien en 1915. Post la 8-jara estado en Usono en 1923 Kazimierz Funk revenis al Pollando eklaborinte en la Ŝtata Instituto pri Higierno, gvidante tie la Biokemian Fakon. Sub lia gvido la Instituto evoluis al grava scienc­esplora centro. 5 jarojn poste Kazimierz Funk entreprenis la laboron en la pariza Insituto Casa Biochemico, kiu laboro daŭris ĝis la eksplodo de la 2-a mondimilito. En 1940 li denove elmigris al Usono. Tie li restis ĝis la vivofino en 1967 neniam kontestante sian polan devenon, ĉiam ĝin reliefig­ante, kvankam relative frue li akceptis la usonan civitanecon.\n\nLa temo de la scienc­esploraj laboroj de Kazimierz Funk estis vaste komprenata biokemio kun aparta konsidero de vitaminologio, kies fundamentojn li metis. Jam en 1912 post pluraj esploroj li akiris la biologie aktivan substancon, kiun li nomis vitamino el la derivaĵo de du latinaj vorto „vita”-vivo kaj „amine”- aminogrupo, kiun li konstatis en la malkovrita de si substanco. Li difinis ĝin kiel la vitaminon B ankoraŭ ne sciante, ke temas pri kombinaĵo de kemiaĵoj aktive influantaj vivajn organismojn, necesaj por la normala vivo kaj evoluo de homoj kaj bestoj. Funk apartigis vitaminon B1 unue el la branoj de la bruna rizo. Liaj esploroj ebligis tamen malkovri ĝian ĉeeston en diversaj aliaj nutraĵoj kiel gisto, lakto aŭ la bova cerbo. Funk okupiĝis pri kuracado de personoj suferantaj avitaminozon antaŭvid­ante, ke manko de vitaminoj povas kaŭzi diversajn malsanojn kiel rakiton, skorbuton, pelagron. Plimulton de siaj ĉi-rilataj esploroj Funk efektivigis en Pasteur-Intituto en Parizo ankoraŭ antaŭ la 2-a mondmilito. Dum sia unua estado en Usono Kazimierz Funk laboris pri utiligo de vitaminoj kuraccele, reveninte al Pollando en 1923 li i.a. okupiĝis pri apartigo de insulino, pri influo de la vitamino B1 je karbo­hidrata metabolo kaj li faris esplorojn pri niacino (vitamino B3). Sekve dum laŭvica estado en Parizo li okupiĝis pri esploroj rilate hormonojn, li difinis la elementan  strukturon de tiaminoj kaj kiel la unua finfine li apartigis niacinon, alivorte vitaminon B3. Funk gvidis krome esplorojn pri diabeto, tumoroj kaj biokemio de tumoroj. En sia lasta vivetapo en Usono li dediĉis sin al la esplorado de kancero­kaŭzoj.\n\nKazimierz Funk per siaj esploroj kaj esplor­rezultoj revoluci­igis gravan parton de biokemio kaj medicino, aparte rilate vitaminologion, diabet­ologion kaj onkologion. Gvidante siajn esplorojn Funk kunlaboris (ĉefe en Usono) kun  kelkaj farmaciistaj firmaoj pri medikamentoj bazitaj sur liaj sciencaj malkovroj kaj eksperimentoj. La trapason kaj rezultojn de siaj esploroj li prezentis en kelkcent sciencaj publikaĵoj, disertaĵoj kaj kelkaj libroj, el inter kiuj la plej grava estas lia verko „Die Vitamine”. Aktuale la farmacia industrio pere de sintezo produktas plimulton de vitaminoj necesaj por la viva organismo. La antaŭ­kuriero de konoj pri la neceso kaj apliko de vitamnioj en nia vivo estis polo, Kazimierz Funk, la pola-usona sciencisto, kiu sian sciencistan laboron kaj eksperimentojn realigis ankaŭ en Svislando, Germanio, Britio kaj Francio.\n\nEl la elsendo 18.10.2013. Legas Barbara", "author": null, "categories": ["Felietonoj"], "audio_links": ["/wp-content/uploads/2013/05/Koninda-polo_Kazimierz-Funk.mp3", "/wp-content/uploads/2013/05/Koninda-polo_Kazimierz-Funk.mp3?_=12"]}
{"url": "https://pola-retradio.org/2013/10/e_elsendo-el-la-18-10-2013/", "title": "E_elsendo el la 18.10.2013", "published": "2013-10-18 20:57:15+02:00", "content_text": "Podkasto: Ludu en nova fenestro | Elŝutu\n\nKazimierz Funk, la malkovrinto de vitaminoj, estas laŭvica koninda polo, kiun ni prezentas en la 274-a E-elsendo de la Pola Retradio ĉe www.pola-retradio.org. Komence aŭdiĝas kulturaj novaĵoj i.a. pri omaĝo al 80-jariĝinta Krzysztof Penderecki dum la Pekima Muzikfestivalo. E-informoj sciigas pri la nova redaktoro de “Esperanto”, Fabrício Valle kaj la 3-a Monda Pupekspozicio en la japana Higashikagawa. En la fino ni renkontiĝas kadre de la tradicia Leterkesto.\n\nKelkaj tekstoj el la elsendo estas jam paralele legeblaj kaj aŭskult­eblaj en la retejaj rubrikoj Novaĵoj kaj Felietonoj.", "author": null, "categories": ["Elsendoj"], "audio_links": ["/wp-content/uploads/2013/10/RetRadio_18.10.2013.mp3"]}
{"url": "https://pola-retradio.org/2013/10/malkovroj-gravaj-por-alzheimer-malsanuloj/", "title": "Malkovroj gravaj por Alzheimer-malsanuloj", "published": "2013-10-22 20:22:17+02:00", "content_text": "Laŭ novjorkaj sciencistoj dormo kaj ligita kun ĝi cerbo­funkciado povas helpi en kuracado de Alzheimer-malsano. Sciencistoj el Rocherster-Univeritato konkludis tion ekzameninte la cerbojn de musoj. Evidentiĝis, ke dum la dormo la cerboĉeloj malgrandiĝas kaj la interĉela spaco kreskas eĉ je 60 procentoj. Dank’ al tiu kroma spaco estas forigataj pli facile la emisiataj de neŭronoj malbon­efikaj substancoj. Unu el ili  estas “beta amyloid”, peptido havanta rolon en la evoluo de Alzheimer-malsano. Dum la eksperimento ĝi estis forigata duoble pli rapide. Tiuj konoj laŭ la usonaj sciencistoj povas helpi al kreo de novaj medikamentoj kiel tiaj,  kiuj helpas en la forigado de metabolo­produktoj ne nur dum la dormo, sed ankaŭ dum maldormo. Tion asertas i.a. la  aŭtorino de komentario en la periodaĵo “Science”, doktorino Suzana Herculano-Houzel el la brazila universitato Rio de Janeiro. Ankaŭ aliaj sciencistoj samopiniis, ke donitaĵoj liveritaj de novjorkaj sciencistoj malfermas vojon al tute nova ĉapitro en esploroj pri fiziologio kaj demenco.\n\nLaŭ la elsendo el la 22.10.2013. Legas Krystyna", "author": null, "categories": ["Sciencaj informoj"], "audio_links": ["/wp-content/uploads/2013/05/Novaj-esploroj-gravaj-por-Alzheimer-malsanuloj.mp3", "/wp-content/uploads/2013/05/Novaj-esploroj-gravaj-por-Alzheimer-malsanuloj.mp3?_=13"]}
{"url": "https://pola-retradio.org/2013/10/e_elsendo-el-la-22-10-2013/", "title": "E_elsendo el la 22.10.2013", "published": "2013-10-22 20:28:36+02:00", "content_text": "Podkasto: Ludu en nova fenestro | Elŝutu\n\n“Ne forgesu min” – jen la titolo de la plej nova kanto de Gilbert Drigon kaj Lorenzo Tomezzoli, kiun kantas Mélanie Prin. Ĝi bele ornamas nian 275-an E-elsendon ĉe www.pola-retradio.org, kiu komence enhavas aktualaĵojn pri konferenco de la pacaj Nobel-premiitoj en Varsovio kaj pri Pollando, kiel honora gasto dum la Beograda Librofoiro. Aŭdiĝas tradicie temoj el la pola gazetaro. La scienca informo rilatas al novaj malkovroj gravaj por estonteco kuraci Alzheimer-malsanon. Hodiaŭ post kelka interrompo ni proponas denove “Trarigardon de la E-Gazetaro” traktante la oktobran numeron de “La Ondo de Esperanto”, la 9-an numeron de “La Revuo Orienta” kaj la oktobran, retan gazeton de Jokohama Esperanto Rondo “Novaĵoj Tamtamas”.\n\nAktualaĵoj,  scienca informo estas paralele legeblaj kaj aŭskult­eblaj en koncernaj rubrikoj de nia paĝo. La kanton “Ne fogesu min” kaj ĝiajn vortojn eblas rigardi ĉe la adreso: http://www.youtube.com/watch?v =OFKpOaLWucI", "author": null, "categories": ["Elsendoj"], "audio_links": ["/wp-content/uploads/2013/10/RetRadio_22.10.2013.mp3"]}
{"url": "https://pola-retradio.org/2013/10/vizitindaj-lokoj-la-insula-beskidy-montaro/", "title": "Vizitindaj lokoj: La insula Beskidy-montaro", "published": "2013-10-25 16:44:55+02:00", "content_text": "En Pollando troviĝas loko, kie la naturo preskaŭ ĉiutage prezentas eksterordinaran spektaklon.  Temas pri la Insula Beskidy-montaro, kie inter la tieaj montopintoj laŭlongas priombritaj valoj kaj profundaj ravinoj, en kiuj ofte aperas nebuloj. La montopintoj traiĝantaj tra la densa nebulo impresas kiel insuloj sur la senhorizonta maro. Tiu eksterordinara fenomeno ricevis la difinon „nebulomaro”.\n\nLa nebulo aperas en konkretaj kondiĉoj, kiam konforme al la alteco la temperaturo anstataŭ malkreski – kreskas. Tiam ĝuste videbliĝas sole la montopintoj en la densa nebulo de la valoj. Kvankam ne aperas tie rokravinoj aŭ senplantaj montopintoj  celantaj la ĉielon, tamen la vagado tra ĉi tiu tereno ne apartenas al facilaj. Temas pri ankoraŭ ne plene rekonitaj laŭ la turisma vidpunkto regionoj sur la mapo de Pollando. Tial notario el la loko Mszana Dolna [ m-ŝana dolna ] decidis diskonigi la mirindajn insulojn sur la nebulomaro i.a. organizinte specialan Olimpikon por notarioj el la tuta lando dum kiuj ili komune konkeras la laŭvicajn montpintojn-insulojn. Plej  rave estas ekstari surpinte frumatene ĝuante la spirraban panoramon. En la Insula Beskidy-montaro estas 16 montopintoj kun la alteco  de pli ol 900 metroj super la marnivelo.\n\nLa reĝino de la Insula Beskidy-montaro estas la pinto Mogielnica, kiu havante 1171 metrojn super la marnivelo estas ne sole la plej alta, sed ankaŭ la plej bela en la menciita montoĉeno. La itinero pinten, kelkoke tre kruta,  kondukas tra densa arbaro, sed post ĝia paso la kruteco malaperas, la arbaro maldensiĝas kaj fine aperas la ĉielbluo. Mogielnica estas konkerita. Videbliĝas de ĉi tie la panoramo de la tuta Insula Beskidy-montaro kaj krome la panoramo de Tatry, Gorce kaj Pieniny-montaroj. Onidire sur Mogielnica estis entombig­ataj homoj, kies vivofino ne okazis pro la naturaj kialoj, kiel mort­kondamnitoj, dronintoj kaj memmortig­intoj. Laŭ legendo kun ĉi tiu fakto ligiĝas la aperantaj tie nigraj nuboj aŭgurantaj neatenditan tempeston. De kelkaj jaroj sur la pinto de Mogielnica staras la 22-metra panorama turo. De sur ĝi super la ĉirkaŭaj arbaroj etentiĝas unu el la plej ravaj panoramoj de Beskidy-montaro. Iom sub la montopinto troviĝas gisfera, tri kaj duonmetra kruco el aŭgusto 2004 memoriganta la 50-jariĝon de la sacerdoteco de Karol Wojtyła, kiu tiuloke celebris la sanktan meson. La montopinto Mogielniva estas ankaŭ prirevita por la ŝatantoj de gli­paraŝutado. Tie ĉi ekzistas por ili rekte idealaj kondiĉoj.\n\nPri proksima kontakto kun la ĉielo en la Insula Beksidy-montaro ne malfacilas, eĉ sen glitparaŝutilo. Rekte al la ĉielo oni celas atinginte la monton Lubomir, laŭ kies vojo aperas grandaj kupoloj.  Troviĝas ĉi tie Astronomia Observejo de la Jegielona Universitato en Krakovo.  Ĝia patrono estas  profesoro Tadeusz Banachiewicz, sed ĝia fondinto estas princo Kazimierz Lubomirski kun kies nomo ligiĝas la nomo de la pinto,  Lubomir. En la observejo laboris la plej elstaraj sciencistoj el la intermilita jardudeko, i.a. malkovr­intoj de du komentoj laŭ ilia nomo baptitaj Orkisz kaj Kaho-Kozik-Lis. Dum la 2-a mondmilito, en 1944 la observejo estis detruita de germanoj. Ĝi longe atendis rekonstruon kaj komencis funkcii nur en oktobro 2007, tamen ekipita per modernaj astronomiaj instrumentoj.  Ĝi partoprenas la projekton La Karpatia Ĉielo, kies tasko estas popularigi astronomion inter lernantoj, astronomiŝatanoj kaj turistoj. La ĉiel­prezentoj okazas ĉiun duan sabaton de la monato ĝis la fino   de oktobro. En la cetera periodo nur unu fojon monate. Kvankam la vizito estas senpaga, tamen necesas anonci sian vizitgrupon, kiu ne povas superi 20 personojn.\n\nPost emociigaj travivaĵoj necesas iom ripozi kaj tiucele plej taŭgas la montara rifuĝejo kun fenestroj al ĉiuj 4 mondopartoj sur la alteco de 1022 metroj super la marnivelo en Luboń Wielki. Malfacilas ĝin forlasi, sed ja atendas aliaj insuloj, t.e. same belaj montopintoj ŝanĝantaj en ĉiu jarsezono siajn kolorojn. Aŭtuno estas la plej kolorriĉa.\n\nEl la elsendo 25.10.2013. Legas Barbara", "author": null, "categories": ["Felietonoj"], "audio_links": ["/wp-content/uploads/2013/05/Konindaj-lokoj_La-insula-Beskidy-montaro.mp3", "/wp-content/uploads/2013/05/Konindaj-lokoj_La-insula-Beskidy-montaro.mp3?_=14"]}
{"url": "https://pola-retradio.org/2013/10/e-elsendo-el-la-25-10-2013/", "title": "E-elsendo el la 25.10.2013", "published": "2013-10-25 21:27:15+02:00", "content_text": "Podkasto: Ludu en nova fenestro | Elŝutu\n\nLa gasto de la 276-a E-elsendo estas Edward Kozyra, la vicprezidanto de la Asocio EDE-Pollando kun kiu ni interparolas pri pola parlamenta grupo subtenanta Esperanton.  Antaŭ la interparolo ĉe www.pola-retradio.org aŭdiĝas la felietono el la ciklo Konindaj lokoj, en kiu ni parolas pri la t.n. Insula Beskidy-montaro. Aŭdiĝas fine Leterkesto, komence tamen ni prezentas informon pri verdikto de brita labor­tribunalo, kiu deklaris sin kontraŭ la lingva diskriminacio rilate polinon, kiu ricevis la malpermeson uzi la polan lingvon en laborloko.\n\nLa novaĵo, felietono estas jam paralele legeblaj kaj aŭskult­eblaj en la rubrikoj Novaĵoj kaj Felietonoj. La interparolo ankaŭ aperas aparte en la rubriko Antaŭ la mikrofono.", "author": null, "categories": ["Elsendoj"], "audio_links": ["/wp-content/uploads/2013/10/RetRadio_25.10.2013.mp3"]}
{"url": "https://pola-retradio.org/2013/10/interparolo-kun-edward-kozyra-interalie-pri-la-grupo-subtenanta-esperanton-en-la-pola-senato/", "title": "Interparolo kun Edward Kozyra interalie pri la grupo subtenanta Esperanton en la  pola  Senato", "published": "2013-10-25 21:34:58+02:00", "content_text": "Edward Kozyra el Pollando . Edward Kozyra estas unu el la vicprezidantoj de la Asocio EDE-Pollando – https://www.e-d-e.org/-PL-Pollando- . Ni interparolas pri la kreiĝo de la asocio, la pola parlamenta grupo subtenanta Esperanton en la  pola  Senato kaj daŭranta kampanjo cele enskribon de Esperanto sur la liston de la Pola Kulturheredaĵo. El la elsendo 25.10.2013 .", "author": null, "categories": ["Antaŭ la mikrofono"], "audio_links": ["/wp-content/uploads/2013/09/Rozm.-z-E.-Kozyra-z-EDE_Polska_25.10.2013.mp3", "/wp-content/uploads/2013/09/Rozm.-z-E.-Kozyra-z-EDE_Polska_25.10.2013.mp3?_=15"]}
{"url": "https://pola-retradio.org/2013/10/e_elsendo-el-la-29-10-2013/", "title": "E_elsendo el la 29.10.2013", "published": "2013-10-29 16:36:59+01:00", "content_text": "Podkasto: Ludu en nova fenestro | Elŝutu\n\nKun Arlette kaj Edmond Plutniak el Francio ni ne sole kundividas la impresojn pri la E-Semajno en la hispana Lloret de Mar, sed ankaŭ informas pri la baldaŭa 2-a E-Rendevuo en Stella Plage en Francio ( http://arrasesperanto.free.fr/ ).\n\nLa 277-a E-elsendo de la Pola Retradio komenciĝas per aktualaĵoj. Ni informas pri la morto de la unua post­komunista ĉefministro de Pollando, Tadeusz Mazowiecki, pri interveno de svisaj sindikatoj defende por polaj laborantoj kaj pri helpo de Eŭropa Komisiono por Sirio. La mardaj temoj el la pola gazetaro rilatas al miloj da rifuĝantoj el Oriento ĉe la polaj limoj kaj pola aranĝaĵo por produktado de grafeno. En scienca bulteno ni donas la atenton de inventaĵo de polaj lernejanoj. Temas pri poŝlampo por blinduloj. Al demenco ni revenas en la kunteksto de influanta ĝin obezeco.\n\nMuzike ni ĉerpas denove el la koncerto de “Montjuit” kadre de la 21-a Semajno de Kulturo kaj Turismo dum kiu aranĝo ni renkontiĝis kun niaj antaŭ­mikrofonaj gastoj.\n\nTradicie en unuopaj rubrikoj estas legeblaj kaj paralele aŭskult­eblaj novaĵoj, sciencaj informoj kaj interparolo kun ge-roj Plutniak.", "author": null, "categories": ["Elsendoj"], "audio_links": ["/wp-content/uploads/2013/10/RetRadio_29.10.2013.mp3"]}
{"url": "https://pola-retradio.org/2013/10/interparolo-kun-edmond-kaj-arlette-plutniak-interalie-pri-ilia-e-laboro-en-arras/", "title": "Interparolo kun Edmond kaj Arlette Plutniak interalie pri ilia E-laboro en Arras", "published": "2013-10-29 17:06:32+01:00", "content_text": "Edmond kaj Arlette Plutniak el Francio. La renkontiĝo kun niaj malnovaj aŭskultantoj kaj geamikoj dum la hispana Semajno de Kulturo kaj Turismo en Lloret de Mar estis la okazo ne sole dividi la impresojn pri ĉi tiu surpriza renkonto. Ni parolas i.a. pri ilia E-laboro en Arras, preparoj al la 100-a UK en Lille kaj kompreneble pri niaj elsendoj. La plej aktuala temo estas la proksimiĝanta  25-a semajnfina Eŭropa Rendevuo en Stella Plaĝe, Jen ligilo al la retejo de  Arras Esperanto ( http://arras-esperanto.fr/ ). El la elsendo 29.10.2013 .", "author": null, "categories": ["Antaŭ la mikrofono"], "audio_links": ["/wp-content/uploads/2013/09/Arlette_Edmond-Plutniak_post-Lloret_Stella_29.10.2013.mp3", "/wp-content/uploads/2013/09/Arlette_Edmond-Plutniak_post-Lloret_Stella_29.10.2013.mp3?_=16"]}
{"url": "https://pola-retradio.org/2013/10/obezeco-influas-demencon/", "title": "Obezeco influas demencon", "published": "2013-10-29 19:17:49+01:00", "content_text": "La obezeco influas negative la cerbon kaj ekspertoj difinas ĝin kiel bombon, kiu kaŭzas demencon. Dume laŭ la donitaĵoj de la Monda Sanorganizo en ĉiuj eŭropaj landoj pli ol la duono de la plenkreskuloj estas superpeza aŭ obeza. La plej malbonajn rezultojn  oni notas sur malgrandaj insulaj landoj de Pacifiko, kie vivas 80-92 procentoj de la superpezaj personoj. 70 procentojn de la superpezo havas loĝantoj de la Proksima Oriento kaj preskaŭ samtiom la loĝantoj de Usono. Oni parolis pri tio dum Eŭropa Kongreso pri Obezeco en Liverpulo. El ekzamenoj rezultas, ke personoj kun granda superpezo pli ofte suferas demencon aŭ Alzheimer-malsanon. Ĉe homoj kun klinika obezeco la risko estas kvaroble pli granda. Ĉe personoj kun nur ioma la risko daŭre estas granda, tio estas 71-procenta.\n\nEl la elsendo 29.10.2013. Legas Gabi", "author": null, "categories": ["Sciencaj informoj"], "audio_links": ["/wp-content/uploads/2013/05/Dependeco-inter-obezeco-kaj-demenco.mp3", "/wp-content/uploads/2013/05/Dependeco-inter-obezeco-kaj-demenco.mp3?_=17"]}
{"url": "https://pola-retradio.org/2013/10/poslampo-por-blinduloj/", "title": "Poŝlampo por blinduloj", "published": "2013-10-29 19:20:05+01:00", "content_text": "Meze de oktobro estis solenita Internacia Tago de la Blanka Bastono, la tago memoriganta blindulojn kaj homojn malbone vidantajn.  Eblas diri, ke por ĉi tiu tago lernantoj el la loko Jastrzębie Zdrój preparis surprizon, nome la poŝlampon por blinduloj. Ĝi funkcias simile kiel la orientiga senso de vespertoj.\n\nLa aranĝaĵo enhavas la sentivilon je la infraruĝa radiado, kiu informas la nevidanton, ke tiu proksimiĝas al baraĵo. Kiam ĝia proksimeco malgradiĝas la aranĝaĵo enŝaltas sonalarmon, kiu aŭdiĝas kun ĉiam pli granda frekventeco. Tiun poŝlampon por blinduloj lernantoj laborataj sub la gvido de instruisto Krzysztof Smyczek prezentis dum la ekspozico de inventaĵoj en Varsovio. Nun la poŝlampon testas blinduloj dum junuloj laboras pri aliaj plibonigoj.\n\nEl la elsendo 29.10.2013. Legas Gabi", "author": null, "categories": ["Sciencaj informoj"], "audio_links": ["/wp-content/uploads/2013/05/Posxlampo-por-blinduloj.mp3", "/wp-content/uploads/2013/05/Posxlampo-por-blinduloj.mp3?_=18"]}
{"url": "https://pola-retradio.org/2013/11/muro-de-memoro-omage-al-insurgentoj-de-la-varsovia-insurekcio-1944/", "title": "Muro de Memoro omaĝe al insurgentoj de la Varsovia Insurekcio 1944", "published": "2013-11-01 00:00:32+01:00", "content_text": "En la tombejo de la Varsoviaj Insurgentoj en la kvartalo Wola kreiĝos La Muro de Memoro. Nun en la Muzeo de la Varsovia Insurekcio 1944 komencis funkcii centro kolektanta informojn pri pereintoj, mortintoj aŭ perdiĝintoj dum la tempo de la Insurekcio. Ĉiuj informoj estas kolektataj  pere de speciala enketo konsultebla rete. La enketo paperforme estas disdonata ankaŭ de volontuloj kvestantaj – dum la nuna periodo de la Festo de la Mortintoj en ĉiuj Varsoviaj tombejoj – por la renovigo de la insurgentaj tomboj. Ĉiuj informoj estos kontrolataj de specialistoj de la muzeo kaj definitivan decidon  pri la loko de unuopaj nomoj sur la Muro de la Memoro alprenos Memorkonsilio pri Bataloj kaj Martireco.  La Muro troviĝos en la Tombejo de la Varsovia Insurekcio 1944, en kiu eterne ripozas jam pli ol 104 mil personoj – civiluloj kaj soldatoj. Eĉ 80 mil tio estas la korpo­restaĵoj de la civila loĝantaro de la pola ĉefurbo: virinoj, infanoj, grizaĝuloj senkompate pafmortig­ataj de hitleranoj.\n\nEkde 2011 daŭras la renovigo de la Tombejo de la insurgentoj de la Varsovia Insurekcio 1944, nome la sabloŝtonaj tombotabuloj estas anstataŭigataj per granitaj. La tuta renoviga laboro finiĝos antaŭ la 70-a datreveno de la eksplodo de la Varsovia Insurekcio, tie estas la 1-a de aŭgusto 2014.  Renovigita estos ankaŭ la ĉirkaŭaĵo de la monumento Pereintoj Nevenkitaj troviĝanta sur la terŝutaĵo kun la restaĵoj de preskaŭ 50 mil varsovianoj, kiuj pereis dum la Insurekcio 1944.\n\nEl la elsendo 01.11.2013. Legas Milada\n\nMuro de Memoro omagxe al insurgentoj de la jaro 1944", "author": null, "categories": ["Novaĵoj"], "audio_links": ["/wp-content/uploads/2013/10/Muro-de-Memoro-omagxe-al-insurgentoj-de-la-jaro-1944.mp3", "/wp-content/uploads/2013/10/Muro-de-Memoro-omagxe-al-insurgentoj-de-la-jaro-1944.mp3?_=19"]}
{"url": "https://pola-retradio.org/2013/11/koninda-polo-bronislaw-pilsudzki/", "title": "Koninda polo: Bronisław Piłsudzki", "published": "2013-11-01 15:40:30+01:00", "content_text": "Antaŭ unu semajno, la 23-an de oktobro 2013 sur la japana insulo Hokkaido estis malkovrita busto de elstara pola etnografo, Bronisław Piłsudzki. Ĝi troviĝas en la Muzeo de Ajnoj en la loko Shiraoi, kie Bronisław Piłsudzki en 1902 gvidis etnografiajn esplorojn. La solenaĵojn partoprenis la pola kultur­ministro, la pola ambasadoro en Japanio kaj direktoro de la loka muzeo. Inter la gastoj de la solenaĵo troviĝis ankaŭ  la 58-jaraĝa nepo de Bronisław Piłsudzki,  Kazuyasu Kimura loĝanta kun sia familio – la edzino kaj tri filinoj – en Jokohamo. La malkovron de la busto de la elstara esploranto de la indiĝenaj kulturoj de la Fora Oriento akompanis  simpozio – kun partopreno de sciencistoj el Pollando kaj Japanio – dediĉita al la esploroj de Bronisław Piłsudzki, aparte pri la kulturo de ajnoj.    Pri la evento atentigis nin nia pola aŭskultant­ino Ewa Siurawska sugestante prezenti lian silueton en la ciklo „Konindaj poloj”. Verdire la nomo de Bronisław Piłsudzki aŭdiĝis ja tute antaŭnelonge en nia programo, nome en la felietono pri Wacław Sieroszewski, kiu akompanis al Bronisław Piłsudzki en la ekspedicio al Hokkaido.\n\nLa figuro de Bronisław Piłsudzki, la frato de la Marŝalo de la Pola Respubliko – Józef Piłsudzki,  naskiĝinta en la 1866-a jaro  ne estas vaste konata en la pola socio. Temas tamen pri unu el la plej elstaraj en la mondo etnografoj, kies scienca kontribuo estas aprecata en la tuta mondo. Ankaŭ Bronisław Piłsudzki apartenas al multegaj junaj polaj patriotoj ekzilitaj en la 19-a jarcento fare de la caraj aŭtoritatoj al Siberio, al la Fora Oriento. Bronisław Piłsudzki trafis al Saĥalino (japane Karafuto) kiel 21-jarulo ekzilita por la 15-jara severa punestado pro la kun­partopreno en preparoj al atenco kontraŭ caro Aleksandro la 3-a. Post la morto de la caro la verdikto en 1896 estis ŝanĝita je la ĝismorta estado en la Fora Oriento. Samjare aperis la verko de Bronisław Piłsudzki pri liaj klimataj observadoj sur Saĥalino. Tiam li estis direktita al la suda parto de la insulo, kie li konatiĝis kun ajnoj. Dum kelka tempo laŭ invito de Societo Esploranta Amuran Regionon li laboris kiel la muzeogvidanto en Vladivostoko. Poste kiel sendito de la sanktpeterburga scienc­akademio li revenis al Saĥalino por profundigi la esplorojn pri la indiĝenaj popoloj – ajnoj, nivĥoj, orokoj, mangunoj. Tiam ankaŭ – jam kiel libera homo -Bronisław Piłsudzki ekloĝis en la vilaĝo Ai edziĝinte al Shinhinchou, parencino de la gvidanto de ajnoj Kimura Bafunke, kun kiu li havis la filon Sukezo kaj la filinon Kyou. Post la 2-a mondmilito, kiam Japanio perdis kontrolon super la suda Saĥalino la infanoj de Bronisław Piłsudzki kune kun la loĝantaj tie ajnoj estis devigitaj translokiĝi al Hokkaido fariĝinte japanoj.\n\nAjnoj loĝis sur Hokkaido multe pli frue. Ili venis al Saĥalino kaj al la japanaj insuloj antaŭ pli ol 6 mil jaroj. En 1903 Bronisław Piłsudzki iris tien esplori ilian kulturon. Unu el la rezultoj de ĉi tiu laboro estas unikaj sonregistraĵoj sur 100 vaksaj cilindroj, kiujn nun eblas rigardi en la krakova Centro de Kulturo kaj Tekniko Manggha. Komence de la 80-aj jaroj la cilindroj estis pruntedon­itaj al Japanio kaj la  firmao Sony konstruis specialan laseran aranĝaĵon por deĉifri la sonon. Kiel unusola etnografo Bronisław Piłsudzki registris per fonografo la kantojn kaj  lingvon de ajnoj utiligante en sia pridokumenta laboro ankaŭ film­kameraon.\n\nLi prilaboris ankaŭ kelkajn vortarojn estadante inter indiĝenoj de la Fora Oriento. Li tradukis pli ol 10 mil vortojn el la lingvo de ajnoj, 6 mil vortojn el la lingvo de nivĥoj kaj  du mil el la lingvoj de orokoj kaj mangunoj. Li lasis krome riĉajn priskribojn de ilia kulturo kaj kutimoj de la muzika kulturo. Aldone Bronisław Piłsudzki notis multajn rakontojn kaj legendojn de ĉi tiuj indiĝenaj kulturoj kaj faris ĉirkaŭ 300 fotojn. En siaj materialoj pri la studoj dediĉitaj al la lingvo kaj folkloro de ajnoj Bronisław Piłsudzki senkaŝe deklaris, ke lia emocia engaĝiĝo al la esplorado de la kulturo de ajnoj ligiĝis kun lia sopiro al  Pollando,  kaj la sorto de la korligitaj al sia tradicio ajnoj memorigis al li la sorton de poloj.\n\nEn 1905 Bronisław Piłsudzki revenis al Vladivostoko,  sed post la eksplodo de la rusa-japana milito li  forveturis al Japanio. Tie li amikiĝis kun la japana verkisto kaj poeto Shimei Futabatei. La frukto de tiu ĉi amikeco estis la kreiĝinta Japana-Pola Societo kaj la unua kultura interŝanĝo inter ambaŭ landoj.\n\nEn aŭgusto 1906 tra Usono Bronisław Piłsudzki revenis al Eŭropo kaj post mallonga estado en Londono kaj Parizo li ekloĝis en Krakovo kaj poste Zakopane. Lia scienca laboro, atingaĵoj kaj esplorinteresiĝoj – malsame ol en Japanio – ne  estis rekonitaj. Malgraŭ tio Bronisław Piłsudzki daŭrigis siajn laborojn koncentriĝ­ante ne sole pri la indiĝenoj de la Fora Oriento, sed ankaŭ gvidante etnografiajn esplorojn pri  la pola Podhale-regiono en la sudo de la lando. Dum la 1-a mondmilito Bronisław Piłsudzki engaĝiĝis en agadojn por reakiro de sendependeco de Pollando, vojaĝante tra Eŭropo, kun­laborante kun la redakcio de „Enciklopedie Polonaise” en la svisa Rapperswil, tenante kontaktojn kun Ignacy Jan Paderewski kaj Roman Dmowski. Fine de la milito, en 1917 li forveturis al Parizo,  kie li laboris en la establita de Dmowski Pola Nacia Komitato. Tie ankaŭ  en 1918 finiĝis lia vivo. Laŭ biografiaj prilaboroj Bronisław Piłsudzki mortis droninte en Sejno sekve de memmortiga provo.\n\nLa dokumentoj kaj fotoj de Bronisław Piłsudzki troviĝas en la Specialaj Kolektoj de la Sciencaj Bibliotekoj de la Pola Akademio de Kapabloj kaj de la Pola Scienakademio en Krakovo. En la Nacia Arkivo en Krakvo troviĝas fasko de fotoj kaj leteroj ligitaj kun Bronisław Piłsudzki, venintaj tien kun la aktoj de la Pola Nacia Komitato en Parizo. Inter materialoj kun politika karaktero troviĝas ankaŭ dokumentoj, gazeteltondaĵoj kaj fotoj el la komenco de la 20-a jarcento, ligitaj kun la estado de Bronisław Piłsudzki en Japanio.\n\nEl la elsendo 01.11.2013. Legas Tomek kaj Barbara", "author": null, "categories": ["Felietonoj"], "audio_links": ["/wp-content/uploads/2013/05/Konindaj-poloj_-Bronislaw-Pilsudzki.mp3", "/wp-content/uploads/2013/05/Konindaj-poloj_-Bronislaw-Pilsudzki.mp3?_=20"]}
{"url": "https://pola-retradio.org/2013/11/e_elsendo-el-la-01-11-2013/", "title": "E_elsendo el la 01.11.2013", "published": "2013-11-01 21:15:17+01:00", "content_text": "Podkasto: Ludu en nova fenestro | Elŝutu\n\nKadre de la ciklo „Konindaj poloj” ĉi-semajne ni proksimigas la silueton de elstara pola etnografo, esplorinta i.a.  la kulturon de ajnoj, Bronisław Piłsudzki. Antaŭ ĉ. unu semajno sur Hokkaido estis malkovrita busto de ĉi tiu elstara 19-jarcenta polo, ekzilita al la Fora Oriento de la caraj aŭtoritatoj. En 278-a E-elsendo ĉe www.pola-retradio.org ni referencas komence al la solenataj i.a. en Pollando Festo de Ĉiuj Sanktuloj kaj sekvanta ĝin Tago de la Mortintoj. Ni informas pri la nunjara laŭreato de la korea Hajpin-Nacia Premio. Mallonga leterkesta rendevuo finas la elsendon, en kiu muzike ni citis i.a. el la insurgenta kanto omaĝe al la batalintoj de la Varsovia Insurekcio 1944.\n\nNovaĵo kaj felietono estas samtempe legeblaj kaj aŭskult­eblaj en la koncernaj rubrikoj de nia elsendopaĝo.", "author": null, "categories": ["Elsendoj"], "audio_links": ["/wp-content/uploads/2013/11/RetRadio_01.11.2013.mp3"]}
{"url": "https://pola-retradio.org/2013/11/adiauo-de-tadeusz-mazowiecki/", "title": "Adiaŭo de Tadeusz Mazowiecki", "published": "2013-11-05 00:00:04+01:00", "content_text": "Lastdimanĉe, t.e. la 3-an de novembro Pollando adiaŭis la forpasintan unuan nekomun­istan ĉefministron en la Orienta Eŭropo post 1989.  Tadeusz Mazowiecki mortis la 28-an de oktobro en la aĝo de 86-jaroj. La sepultotago estis anoncita en Pollando kiel tago de la nacia funebro. La solenaĵoj komenciĝis en la varsovia Arkikaderala Baziliko de Sankta Johano Baptisto. La funebran meson, kiun partoprenis la plej altrangaj reprezentantoj de la ŝtato kaj registaro celebris kardinalo Kazimierz Nycz. Tadeusz Mazowiecki estis entombigita en la apudvarsovia loko Laski.  Kondolencoj al la familianoj kaj al Pollando venis el la tuta mondo. Sendis ilin i.a. la prezidentoj de Usono, Germanio, Ĉeĥio, Litovio, Estonio, Svislando, Makedonio, Bosnio kaj Hercegovino. Ili venis ankaŭ de la germana kanceliero Angela Merkel kaj la ĉefministroj de Ĉeĥio, Litovio, Moldavio, Luksemburgio kaj Singapuro. Pasint­semajne en la polaj diplomatiaj centroj estis elmetitaj kondolencaj libroj. Siajn omaĝvortojn enskribis estroj de la ŝtatoj kaj registaroj, konataj politikistoj la amikoj de Tadeusz Mazowiecki el la periodo de lia politika aktivado.\n\nEl la elsendo 05.11.2013. Legas Milada\n\nFunebraj solenajxoj de Tadeus", "author": null, "categories": ["Novaĵoj"], "audio_links": ["/wp-content/uploads/2013/10/Funebraj-solenajxoj-de-Tadeusz-Mazowiecki.mp3", "/wp-content/uploads/2013/10/Funebraj-solenajxoj-de-Tadeusz-Mazowiecki.mp3?_=21"]}
{"url": "https://pola-retradio.org/2013/11/pollando-kiun-valoras-malkori/", "title": "Pollando kiun valoras malkori", "published": "2013-11-05 00:00:32+01:00", "content_text": "La novumoj en­praktikigataj de la polaj laborentreprenoj estos rigardeblaj inter la 6-a kaj la 12-a de novembro en la itala Torino kadre de vico da aranĝoj sub la komuna titolo „Festivalo de novaj teknologioj – Pollando kiun valoras malkori”. La gastoj de la festivalo rigardos ekspozicion bildiganta la polajn atingaĵojn pri progres­intaj teknologioj. Partoprenantoj de la seminarioj havos la okazon interparoli kun reprezentantoj de la pola merkatagado i.a. pri la aviada industrio kaj sektoro de informaj kaj komunikaj teknologioj. Kadre de la Polaj Tagoj en Torino, dum kiuj okazos la Festivalo de novaj teknologioj, troviĝos krome koncertoj, renkontiĝoj kun polaj kreantoj kaj ekspozicio bildiganta la historion de la malĉifro de la germana kodo Enigma, kion dum la 2-a mondmilito sukcesis fari polaj matematikistoj.\n\nEl la elsendo 05.11.2013. Legas Milada\n\nPollando kiun valoras malkori", "author": null, "categories": ["Elsendoj"], "audio_links": ["/wp-content/uploads/2013/10/Pollando-kiun-valoras-malkori.mp3", "/wp-content/uploads/2013/10/Pollando-kiun-valoras-malkori.mp3?_=22"]}
{"url": "https://pola-retradio.org/2013/11/ilona-kouthny-kaj-carina-pereira-pri-instruista-trejnado-ce-la-poznana-universitato-2013/", "title": "Ilona Kouthny kaj Carina Pereira pri Instruista Trejnado ĉe la Poznana Universitato (2013)", "published": "2013-11-05 16:50:06+01:00", "content_text": "Ilona Kouthny el Pollando kaj Carina Pereira el Brazilo . La temo de la  renkontiĝo estas la interparolo kun Ilona Kouthny i.a. pri sukcese komenciĝinta en septembro ĉe la Lingvistikaj Studoj de la Poznana Universitato – Instruista Trejnado. Sekvas ĝin mallonga opiniinterŝanĝo kun unu el 12 partoprenantoj de la trejnado veninta el San Paulo, Brazilo. El la elsendo 05.11.2013 .", "author": null, "categories": ["Antaŭ la mikrofono"], "audio_links": ["/wp-content/uploads/2013/09/Ilona-Kouthny-kaj-Carina-Oliveira_Instruista-Trejnado-en-Poznano-2013.mp3", "/wp-content/uploads/2013/09/Ilona-Kouthny-kaj-Carina-Oliveira_Instruista-Trejnado-en-Poznano-2013.mp3?_=23"]}
{"url": "https://pola-retradio.org/2013/11/e_elsendo-el-la-05-11-2013/", "title": "E_elsendo el la 05.11.2013", "published": "2013-11-05 18:45:22+01:00", "content_text": "Podkasto: Ludu en nova fenestro | Elŝutu\n\nPer antaŭ­mikrofona renkontiĝo kun Ilona Kouthny kaj Carina Pereira ni referencas al la komenciĝinta en la Poznana Universitato Instruista Trejnado. Komence ĉe la adreso: www.pola-retradio.org aŭdiĝas aktualaĵoj, temo el la pola gazetaro kaj sciencaj informoj.\n\nMuzike akompanas Andrzej Tomecki en kanzon­fragmento pri „Varŝavaj knabinoj” kaj Flavio Fonseca per fragmento de kanzono pri „Tago Tropika”, kiu devenas el la KD „Simbiozo”.\n\nAktualaĵoj pri funebraj solenaĵoj de Tadeusz Mazowiecki kaj pri baldaŭ komenciĝ­ontaj en Torino Polaj Tagoj; sciencaj informoj pri sukcesoj de la kliniko Budzik elkonduk­anta personojn el komato kaj pri promeso­plena terapio por personoj kun Down-sindromo troviĝas en la rilataj rubrikoj de nia elsendoplatformo. Ĉiujn eblas samtempe aŭskulti kaj legi. Ankaŭ la interparolo kun niaj antaŭ­mikrofonaj gastoj estas aŭskultebla aparte.", "author": null, "categories": ["Elsendoj"], "audio_links": ["/wp-content/uploads/2013/11/RetRadio_05.11.2013.mp3"]}
{"url": "https://pola-retradio.org/2013/11/kromosoma-terapio-por-personoj-kun-down-sindromo/", "title": "Kromosoma terapio por personoj kun Down-sindromo", "published": "2013-11-05 19:11:18+01:00", "content_text": "Grupo de sciencistoj el la Medicina Lernejo de la Masaĉuseca Universitato konkludis, ke la kromosoma terapio por personoj kun Down-sindromo estas ebla. La esplorrezultojn de kolektivo gvidata de Jeanne B. Lawrence aperigis la prestiĝa Nature. La terapio kaŭzos, ke aldonaj kromosomoj, kiuj elvokas Down-sindromon estos “silentigitaj”. Tio donas nun novajn eblojn por la esplorado de la malsano. Estontece tiuj ĉi esplorrezultoj povos ligiĝi kun nova terapio de la Down-sindromo, kio estas tre grava por milionoj da personoj ĝin suferantaj.\n\nEl la elsendo 05.11.2013. Legas Krystyna", "author": null, "categories": ["Sciencaj informoj"], "audio_links": ["/wp-content/uploads/2013/05/Kromosoma-terapio-por-personoj-kun-Down-sindromo.mp3", "/wp-content/uploads/2013/05/Kromosoma-terapio-por-personoj-kun-Down-sindromo.mp3?_=24"]}
{"url": "https://pola-retradio.org/2013/11/sukcesoj-de-la-kliniko-budzik-vekhorlogo/", "title": "Sukcesoj de la kliniko Budzik (vekhorloĝo)", "published": "2013-11-05 19:14:14+01:00", "content_text": "La terapeŭta kolektivo el la pola kliniko Budzik ( vekhorloĝo ) konfirmis fine de oktobro la vekiĝon el komato de sia laŭvica pacientino.  Temas pri la 16-jara junulino, kiu en marto, en la tago de sia naskiĝdatrevo estis frappuŝita de aŭtomobilo dum ŝi estis transiranta la pasejon por piedirantoj. Ŝi vekiĝis post 6 monata komato.\n\nLa kliniko Vekhorloĝo estas la unua en Pollando hospitalo por infanoj post pezaj cerbolezoj, falintaj en komaton. Ĝi funkcias ĉe la varsovia Centro de la Infana Sano. Ekde julio ĝi komencis akcepti junajn pacientojn, tri el inter ili jam vekiĝis al la vivo.\n\nEl la elsendo 05.11.2013. Legas Krystyna", "author": null, "categories": ["Sciencaj informoj"], "audio_links": ["/wp-content/uploads/2013/05/Sukcesoj-de-la-kliniko-Budzik-vekhorlogo.mp3", "/wp-content/uploads/2013/05/Sukcesoj-de-la-kliniko-Budzik-vekhorlogo.mp3?_=25"]}
{"url": "https://pola-retradio.org/2013/11/klimata-konferenco-de-uno-en-varsovio/", "title": "Klimata Konferenco de UNo en Varsovio", "published": "2013-11-08 00:00:37+01:00", "content_text": "Teknikaj preparoj al la klimata UNO-pintrenkonto en Varsovio inter la 11-a kaj la 22-a de novembro finiĝas hodiaŭ. La konferenco okazos sur la Nacia Stadiono, sur kies ludplato estis instalitaj kvar pavilonoj, inkluzive de du por  po ĉirkaŭ du mil peronoj, en kiuj disvolviĝos la debatoj. La akompanaj aranĝoj okazos ankaŭ en Palaco de Kulturo kaj Sciencoj. Por la pint­renkonto, kies inaŭguro okazos en la 95-a datreveno de la reakiro de la sendependeco de Pollando venos pli ol 10 mil personoj reprezentantaj ŝtatojn kaj ekster­registarajn organizojn. Unu el la plej grandaj delegacioj – ĉirkaŭ 100-persona – venos el Ĉinio. Por faciligi la trafikon funkcios specialaj buslinioj. La organizo de UNO-konferenco kostos ĉirkaŭ 100 milionojn da zlotoj, aldone por la teknika priservo de la evento estis destinitaj 34 milionoj da zlotoj.\n\nEl la elsendo 08.11.2013. Legas Zbyszek\n\nKlimata UNo-Konferenco en Varsovio", "author": null, "categories": ["Novaĵoj"], "audio_links": ["/wp-content/uploads/2013/10/Klimata-UNo-Konferenco-en-Varsovio.mp3", "/wp-content/uploads/2013/10/Klimata-UNo-Konferenco-en-Varsovio.mp3?_=26"]}
{"url": "https://pola-retradio.org/2013/11/festivalo-de-la-pola-kulturo-en-pekino/", "title": "Festivalo de la Pola Kulturo en Pekino", "published": "2013-11-08 15:07:29+01:00", "content_text": "Modparado, plastikaj ekspozicioj, koncertoj de klasika muziko en la plenumo de polaj artitoj estas la atrakciaĵoj de la 2-a eldono de la Festivalo de la Pola Kulturo en Pekino. I.a. pola-kanada pianisto Jan Lisiecki, kiu subskribis prestiĝan surdiksigan kontrakton kun  Deutsche Grammophon, ludas komponaĵojn de Chopin, Moniuszko kaj Penderecki. Julia Kociuban pianludas krom verkoj de Chopin ankaŭ komponaĵojn de Grażyna Bacewicz.  La loĝantoj de Pekino havas krome la eblecon rigardi du ekspoziciojn. Unu prezentas verkojn de junaj polaj kreantoj de novrealismo, la alia prezentas bildojn de ĉinaj artistoj inspiritaj per sia estado en  Krakovo.  La ekspozicio daŭros ĝis la 11-a de novembro.\n\nEl la elsendo 08.11.2013. Legas Milada", "author": null, "categories": ["Kulturkroniko"], "audio_links": ["/wp-content/uploads/2013/10/Festivalo-de-la-Pola-Kulturo-en-Pekino.mp3", "/wp-content/uploads/2013/10/Festivalo-de-la-Pola-Kulturo-en-Pekino.mp3?_=27"]}
{"url": "https://pola-retradio.org/2013/11/poloj-rekomendas-7-novajn-vidindajojn/", "title": "Poloj rekomendas 7 novajn vidindaĵojn", "published": "2013-11-08 15:37:38+01:00", "content_text": "Ĉi-foje mia intenco gesinjoroj ne estas logi vin al iu aparta loko, sed mallonge prezenti eĉ 7 lokojn, kiuj laŭ la legantoj de la monatrevuo „National Geographic Traveler” meritas la epiteton nova mirloko de Pollando. Ne temas pri lokoj novaj, sed ĝis nun iom ne sufiĉe konataj  tamen ĉiel vizitindaj. Jam la trian fojon la revuo organizis konkurson, en kiu estas proponitaj eĉ 32 lokoj – po du el ĉiu vojevodio. Ĝis la fino de septembro oni rajtis voĉdoni sendante al la redakcio poŝtelefonajn mesaĝojn.  Pri kelkaj lokoj gesinjoroj vi jam aŭdis en niaj elsendoj, pri kelkaj ne. Nia tasko estos iujn el tiuj novaj vizitindaj lokoj al vi prezenti.\n\nPlej multajn voĉojn akiris Kraków-valetoj en la suda Pollando. Ne mirige, kiu jam foje venis tien – tiu revenos plurfoje. Motivoj estas kelkaj. Bela tereno kun pluraj valoj, ravinoj kaj riveroj, krome ravaj panoramoj ne cedantaj al tiuj en la plej belaj naciaj parkoj de Eŭropo. Logas bonegaj biciklaj vojetoj kaj itineroj por piedirantoj dank’ al kiuj eblas aliri la plej gravajn atrakciaĵojn.  Temas i.a. pri la Vesperta Kaverno, klostro en la loko Czerna, kastelruino en la valo de Kluczwoda aŭ biendomo en Garlica Murowana.\n\nLa duan lokon en la plebiscito akiris la Centra Muzeo de la Teksa Arto en Lodzo en la centra Pollando. Sufiĉas suriri la pavimitan per la ŝtonoj buloj strateton, preterpasi malnovan someruman vilaon, la preĝejon de sankta Andreo Bobola aŭ historian tram­haltejon, por tuj eksenti la etoson de la antaŭmilita urbo. Verdire temas pri la subĉiela muzeo de malnova ligna arkitekturo, kiu estas parto de la Centra Muzeo de la Teksoarto. Temas pri la plej granda ĉi-speca objekto en Eŭropo.\n\nLaŭvica loko meritanta nian viziton estas la Kastela Altaĵo en Cieszyn en la sudo de la lando. Kvankam en la 13-a jarcento Cieszyn estis la ĉefurbo de la Cieszyn-Princolando kaj eblas i.a. viziti la rotondon de sankta Nikolao, sed la kastelo estas vizitebla unuavice pro tio, ke hodiaŭ ĝi fariĝis la centro de la pola dezajno. Ne nur en Pollando famas vitraĵoj el Krosno kaj ĝuste la 4-an lokon okupis Centro de Vitra Heredaĵo en ĉi tiu urbo en la suda Pollando. Eblas tie rigardi la procezon de la vitro­prilaboro, elfarado kaj ornamado de vitraĵoj.  Sub la rigardo de la vizitano kreiĝas eksterordinaraj vitraj artverkoj, aldone vizitano mem povas provi elfari sian florpoton aŭ glason.\n\nLa kvinan lokon en la plebiscito akiris Granda Sinagogo en Tykocin  el 1642 en la orienta Pollando, unu el la plej malnovaj kaj interesaj en la tuta lando. Ĝis la 18-a jarcento ĝi estis juda kultura centro. Rekonstruita en la 70-aj jaroj de la pasinta jarcento ĝi nun estas Muzeo de la Juda Kulturo.\n\nLa antaŭlastan lokon en la nunjara plebiscito akiris la 16-jarcentaj polikromi­aĵoj en la gotika preĝejo de sankta Jakobo Apostolo konstruita en 1250-a jaro en la loko Małujowice La interno de la preĝejo estas preskaŭ tutece kovrita per koloraj mezepokaj murpentraĵoj, kiuj servis por skrib­malpovaj kamparanoj kiel la Biblio.\n\nKaj fine la lasta loko, t.e. la 7-a loko. Temas  pri la Kastelo de la Sileziaj Piastdinastiaj Princoj en Brzeg. Konstruita en la 13-a jarcento en la 16 ĝi ricevis renesancan karakteron. Laŭ legendo en la kastela puto centre de la korto fojfoje eblas ekvidi la vizaĝon de unu el la posedintoj de la kastelo princo Jerzy la 2-a. Nun en la kastelo troviĝas Muzeo de la Sileziaj Piastdinastiaj Princoj.\n\nEl la elsendo 08.11.2013. Legas Barbara", "author": null, "categories": ["Felietonoj"], "audio_links": ["/wp-content/uploads/2013/05/Poloj-rekomendas-7-novajn-vidindajxojn.mp3", "/wp-content/uploads/2013/05/Poloj-rekomendas-7-novajn-vidindajxojn.mp3?_=28"]}
{"url": "https://pola-retradio.org/2013/11/e_elsendo-el-la-08-11-2013/", "title": "E_elsendo el la 08.11.2013", "published": "2013-11-08 17:50:30+01:00", "content_text": "Podkasto: Ludu en nova fenestro | Elŝutu\n\n7 novajn mirlokojn en Pollando rekomendis la legantoj de “National Geographic Traveler”. Mallonge ni prezentas ilin en la felietono pri vizitindaj lokoj. Per aktualaĵoj ni referencas al la proksimiĝanta 95-a datreveno de la reakiro de la suvereneco fare de Pollando, solenota la 11-an de novembro. Tiutage en Varsovio komenciĝas la Klimata Konferenco. Samtage en la fora Pekino finiĝas Festivalo de la Pola Kulturo. Tio estas pliaj temoj de la aktualaĵoj.  E-informoj enhavas malĝojan informon pri la forpasinta Lena Karpunina. Ni informas krome pri nova E-kurso en la Jagelona Universitato gvidata de Maria Majeczak: https://docs.google.com/document/d/11tZd-r470uOjg1l5lwmkf9rkCwD-Ys5Tu7s8WctPTwQ/preview\n\nAktualaĵoj kaj felietono el la 280-a E-elsendo ĉe www.pola-retradio.org estas paralele aŭskulteblaj kaj legeblaj en la unuopaj rubrikoj de la paĝo.", "author": null, "categories": ["Elsendoj"], "audio_links": ["/wp-content/uploads/2013/11/RetRadio_08.11.2013.mp3"]}
{"url": "https://pola-retradio.org/2013/11/librovendomasinoj-en-polaj-staciodomoj/", "title": "Librovendomaŝinoj en polaj staciodomoj", "published": "2013-11-12 00:00:41+01:00", "content_text": "En la stacidomoj en Varsovio, Vroclavo kaj Poznano krom aŭtomatoj kun kafo, tero kaj dolĉaj mordaĵoj aperis pasint­semajne aŭtomatoj kun libroj. La vojaĝantoj povas aĉetila plej novan romanon de Haruki Murakami „La senkaraktera Tsukuru Tazaki kaj la jaroj de lia pilgrimado”. Ne hazarda estas la formo kaj enhavo de la vendata libro”. Nome temas pri la tradicio de vendo­maŝinoj, tre popularaj en Japanio, aliflanke la ĉefheroo estas la projektanto de la stacidomoj. La kreado de Haruki Murakami vekas grandan interesiĝon en la mondo. Li estis plurfoje kandidato por la literatura Nobel-premio. La libro de Mrakami aperis en la polaj librovendejoj la 6-an de novembro. En Japanio ĝi fariĝis furorlibro dum unu diurno, dum unu tago estis venditaj 600 mil ekzempleroj.\n\nEl la elsendo 12.11.2013. Legas Tomek\n\nLa stacidomaj vendomasxinoj", "author": null, "categories": ["Novaĵoj"], "audio_links": ["/wp-content/uploads/2013/10/La-stacidomaj-vendomasxinoj.mp3", "/wp-content/uploads/2013/10/La-stacidomaj-vendomasxinoj.mp3?_=29"]}
{"url": "https://pola-retradio.org/2013/11/interretaj-servoj-de-la-pola-posto/", "title": "Interretaj servoj de la Pola Poŝto", "published": "2013-11-12 00:00:43+01:00", "content_text": "Ekde la 5-a de novembro klientoj de la Pola Poŝto povas aĉeti en la Interreto kaj sekve presi poŝtmarkojn. Ili povas ankaŭ skribi interrete leteron kaj sendi ĝin tradicie. Liveros ĝin al adresato leterportisto. La interreta platformo de Pola Poŝto ofertas do  novleteron kaj nov¬poŝtkarton. Jam de kelkaj monatoj utiligante mobil¬aparatojn eblas presi faritan de si foton kaj sendi tian karton al dezirata persono. Dume nov¬poŝtmarko kaj novletero estas realigeblaj pere de komputilo, sed baldaŭ la oferto estos vastigita je tabletoj kaj plur¬funkciaj poŝtelefonoj.\n\nEl la elsendo 12.11.2013. Legas Tomek\n\nNovaj interretaj servoj de Pola Posxto", "author": null, "categories": ["Novaĵoj"], "audio_links": ["/wp-content/uploads/2013/10/Novaj-interretaj-servoj-de-Pola-Posxto.mp3", "/wp-content/uploads/2013/10/Novaj-interretaj-servoj-de-Pola-Posxto.mp3?_=30"]}
{"url": "https://pola-retradio.org/2013/11/patriota-edukado-de-polaj-gejunuloj/", "title": "Patriota edukado de polaj gejunuloj", "published": "2013-11-12 15:03:56+01:00", "content_text": "Instituto pri la Nacia Memoro pretigis animitan filmon, dank’ al kiu la plej junaj poloj povos ekscii, kun kio ligiĝas la simboloj de Pollando, la koloroj de la nacia flago kaj himno. La filmo „Eta Polo” reference al konata patriota rimaĵo por infanoj popularigas la patriotajn valorojn sub la devizo „vere bonegas esti polo”. Preskaŭ 7-minuta filmo informas junulojn pri tio, kiel la blanka aglo sur la ruĝa fono fariĝis la blazono de Pollando. Ĝi klarigas ankaŭ la simbolan signifon de la koloroj de la pola flago. La filmo elkalkulas krome la plej gravajn naciajn festojn kaj rakontas pri la kreiĝo de Dabrowski-Mazurko, alivorte la pola himno eksplikante kiel ĝi estas tiom eksterordinara kanto por poloj.\n\nEl la elsendo 12.11.2013. Legas Tomek", "author": null, "categories": ["Kulturkroniko"], "audio_links": ["/wp-content/uploads/2013/10/Patriota-eduko-de-junaj-poloj.mp3", "/wp-content/uploads/2013/10/Patriota-eduko-de-junaj-poloj.mp3?_=31"]}
{"url": "https://pola-retradio.org/2013/11/interparolo-kun-ivan-colling-interalie-pri-du-liaj-prelegoj-dum-arkones-2013/", "title": "Interparolo kun Ivan Colling interalie pri du liaj prelegoj dum Arkones (2013)", "published": "2013-11-12 16:37:02+01:00", "content_text": "Ivan Colling el Brazilo. La interparolo kun nia brazila aŭskultanto rilatas i.a. al liaj Interlingvistikaj Studoj en la Universitato de Poznano kaj prezentitaj dum Arkones-2013 du liaj prelegoj pri Stela Domo en Brazilo kaj Lajbnico, la temo de liaj apartaj esploroj. El la elsendo 12.11.2013 .", "author": null, "categories": ["Antaŭ la mikrofono"], "audio_links": ["/wp-content/uploads/2013/09/Kun-Ivan-Colling-pri-liaj-prelegoj-dum-Arkones_2013-kaj-Intrelingvistikaj-Studoj-en-Poznano_12.11.2013.mp3", "/wp-content/uploads/2013/09/Kun-Ivan-Colling-pri-liaj-prelegoj-dum-Arkones_2013-kaj-Intrelingvistikaj-Studoj-en-Poznano_12.11.2013.mp3?_=32"]}
{"url": "https://pola-retradio.org/2013/11/tesco-varbas-klientojn-per-moderna-teknologio/", "title": "Tesco varbas klientojn per moderna teknologio", "published": "2013-11-12 19:08:30+01:00", "content_text": "La vendejreto TESCO instalas la teknologion OptimEyes ebliganta dank’ al la skanaĵo de vizaĝo de kliento atendanta en la vico al la kaso dividi ilin je tri grupoj por trafi al ili kun konforma reklamkampanjo prezentante ĝin sur monitoroj. La klientoj atendantaj en la vico rigardos serion da 10-sekundaj reklamoj  speciale al ili adresitaj. Unue la teknologio estos instalita en 450 benzinprenejoj de TESCO en Britio ĉe kiuj funkcias vendejoj de la reto. La nova teknologio konsideras ankaŭ kalendaron kaj taghorojn. Do matene al klientoj viciĝintaj al la kaso reklamo sugestos energiprovizajn trinkaĵojn, al mezaĝaj virinoj en la lunĉotempo estos proponataj reklame la kuirartaj publikaĵoj ks.\n\nLa kreinto de la teknologio OptimEyes asertas, ke ĝi povas revoluciigi la podetalan komercon. Ĝi ne funkcias kiel la stratkamerao, do ne staplas fotojn kaj ne celas identigi homojn, sed logos klientojn al pliaj elspezoj.\n\nEl la elsendo 12.11.2013. Legas Milada", "author": null, "categories": ["Sciencaj informoj"], "audio_links": ["/wp-content/uploads/2013/05/Tesco-aplikas-modernan-teknologion-por-varbi-klientojn.mp3", "/wp-content/uploads/2013/05/Tesco-aplikas-modernan-teknologion-por-varbi-klientojn.mp3?_=33"]}
{"url": "https://pola-retradio.org/2013/11/e_elsendo-el-la-12-11-2013/", "title": "E_elsendo el la 12.11.2013", "published": "2013-11-12 21:33:20+01:00", "content_text": "Podkasto: Ludu en nova fenestro | Elŝutu\n\nNia antaŭ­mikrofona gasto estas marde, la 12-an de novembro 2013 Ivan Colling el Brazilo, studento de Interlingvistikaj Studoj kaj dufoja preleginto dum la aŭtuna Arkones-2013. Komence ni donas la atenton al la tragedio plaginta Filipinojn kaj Klimata Uno-Konferenco en Varsovio. Niaj aktualaĵoj referencas i.a.  al patriota edukado de junaj poloj, libro-vendo­maŝinoj en la polaj stacidomoj kaj novaj servoj de Pola Poŝto. Per temo el la pola gazetaro ni referencas al prognozoj ekonomiaj por Pollando dum la scienca informo sciigas, kiel la brita vendejreto Tesco varbas klientojn per moderna teknologio. Mélanie Prin en nova kanto de Gilbert Drigon kaj Lorenzo Tomezzoli konvinkas nin, ke >„kiam la suno malnoviĝas, povas eĉ okazi, ke la koro rejuniĝas”<.\n\nKonsultu: http://www.youtube.com/watch?v=7_Y56CXhfKo\n\nElektitaj novaĵoj [paralele legeblaj kaj aŭskulteblaj] kaj la interparolo troviĝas en apartaj rubrikoj ĉe nia paĝo www.pola-retradio.org", "author": null, "categories": ["Elsendoj"], "audio_links": ["/wp-content/uploads/2013/11/RetRadio_12.11.2013.mp3"]}
{"url": "https://pola-retradio.org/2013/11/malgranda-pollando-en-hinda-unio/", "title": "Malgranda Pollando en Hinda Unio", "published": "2013-11-15 00:00:24+01:00", "content_text": "La 10-an de novembro okazis la hindunia premiero de filmo pri maharaĝo savanta polajn infanojn. La filmo „Malgranda Pollando en Hinda Unio” rakontas historion de ĉirkaŭ unu mil polaj infanoj, al kiuj dum la 2-a mondmilito helpis la reganto de Ĝamnagar. Dank’ al prezento de la filmo en la kanalo Doordarshan [do-ĉan] konatiĝis kun ĝi ĉ. 150 milionoj da spektantoj.  La polaj infanoj el la infero de la sovetaj tendaroj kaj ekzilejoj de Siberio trafis al Hinda Unio tra dezertoj de la Centra Azio kaj tra Irano. La maharaĝo konstruigis al ili el siaj privataj rimedoj estadtendaron kaj certigis dignajn vivkondiĉojn. Ĉiujn grupojn de polaj infanoj li bonvenig-adis per la vortoj:  „Ne opiniu vin orfoj. Nun vi estas ĝamnagaranoj kaj mi estas patro, la patro de ĉiuj loĝantoj de Ĝamnagar, ankaŭ la via”. La helpokampanjo dediĉita al polaj infanoj en 1942 estis realigita kun delegitoj de la Armeo de generalo Władysław Anders kaj kunlabore kun la pola konsulejo en Bombajo, la Ruĝa Kruco kaj la tiama brita administracio. La filmo realigita de Anu Rada estis financita de la hindunia ŝtata televido Doordarshan kaj la registaro de la provinco Guĝarato, en kies loko Ĝamnagar loĝis polaj infanoj. La kunproduktintoj de la filmo estis pola Nacia Aŭdovida Instituto kaj la pola televido kiel teknika partnero.\n\nEl la elsendo 15.11.2013. Legas Milada\n\nMalgranda Pollando en Hinda Unio", "author": null, "categories": ["Novaĵoj"], "audio_links": ["/wp-content/uploads/2013/11/Malgranda-Pollando-en-Hinda-Unio.mp3", "/wp-content/uploads/2013/11/Malgranda-Pollando-en-Hinda-Unio.mp3?_=34"]}
{"url": "https://pola-retradio.org/2013/11/la-filmo-papusza-premiita-en-hispanio/", "title": "La filmo „Papusza” premiita en Hispanio", "published": "2013-11-15 14:45:59+01:00", "content_text": "La trioblan sukceson dum la 58-a Internacia Semajno de Kinfoarto en Valladolid, Hispanio ĝuis la filmo de Joanna kaj Krzysztof Krauze „Papusza”. Ĝi estis premiita pro la reĝisorado kaj la ĉefa vira rolo. La filmo estis krome distingita de Junulara Ĵurio de la Festivalo. „Papusza” estas filmo pri la unua romaa, cigana poetino, kiu skribe notis siajn versaĵojn, pro kio en sia medio ŝi estas kondamnita je ostracismo. La filmo gajnis favorajn recenzojn. La pola premiero de „Papusza” okazas  hodiaŭ, t.e. la 15-an de novembro.\n\nEl la elsendo 15.11.2013. Legas Krystyna", "author": null, "categories": ["Kulturkroniko"], "audio_links": ["/wp-content/uploads/2013/11/Sukceso-de-la-pola-filmo-Papusza-en-Hispanio.mp3", "/wp-content/uploads/2013/11/Sukceso-de-la-pola-filmo-Papusza-en-Hispanio.mp3?_=35"]}
{"url": "https://pola-retradio.org/2013/11/ignacy-jan-paderewski/", "title": "Ignacy Jan Paderewski", "published": "2013-11-15 15:35:03+01:00", "content_text": "Ignacy Jan Paderewski estas unu el la plej elstaraj kaj plej gravaj figuroj en la historio de Pollando. Komponisto, pianisto, politikisto kaj ŝtatviro. Nur antaŭ kelkaj tagoj, la 6-an de novembro pasis lia naskiĝ­datreveno. Li naskiĝis en  1860 en la loko Kuryłówka kaj mortis en Novjorko la 29-an de junio 1941.\n\nLa plurfadena agado de Paderewski kiel komponisto kaj pianisto, samtempe politikisto, granda ŝtatviro kaj senavara filantropo distingis lin sur la areno de la plej grandaj figuroj de la kultura kaj politika mondo ne nur en Pollando, sed en la tuta mondo.\n\nLia infanaĝa periodo ne estis facila. La patrino mortis nur kelkajn monatojn post lia naskiĝo. Pri lia eduko okupiĝis la patro, insurgento de la januara insurekcio 1863.  Post lia morto la edukadon de la knabo  prizorgis onklino. Grandan edukan influon je juna Ignacy havis lia instruisto de historio, geografio, la franca lingvo kaj la pola literaturo Michał Bobiński, insurgento de la novembra insurekcio 1830. Ekde la plej frua aĝo Ignacy Jan Paderewski manifestis muzikan talenton. Plej bona atesto estas,  ke la direktoro de la Varsovia Muzika Instituto akceptis lin senekzamene, kiam li estis nur 11-jaraĝa. Juna Paderewski vivtenis sin koncertante dum malgrandaj societaj renkontiĝoj, poste donis muziklecionojn. Antaŭ ol li atingis financan stabilecon pasis multa tempo. Orientita je sia evoluo kaj perfektig­ado de kapabloj li veturis al Berlino kaj Vieno. Sian unuan sukceson li enkontigis en 1887 en Parizo debutante kiel pianisto, kio malfermis antaŭ li pordojn de muzikaj salonoj. Post la estado en Londono, kie li donis koncerton por reĝino Viktoria li forveturis turneocele al Usono. Usonanoj entuziasme raviĝis pri lia talento, la biletoj dis­vendiĝadis fulmrapide kaj muzik­ŝatantoj por liaj koncertoj venadis per specialaj trajnoj. Li ne nur pianludis, se ankaŭ komponis. Liajn komponaĵoj kiel la opero Manru, Simfonio „Polonia”, Pola Fantazio troviĝis en la repertuaro de la plej famaj orkestroj. La popularecon akompanis financa sukceso, kiun Paderewski utiligis por la publika agado. Sian havaĵon li estis dividanta senavare inter poloj kaj civitanoj de aliaj landoj. Li provizis fondusojn kaj fondaĵojn. Dank’  al lia subvencio kreiĝis koncertaj salonegoj kaj monumentoj, i.a. de Claud Debussy en Parizo, de Franz Liszt en Weimer, Ludwig van Beethoven en Bonn, Frederiko Chopin en Żelazowa Wola, Tadeusz Kościuszko en Ĉikago, la Arko de Washington. Samtempe li finance subtenis plurajn eventojn kiel komponistan konkurson en Dresdeno. En 1900 li kreis Fonduson de Ignacy Jan Paderewski por premii la  usonajn komponistojn. Post la eksplodo de la 1-a mondmilito li kunestablis kun Henryk Sienkiewicz Helpokomitatan por la Polaj Militviktimoj. En sia lasta volo li difinis siajn mon­provizojn kiel proporaĵon de la nacio petante, ke ili estu transdonitaj al la Jagelona Universitato en Krakovo. Multaj landoj honoris Paderewski per siaj plej altaj distingoj ne sole pro liaj artaj meritoj, patriotaj, sed ankaŭ la senavareco por la milit­veteranoj, por kreaj kaj intelektaj medioj. Li i.a. ricevis Ordenon de la Brita Imperio, francan Honoran Legion, distingojn de Belgio, Hispanio, Italio, Rumanio, Saksio, Lombardio kaj evidente Pollando: Grandan Rubandon de la Ordeno de la Blanka Aglo, Ordenon Polonia Resituta kaj postmorte Virtuti Militari.\n\nSian unuan publikan paroladon kun la sendepend­iga karaktero Ignacy Jan Paderewski faris en 1910 en Krakovo en la ĉeesto de 150 mil personoj malkovrante la fonditan de si monumenton, kiu omaĝis la venkon de la polaj trupoj en la kontraŭ­teŭtona batalo apud Grunwald.\n\nPost la 1-a mondmilito Paderewski entreprenis vastskalan diplomatian agadon favore al Pollando kaj poloj utiligante sian pianistan kaj komponistan popularecon. Antaŭ ĉiu el la koncertoj li mesaĝis por la sendependeco de Pollando. Tio fruktis i.a. per la eblo transdoni al la usona prezidento en januaro 1917 memorialon pri Pollando.  La sendependeco de Pollando efektive ektroviĝis en la famaj 14 punktoj de prezidento Wilson. Paderewski mem en aŭgusto 1917 farigis reprezentanto de la Pola Nacia Komitato en Usono.  Post la reveno de Józef Piłsudzki al Pollando revenis ankaŭ Paderewski. La 16-an de 1919 li akceptis la taskojn de la ĉefministro kaj ministro por la ekserlandaj aferoj. Kiel reprezentanto de Pollando li subskribis en 1919 la Versajlan Pactraktaton kaj en 1920-21 estis delegito de Pollando ĉe la Ligo de la Nacioj. En 1922 Paderewski denove forveturis por laŭvica enorme sukcesa koncerta turneo al Usono. Post la eksplodo de la 2-a mondmilito li estis la prezidano de la Nacia Konsilio de la pola elmigra registaro. Ignacy Jan Paderewski mortis en Usono kaj  estis entombigita ĉe la Nacia Tombejo en Arlington. La 29-an de junio 1991 la ĉerko kun  liaj korpo­restaĵoj  venis al Pollando kaj ekde tiam troviĝas en la kripto de la Arki­katedralo de sankta Johano en Varsovio.\n\nEl la elsendo 15.11.2013. Legas Barbara", "author": null, "categories": ["Felietonoj"], "audio_links": ["/wp-content/uploads/2013/11/Konindaj-poloj_Ignacy-Jan-Paderewski.mp3", "/wp-content/uploads/2013/11/Konindaj-poloj_Ignacy-Jan-Paderewski.mp3?_=36"]}
{"url": "https://pola-retradio.org/2013/11/e_elsendo-el-la-15-11-2013/", "title": "E_elsendo el la 15.11.2013", "published": "2013-11-15 21:20:54+01:00", "content_text": "Podkasto: Ludu en nova fenestro | Elŝutu\n\nIgnacy Jan Paderewski estas la heroo de nia felietono en la 282-a E-elsendo de Pola RetRadio ĉe www.pola-retradio.org . En la pola Bydgoszcz daŭras Internacia Muzika Festivalo sub lia nomo, sed li estis ne sole mondfama pianisto kaj komponisto, sed ankaŭ politikisto kaj ŝtatviro grave meritiĝinta por la reakirita suvereneco de Pollando en 1918. Niaj kulturaj informoj rilatas al filmaj sukcesoj. La filmo pri romaa poetino Papusza akiris rekonon en Hispanio, la filmon pri maharaĝo savanta polajn infanojn dum la 2-a mondmilito rigardis en Hinda Unio 150 milionoj da personoj. La elsendon finas leterkesta renkontiĝo. Muzike ni citas el la komponaĵoj de I.J. Paderewski, lia Menueto kaj  Simfonia Polonia.\n\nTradicie aktualaĵoj kaj felietono el la elsendo estas samtempe legeblaj kaj aŭdeblaj en apartaj rubrikoj de nia paĝo.", "author": null, "categories": ["Elsendoj"], "audio_links": ["/wp-content/uploads/2013/11/RetRadio_15.11.2013.mp3"]}
{"url": "https://pola-retradio.org/2013/11/la-novembra-tago-de-solidareco-kun-nigerio/", "title": "La novembra Tago de Solidareco kun Niĝerio", "published": "2013-11-19 00:00:12+01:00", "content_text": "La 10-a de novembro estis dediĉita en la pola Katolika Eklezio al kristanoj en Niĝerio. Laŭ la veninta al Pollando episkopo Hyacinth Oroko Egbebo la ĉefa defio de la Niĝeriaj kredantoj estas la krima agado de la organizo Boko Haram, kies celo estas kontraŭbatali ĉion,  kio venas el Okcidento: preĝejojn, lernejojn hospitalojn por envivigi la islaman ŝariaton. Boko Haram celas plenan islamigon de la lando. Ĝiaj teroristoj mortigas ne sole kristanojn, sed ankaŭ kontraŭbatal­antajn soldatojn kaj policistojn, eĉ muzulmanojn mem, se ili kritikas ilian agadon.\n\nEl la elsendo 19.11.2013. Legas Zbyszek\n\nTago de Solidareco kun Nigxerio", "author": null, "categories": ["Novaĵoj"], "audio_links": ["/wp-content/uploads/2013/10/Tago-de-Solidareco-kun-Nigxerio.mp3", "/wp-content/uploads/2013/10/Tago-de-Solidareco-kun-Nigxerio.mp3?_=38"]}
{"url": "https://pola-retradio.org/2013/11/nova-opinisondado-pri-poruniaj-agordoj-en-britio/", "title": "Nova opinisondado pri poruniaj agordoj en Britio", "published": "2013-11-19 00:00:12+01:00", "content_text": "La plej nova opinisondado pri la rilato de britoj al la Eŭropa Unio elmontras kreskantan separismon. Du trionoj de la respond­intoj en la enketo de la gazeto „Huffingston Post” deklaris volon, ke Britujo forlasu la Union. Dum iom pli ol tagnokto la sondadon partoprenis 17 kaj duona mil personoj. 36 procentoj asertis, ke Britujo restu en la Unio pro la ekonomiaj motivoj tamen eĉ 64 procentoj deklaris tion malgrava. La demando pri ekonomiaj avantaĝoj estis diktita de la starpunkto de la Konfederacio de Brita Industrio – CBI, kiu latlunde lanĉis kampanjon por resti en la Unio.\n\nEl la elsendo 19.11.2013. Legas Milada\n\nBritoj en nova sondado pri EU", "author": null, "categories": ["Novaĵoj"], "audio_links": ["/wp-content/uploads/2013/10/Britoj-en-nova-sondado-pri-EU.mp3", "/wp-content/uploads/2013/10/Britoj-en-nova-sondado-pri-EU.mp3?_=37"]}
{"url": "https://pola-retradio.org/2013/11/cu-en-eu-estos-kultivebla-modifita-maizo-1507/", "title": "Ĉu en EU estos kultivebla modifita maizo 1507", "published": "2013-11-19 00:00:21+01:00", "content_text": "La Eŭropa Komisiono petis la registarojn de la eŭrouniaj landoj permesi la kultivadon de la genetike modifita maizo 1507. Informis pri tio la unia komisaro por sanaferoj Tonio Berg. Tiu postulo fariĝos en decembro temo de la eŭropunia renkonto de la ministroj pri la medioprotektao. Se en la Konsilio ne estos atingita kvalifikita plimulto por aŭ kontraŭ  – la Komisiono aŭtomate devos ĝin aprobi. La last­merkreda decido de la Komisiono estas sekvo de la verdikto de la eŭropunia Tribunalo, kiu la 26-a de septembro agnoskis, ke la Eŭropa Komisiono sindetenis sin de agadoj koncerne peton de la firmao Pioneer de antaŭ 12 jaroj pri permeso kultivi la modifitan genetike maizon 1507.  Tiu maizo estas allasita al la aplikado en la nutraĵoj kaj furaĝoj, sed ne al la kultivado. La decidon de la Eŭropa Komisiono kritikis Greenpeace .\n\nEl la elsendo 19.11.2013. Legas Tomek\n\nPri kultivado de maizo 1507 en EU", "author": null, "categories": ["Novaĵoj"], "audio_links": ["/wp-content/uploads/2013/10/Pri-kultivado-de-maizo-1507-en-EU.mp3", "/wp-content/uploads/2013/10/Pri-kultivado-de-maizo-1507-en-EU.mp3?_=39"]}
{"url": "https://pola-retradio.org/2013/11/grafeno-por-la-medicinaj-celoj/", "title": "Grafeno por la medicinaj celoj", "published": "2013-11-19 19:03:33+01:00", "content_text": "En nia bulteno ni jam plurfoje parolis pri grafeno. Nun venas informoj atestantaj, ke ĝiaj proprecoj estas pli ampleksaj ol tiuj, pri kiuj ĝis nun ni parolis. Esploroj elmontras nome, ke tiu ĉi formo de karbono havas proprecojn kontraŭ­bakteriajn kaj desinfektajn. Lastatempe evidentiĝis, ke grafeno estas helpa en la kontraŭbatal­ado de tumoraj ĉeloj. Oni testas tion aktuale en la varsovia Agronomia Altlernejo.  La rezultoj de la unuaj eksperimentoj estas esperodonaj rilate al novaj kontraŭ­tumoraj terapioj. Evidentiĝis, ke grafeno efike kontraŭbatalas la ĉelojn de unu el la cerbaj tumoroj gliomo. Dume temas pri esploroj sole sur la akademia nivelo, sed ili daŭros. Tamen la esperoj pri tuja medikamento ne estas realaj, ĉar tio povas daŭri ĝis dek kelkaj jaroj. Nun la esploroj koncentriĝas pri tia modifo de grafeno, ke ĝi estu laŭeble plej taŭga por la medicinaj celoj.\n\nEl la elsendo 19.11.2013. Legas Barbara", "author": null, "categories": ["Sciencaj informoj"], "audio_links": ["/wp-content/uploads/2013/05/Grafeno-por-la-medicinaj-celoj.mp3", "/wp-content/uploads/2013/05/Grafeno-por-la-medicinaj-celoj.mp3?_=40"]}
{"url": "https://pola-retradio.org/2013/11/nova-sukceso-de-la-kliniko-vekhorlogo/", "title": "Nova sukceso de la kliniko Vekhorloĝo", "published": "2013-11-19 19:05:57+01:00", "content_text": "Jam la kvara paciento de la kliniko Budzik (vekhorloĝo) vekiĝis dum la lastaj du monatoj el komato. La 13-jaraĝa knabo eniris tiun ĉi staton antaŭ tri monatoj pro trafik­akcidento kaj forlasis ĝin lastlunde. Laŭ la direktoro de la kliniko Andrzej Lach la re­konvalesko trapasas tre rapide. La kliniko funkcianta ĉe la Infana Sancentro en Varsovio komencis funkcii en decembro 2012. Speciala hospitala fako okupiĝanta pri la elkondukado de infanoj el komato kreiĝis dank’ al aktorino Ewa Błaszczyk kaj ŝia fondaĵo „Akogo”. Ŝi de jaroj engaĝiĝas al ĉi tiu batalo, post kiam unu el ŝiaj ĝemelaj filinoj falis en komaton.\n\nEl la elsendo 19.11.2013. Legas Barbara", "author": null, "categories": ["Sciencaj informoj"], "audio_links": ["/wp-content/uploads/2013/05/Lauvica-sukceso-de-la-kliniko-Budzik.mp3", "/wp-content/uploads/2013/05/Lauvica-sukceso-de-la-kliniko-Budzik.mp3?_=41"]}
{"url": "https://pola-retradio.org/2013/11/e_elsendo-el-la-19-11-2013/", "title": "E_elsendo el la 19.11.2013", "published": "2013-11-19 23:12:59+01:00", "content_text": "Podkasto: Ludu en nova fenestro | Elŝutu\n\nLa poemaro de Ángel Arquillos López “Mediteraneaj eroj” estas la ĉeftemo de nia 283-a E-elsendo de Pola RetRadio en Esperanto. Ni ne sole citas kelkajn liajn poemojn, sed kelkan atenton donas al la aŭtoro mem kaj al la recenzaj vortoj de Jose Maria Rordiguez Hernandez el ĉi tiu poezivolumeto. Krome ni prezentas kelkajn akualaĵojn kaj mallongan sciencan bultenon. Ĉi-lastaj estas paralele legeblaj kaj aŭskulteblaj en la paĝo ĉe la adreso: www.pola-retradio.org.", "author": null, "categories": ["Elsendoj"], "audio_links": ["/wp-content/uploads/2013/11/RetRadio_19.11.2013.mp3"]}
{"url": "https://pola-retradio.org/2013/11/unu-el-la-kampanjoj-de-hitlera-germanio-ekstermi-la-polajn-intelektulojn/", "title": "Unu el la kampanjoj de hitlera Germanio ekstermi la polajn intelektulojn", "published": "2013-11-22 00:00:07+01:00", "content_text": "La 6-an de novembro pasis la 74-a datreveno de la Speciala Kampanjo Krakovo,  kadre de kiuj germanoj invitis al Collegium Novum en Krakovo profesorojn de la Jagelona Universitato    por prezenti la prelegon pri la germana starpunkto rilate al la scienco kaj superaj lernejoj. Efektive temis pri  „Aktion gegen Professoren”, efektivigita de la krima subtaĉmento de Einsatzkommando D gvidita de SS-viro Bruno Müller. La subalternuloj de Hitler malliberigis 184 universitatajn lekciantojn el la Jagelona Universitato, el la Fand- kaj Minindustria Akademio kaj unuopajn personojn el aliaj altlernejoj. La koncentrejo Sachsenhausen signifis por ili la morto­verdikton. La evento estis tiom skandala, ke pri la sorto de famaj polaj sciencistoj intervenis… Mussolini. Parto estis liberigita, sed la travivitaj spertoj fariĝis kaŭzo de ilia baldaŭa morto.\n\nEl la elsendo 22.11.2013. Legas Milada\n\nzap_bp_24", "author": null, "categories": ["Novaĵoj"], "audio_links": ["/wp-content/uploads/2013/10/La-datreveno-de-la-hitlerana-kampanjo-kontrau-krakovaj-sciencistoj.mp3", "/wp-content/uploads/2013/10/La-datreveno-de-la-hitlerana-kampanjo-kontrau-krakovaj-sciencistoj.mp3?_=42"]}
{"url": "https://pola-retradio.org/2013/11/e_elsendo-el-la-22-11-2013/", "title": "E_elsendo el la 22.11.2013", "published": "2013-11-22 13:14:34+01:00", "content_text": "Podkasto: Ludu en nova fenestro | Elŝutu\n\nPrzemyśl, la urbo en la sud-orienta Pollando ricevis inter 19 aliaj eŭropaj urboj la premion EDEN-2013. Ni informas pri tio enkonduke al la nunsemajna felietono dediĉita al ĉi tiu vizitinda loko, kiun ni memorigas el nia arkivo. Komence de la 284-a E-elsendo el Varsovio ni referencas al la pasinta komence de novembro laŭvica datreveno de la skandala kampanjo de la hitlera Germanio kontraŭ profesoroj de la Jegelona Universitato direktitaj al la koncentrejo Sachsenhausen. Ĝis la fino de novembro 4 Reĝaj Rezidejoj en Pollando estas libere viziteblaj, jen do atentigo por ĉiuj, kiuj ankoraŭ ne vizitis ĉi tiujn historie valorajn lokojn. E-informoj rilatas al la E-kongresoj en Vjetnamio kaj Ĉinio. Kuntekste de ĉi lasta kantas hodiaŭ en nia elsendo Eruda Li. La elsendon ĉe www.pola-retradio.org finas tradicia Leterkesto.\n\nAktualaĵoj kaj la felietono el la elsendo estas paralele legeblaj kaj aŭdeblaj en koncernaj rubrikoj de nia retejo.", "author": null, "categories": ["Elsendoj"], "audio_links": ["/wp-content/uploads/2013/11/RetRadio_22.11.2013.mp3"]}
{"url": "https://pola-retradio.org/2013/11/4-regaj-rezidejoj-libere-viziteblaj-en-novembro/", "title": "4 reĝaj rezidejoj libere viziteblaj en novembro", "published": "2013-11-22 14:41:11+01:00", "content_text": "Dum la tuta novembro 4 polaj reĝaj rezidejoj estas viziteblaj senpage kaj infanoj kaj gejunuloj kontraŭ simbola unu zloto rajtos krome viziti 23 muzeojn en la tuta lando. La kampanjon partoprenas la Varsoviaj la Reĝa Kastelo, Muzeo en la Reĝa Łazienki-Parko kaj aldone la Reĝa Kastelo sur Wawel-altaĵo en Krakovo. Pasintjare en novembro vizitis ilin ĉ. 260 mil personoj kaj 5 mil partoprenis la muzeajn prelegojn. Estis organizitaj ĉ. 800 klerigaj lekcioj. Tiel la 4 reĝaj rezidejoj notis kvaroble pli da vizitoj ol en la sama monato 2011. Rekorde, ĉar eĉ 12-oble kreskis la vizitoj en la Muzeo la Reĝa Łazienki-Parko. Ĉiam pli da muzeoj malaltigas la enirprezojn al muzeoj por la plej junaj vizitantoj.\n\nEl la elsendo 22.11.2013. Legas Gabi", "author": null, "categories": ["Kulturkroniko"], "audio_links": ["/wp-content/uploads/2013/10/Malfermaj-pordoj-al-la-Regxaj-Rezidejoj.mp3", "/wp-content/uploads/2013/10/Malfermaj-pordoj-al-la-Regxaj-Rezidejoj.mp3?_=43"]}
{"url": "https://pola-retradio.org/2013/11/koninda-polo-jan-czerski/", "title": "Koninda Polo: Jan Czerski", "published": "2013-11-22 15:28:42+01:00", "content_text": "Mondfama geologia esploristo – sed unuavice genia ostologo preskrib­inta ĉi-sfere unu el la  plej brilaj paĝoj de la sciencistaj atingoj en la 2-a duono de la 19-a jarcento – jen laŭvica koninda polo, Jan Czerski.\n\nCzerski-Montoj estas  la plej granda montoĉeno en la nordorienta Siberio longa 1500 kilometrojn kaj alta ĝis 3147 metroj super la marnivelo. Czerski-Montoj en Transbajkalo estas la montoĉeno longa 800 kilometrojn kaj alta ĝis 2119 metroj super la marnivelo.  La Monto de Czerski – estas la plej alta pinto de la Bajkalaj Montoj alta 2572 metrojn super la marnivelo. La Pinto de Czerski alta 2090 metrojn super la marnivelo estas unu el la plej altaj montopintoj de la montoĉeno Chamar-Daban. La roko de Czerski – estas la pinto de la Apudmara Montokresto apud Listwianka, populara turisma panoramejo al la Bajkala Lago kaj la fontoj de la rivero Angara. La valo de Czerski etendiĝas laŭe de la rivero Kandat en la montaro Sajany (Sajanoj). La urbeto Czerski kun pli ol 3 mil loĝantoj troviĝas apud la malsupra riverfluo de Kolima. Czerski-Akvofalo troviĝas en la river­branĉaro de la rivero Angara. La spuroj de la nomo de Jan Czerski estas krome deĉifreblaj en la natursciencoj. Nome Osteolepis Tscherski – estas la nomo de arkeologia fiŝfosaĵo el la sudo de Krasnojarska Provinco, dum Leperdiria Czerskii estas kankro trovita ĉirkaŭ la Novsiberiaj Insuloj.\n\nLa nomo de Jan Czerski ŝpiniĝas tra ĉiuj ĉi nomoj kiel omaĝo honore al la pola sciencisto, geologo, paleontologo, arkeologo, konanto kaj esploristo de Bajkalo kaj la montaro Sajanoj. Unu el la grandaj polaj esplorantoj de la Orienta Siberio.\n\nLi estis la dua infano de Dominik kaj Xenia Czerski naskiĝinta la 15-an de majo 1845 en la loko Swolno, de kie kiel 12-jarulo li estis direktita o al Vilno, kie li lernis en gimnazio kaj sekve en Nobela Instituto. Tie li krom la rusa, kiel lekcia lingvo, li brile ekregis la francan kaj la germanan. Kiel multaj polaj patriotaj junuloj Jan Czerski partoprenis la Januaran Insurekcion 1863. Post iu malsukcesa  batalo kontraŭ rusoj li estis malliberigita, senigita je statuso de nobelo kaj sendita en la profundon de Siberio. Lia ekzilejo fariĝis Omsk, kie junaj poloj fokusiĝis ĉirkaŭ inĝeniero Bronisław Marczewski. Estis li, kiu vekis inter la polaj ekzilitoj sciencajn interesiĝojn, vastigis iliajn horizontojn kaj unuavice instruis fidelecon al la etikaj reguloj eĉ en la plej ekstreme malfaciaj momentoj de mallibereco. Tie Jan Czerski estadis 6 jarojn. En tiu periodo kune kun Georgij Potanin, devene kozako, kiun logis la sciavida pola ekzilito, ili kreis kolekton da rokoj kaj mumifikitaj objektoj. Tio estis pruvo, ke Omsk kreiĝis en la loko kun kontinent­akva kaj ne la mara bazo. Tiam neniu el esplor­centoj en la cara Rusio konsideris tion serioze.\n\nEn 1869 Jan Czerski reakiris la liberecon, sed daŭre estis traktita kiel politika malliberigito. Li ne ricevis permeson reveni al Pollando, nek entrepreni universitatajn studojn, sed oni allasis, ke li forlasu Omsk kaj ekloĝu en Irkuck, kio okazis en 1871.  Tie li komencis ĉe aliaj polaj Siberi-ekzilitoj kiel Aleksander Czekanowski kaj Benedykt Dybowski neformalajn geologiajn studojn specialist­iĝante pri paleontologio kaj geologio. Dank’ al la subteno de tiuj polaj ekzilitoj-sciencistoj Czerski ricevis rimedojn por la esploroj en la montaro Sejanoj kaj Iruck-regiono. En la jaroj 1871-83 li partoprenis vicon da geologiaj ekspedicioj. Apartan atenton li donis  al la esplorado de geologio de la Bajkala Regiono, al la difino de la  genezo de la lago kaj prilaboro de la geologia mapo de Bajkala ĉirkaŭaĵo. En la jaroj 1872-76 li estis estro de la Siberia Filio de la Cara Geografia Societo. Dank’ al siaj pluraj terenaj esploroj kaj memstaraj priskriboj de la kolektoj venantaj al la filio, rolanta  kiel muzeo Jan Czerski en la daŭro de malmultaj jaroj estis agnoskita specialisto pri siberiaj esploroj. Li prezentis novajn paleontologiajn prilaboraĵojn rilate al la praepoka faŭno, ekzemple mamutoj de apud rivero Biriusa kaj la origina virbovo el la regiono de Irkuco. En 1875 li malkovris multajn bestorestaĵojn en la kaverno de Niĵneudinsk. Tio denove estis tutece subtaksita kaj kolekto de ne­pritakseble valoraj objektoj forbrulis dum incendio de Irkuck en 1879. Tamen pro siaj bajkalaj laboroj Jan Czerski estis distingita per la ora medalo de la Rusa Scienakademio. Pro sia geologia mapo de Bajkalo li ricevis premion en Bolonjo.\n\nEn 1883 Jan Czerski estis ĉirkaŭpren­ita per plena amnestio. Li reakiris la nobelan statuson kaj klopodis pri redono de la familia bieno, kiun li perdista  sojle de sia  ekzilo al Siberio. En 1885 li povis kun sia edzino Marwa Ivanowna ekloĝi en Petersburgo. Tie  dum 5 jaroj Jan Czerski laboris por la tiea Sciencakademio okupiĝante pri la plejstocenaj mamuloj. En la jaroj 1885-1886 li ekzamenis kaj priskribis 2500 ostojn.  Tiuj laboroj alportis al li la plej grandan internacian famon.\n\nEn 1891  aperis libroforme lia plej granda verko – monografio pri la mumifikita faŭno de Siberio. Samjare Jan Czerski fariĝis estro de la geologia ekspedicio, kies tasko estis geologia pri­dokumento de la nordorienta Siberio. Czerski partoprenis ĝin kun sia edzino, science orientita, talenta memlernantino. Dum ĉi tiu ekspedicio li malsaniĝis, sed malgraŭ tio kaj malgraŭ malpliboniĝantaj veter­kondiĉoj li ne rezignis pri esploroj.  En ilia daŭro, en majo 1892 Czerski mortis. Lia korpo por eterne ekripozis sur la alta bordo de la rivero Kolima.\n\nEl la elsendo 22.11.2013. Legas Tomek", "author": null, "categories": ["Felietonoj"], "audio_links": ["/wp-content/uploads/2013/11/Jan-Czerski_tm_bp.mp3", "/wp-content/uploads/2013/11/Jan-Czerski_tm_bp.mp3?_=44"]}
{"url": "https://pola-retradio.org/2013/11/vizitindaj-lokoj-la-urbo-przemysl/", "title": "Vizitindaj lokoj – la urbo Przemyśl", "published": "2013-11-22 15:32:05+01:00", "content_text": "Przemyśl, la urbo en la sudorienta Pollando, inter 19 aliaj eŭropaj urboj, ricevis la titolon EDEN 2013 en la konkurso de la Eŭropa Komisiono “La plej bonaj eŭropaj vizitlokoj”. En la nunjara eldono de la konkurso oni donis apartan atenton al adapto de la turismaj lokoj por la bezonoj de ne­plenlertuloj. La urbo­aŭtoratoj planas utiligi la titolon por disvastigi vaste la konojn pri la urbo, la signo de la premio troviĝos i.a. en ĉiuj inform­materialoj pri Przemyśl. En la kunteksto de ĉi tiu distingo ni volas hodiaŭ referenci al niaj arkivaj programoj kaj memorigi la felietonon de Gabi Kosiarska pri ĉi tiu urbo. Legas Maciej Jaskot.\n\nEn nia ĉi-semajna veturo tra Pollando ni volas inviti vin al la plej malnova urbo en la orienta Pollando, al la urbo Przemyśl. Proksime de ĝi en la loko Pikulice, oni retrovis la plej malnovajn spurojn de la homa estado en tiu ĉi regiono, ili devenas  laŭ diversaj pritaksoj de antaŭ 40 – 30 mil jaroj antaŭ nia erao. Signife pli poste,  ĉar en la 4-a jarcento de nia erao, la ekzistanta jam Przemyśl estis ŝajne por la romia imperio grava administracia kaj militista centro.  Atestas pri tio ia. ora medalo de romia imperiestro Walens, kiun oni retrovis en la urbo. Tiaj  medaloj – konforme al romiaj fontoj – estis pretigitaj nur al imperiestroj, kiuj donacadis ilin kiel premiojn dufoje en la jaro al siaj plej proksimaj kunlaborantoj, venkintaj komandantoj kaj krome al estroj de ŝtatoj kunlaborantaj kun la imperio por certigi ilian apogon.\n\nPrzemyśl apartenas al la urboj, kiuj sian historion kaj evoluon dankŝuldas al sia situo. Ĝuste pro ĝi en la 10-a jarcento la urbon kuŝantan lime de 3 ŝtatoj deziris  enkorpigi Pollando, Rusujo kaj Hungario.  Pri signifo de la urbo por la tiama mondo, atestas ankaŭ la fakto, ke ĉi tie en la 11-a jarcento troviĝis la juda faktorio. La informo pri ĝi estas la unua mencianta la judan setladon sur la pola teritorio. Por certigi sekurecon al la disvolviĝ­anta komerco oni konstruigis defendo­remparegon kaj plurajn defendo-gardejojn. En la urbo sian sidejon havis ortodoksaj aŭtoritatoj kaj katolikaj episkopoj, ĉar la urbo estis kaj estas enloĝanta de personoj divers­konfesiaj, divers­kulturaj kaj divers­naciaj. En la 15-a jarcento krom plej multnombre loĝantaj ĉi tie poloj, rusoj kaj germanoj estadis ĉi tie ĉeĥoj, armenoj kaj judoj. Pro kruciĝo de komercaj vojoj el la oriento al la okcidento kaj el la nordo al la sudo de Eŭropo Przemyśl rolis kiel grava foira centro. Krom varoj importataj de komercistoj el aliaj regionoj sur la loka merkato dominis elfaraĵoj de lokaj metiistoj, kiuj lime de la 16-a kaj 17-a jarcentoj reprezentis pli ol 60 special­izojn. Pri la tiama brilo de la urbo atestas akvokondukiloj, pavimitaj stratoj, renesanca urbodomo, pluraj religiaj konstruaĵoj kaj ampleksa defendo­remparego. La komenciĝinta en la 17-a jarcento milit­periodo, sekve la falo de la pola ŝtato finis la oran periodon en la historio de Przemyśl. Post la dispartigo de Pollando en la 18-a jarcento la urbo ektroviĝis en la aŭstra aneksoparto. dispartig­into decidis utiligi la strategian situon de la urbo lime de la rusa ŝtato. Do, oni ia. plu­konstruis defendo­konstruaĵojn en la t.n. fortikaĵon Przemyśl – opiniata unu el la plej grandaj en la tiama Eŭropo. La denovan vigliĝon de la urbo favoris la kondukanta tra ĝi fervojlinio liganta Lvovon kun Krakovo kaj krome al Hungario. La  denove brile evoluanta urbo abundis per la kulturaj inicantoj kaj pluraj polaj patriotismaj organizaĵoj. La unua mondmilito estis tre tragika por la urbo, ĉar signifis plurfojan sieĝon de rusaj soldatoj. La postmilitaj jaroj kaj la tagoj de la 2-a mondmilito ankaŭ ne favoris Przemyśl. Ĝi ektroviĝis lime de Sovetunio kaj la Tria Regno, kio damaĝis la urbon per senĉesaj bataloj kaj 2 okupacioj. La militfino kaj novaj limoj de Pollando signifis por Przemyśl strangolon de ĝia reakirita vigleco. Ĝi ektroviĝis en la apudlima parto kaj fariĝis distranĉita – pro la ŝanĝo de la pola limo – de sia kreiĝinta  dum jarcentoj ekonomia bazo, kiu sendube ektroviĝis ĉe alia flanko de la limo. Pri la tiamaj malfacilaĵoj de la urbo povas atesti la fakto, ke nur meze de la 80-aj jaroj ĝi akiris evolustaton kompareblan kun tiu de antaŭ la 2-a mondmilito. Nun denove la situo de la urbo estas ĝia grandega avantaĝo kaj decidas pri brila evoluo.  Simile kiel antaŭ jarcentoj Przemyśl troviĝas lime de diversaj landoj, sed nun ankaŭ lime de la Eŭropa Unio. Ĝi estas la unua urbo,  kiun renkontas tiuj, kiuj utiligante la internacian limpasejon en Medyka enveturas Pollandon kaj samtempe la lasta por tiuj,  kiuj forlasas la terenojn de la Eŭropa Komunumo kaj enveturas Ukrainujon.\n\nGranda allogaĵo al la urbo estas proksimeco de Bieszczady-montoĉeno kaj belega kastelo en la najbara Krasiczyn. Al volonte vizitataj lokoj apartenas ankaŭ fortikaĵoj el la periodo de la 1-a mondmilito. Ne eblas ankaŭ ne mencii Kasimiran Kastelon, kiu situas sur la altaĵo apud la urbo kaj brikdomojn en la malnova kvartalo de la urbo, kiuj memoras la plej malnovajn tagojn en la historio de Przemyśl.\n\nEl la elsendo 22.11.2013. Legas Barbara / Maciek", "author": null, "categories": ["Felietonoj"], "audio_links": ["/wp-content/uploads/2013/05/Vizitinda-Pollando_-la-urbo-Przemysl.mp3", "/wp-content/uploads/2013/05/Vizitinda-Pollando_-la-urbo-Przemysl.mp3?_=45"]}
{"url": "https://pola-retradio.org/2013/11/post-la-pariza-konferenco-pri-senlaboreco-en-eu/", "title": "Post la pariza konferenco pri senlaboreco en EU", "published": "2013-11-26 00:00:42+01:00", "content_text": "Jam pli ol 26 kaj duona milionoj da eŭropuniaj loĝantoj estas senlaboraj, inkluzive de kvin kaj duona milionoj da personoj ĝis la 25-a vivojaro. Tiaj estas la donitaĵoj de Eŭrostat. Al tiu problemo estis dediĉita la okazinta meze de novembro en Parizo konferenco pri la kontraŭbatal­ado de senlaboreco de junuloj en Eŭropo. Tiu fenomeno maltrankviligas fakulojn. Por aktivigi ilin Bruselo intencas dediĉi en la jaroj 2014-2020 eĉ 8 miliardojn da eŭroj. La problemo de senlaboreco inter gejunuloj ne evitas Pollandon. Multaj polaj altlernejaj diplomitoj ne povane trovi laboron enlande serĉas ĝin eksterlande. Tiel Pollando investante por klerigi ilin samtempe ilin perdas. Specialistoj atentigas pri neceso de energiaj agadoj flanke de la ŝtato, ĉar iliaopinie la sola alvokado al memdungiĝo kaj establado de propraj firmaoj ne solvos la problemon.\n\nEl la elsendo 26.11.2013. Legas Milada\n\nEn Parizo pri senlaboreco en EU< /wp-content/uploads/2013/10/En-Parizo-pri-senlaboreco-en-EU.mp3", "author": null, "categories": ["Novaĵoj"], "audio_links": ["/wp-content/uploads/2013/10/En-Parizo-pri-senlaboreco-en-EU.mp3", "/wp-content/uploads/2013/10/En-Parizo-pri-senlaboreco-en-EU.mp3?_=46"]}
{"url": "https://pola-retradio.org/2013/11/disingo-por-la-polaj-stataj-arbaroj/", "title": "Disingo por la Polaj Ŝtataj Arbaroj", "published": "2013-11-26 00:00:59+01:00", "content_text": "Fine de novembro 2013 dum la Monda Scienca Forumo en Rio de Janeiro la pola institucio Ŝtataj Arbaroj kaj la sudafrika organizo Endangered Wildlife Trust ricevos la premion de la sultano de Omano,  Kabus ibn Sa’ida, kiu premio estas atribuata de la Ĝenerala Direktoro de Unesko. Ricevas ĝin personoj, institucioj kaj organizoj agantaj favore al la protekto de la natura medio. La rekomendo por la Polaj Ŝtataj Arbaroj venis de la pola natur­ministerio, subtenita i.a. de la Landa Unesko-Komitato kaj Kulturministerio. Oni reliefigis preskaŭ la 90-jarajn administrajn spertojn de la institucio Ŝtataj Arbaroj. La fakto, ke  preskaŭ 80 procentoj de la polaj arbaroj troviĝas sub la protekto de la institucio igas ĝin la plej granda ĉi-speca firmao en Eŭropo. Ne subtaksinda estas la fakto, ke unu el la plej gravaj celoj de la institucio Polaj Ŝtataj Arbaroj estas disponigi arbarojn al homoj kaj altigi ilian ekologian konscion. Ne subtaksinda estas la malfermiĝo de la institucio je novaj amaskomunikiloj. Kiel­ la ekzemplo povas servi la interreta dis­bildigado el la nestoj de cikonioj aŭ de blankaj agloj. Ĉi lasta estis sekvata de pli ol 20 mil internaŭtoj.\n\nEl la elsendo 26.11.2013. Legas Milada\n\nPolaj Sxtataj Arbaroj premiitaj", "author": null, "categories": ["Novaĵoj"], "audio_links": ["/wp-content/uploads/2013/10/Polaj-Sxtataj-Arbaroj-premiitaj.mp3", "/wp-content/uploads/2013/10/Polaj-Sxtataj-Arbaroj-premiitaj.mp3?_=48"]}
{"url": "https://pola-retradio.org/2013/11/e_elsendo-el-la-26-11-2013/", "title": "E_elsendo el la 26.11.2013", "published": "2013-11-26 15:07:25+01:00", "content_text": "Podkasto: Ludu en nova fenestro | Elŝutu\n\nKun Maritza Gutierrez el Kubo ni renkontiĝis fine de la lasta UK en Rejkjaviko. Tio estas okazo rerigardi al la evoluo de la kuba E-movado post la lasta tiea UK, enpensiĝi ĉirkaŭ problemoj de la landa kaj regiona laboro de UEA kaj evidente paroli pri la Havanaj E-Elsendoj. En la informa segmento de la 285-a E-elsendo ĉe la adreso: www.pola-retradio.org ni revenas al la problemo de senlaboreco en EU, kun plezuro ni informas pri premio por Polaj Ŝtataj Arbaroj kaj en scienca rubriko atentigas, ke pri tumoroj 90-procente respondecas aliaj ol genetikaj faktoroj. Muzike akompanas nin Amindaj. El ilia KD eldonita de Vinilkosmo ni muzike citas du kanzonojn „Lasu la malĝojon flugi” kaj „Tiel la mondo iras”.\n\nProgres­antojn atendas paralela aŭskultado de informoj kaj legado de iliaj tekstoj en koncernaj rubrikoj de nia paĝo.  Aparte estas aŭskultebla interparolo kun nia antaŭmikrofona gasto.", "author": null, "categories": ["Elsendoj"], "audio_links": ["/wp-content/uploads/2013/11/RetRadio_26.11.2013.mp3"]}
{"url": "https://pola-retradio.org/2013/11/interparolo-kun-maritza-gutierrez-gonzalez-interalie-pri-la-kuba-e-movado/", "title": "Interparolo kun Maritza Gutiérrez González interalie pri la kuba E-movado", "published": "2013-11-26 16:47:18+01:00", "content_text": "Maritza Gutiérrez González el Kubo. La antaŭmikrofona renkontiĝo fine de la lasta UK en Rejkjaviko fariĝis la  okazo rerigardi al la evoluo de la kuba E-movado post la lasta tiea UK, enpensiĝi ĉirkaŭ problemoj de la landa kaj regiona laboro de UEA kaj evidente paroli pri la Havanaj E-Elsendoj. El la elsendo 26.11.2013 .", "author": null, "categories": ["Antaŭ la mikrofono"], "audio_links": ["/wp-content/uploads/2013/09/Kun-Maritza-Gutierrez_Kuba-E-Movado-landa-agado-de-UEA-Havana-E-programo_26.11.2013.mp3", "/wp-content/uploads/2013/09/Kun-Maritza-Gutierrez_Kuba-E-Movado-landa-agado-de-UEA-Havana-E-programo_26.11.2013.mp3?_=49"]}
{"url": "https://pola-retradio.org/2013/11/efektivaj-kauzoj-de-tumoroj/", "title": "Efektivaj kaŭzoj de tumoroj", "published": "2013-11-26 19:01:22+01:00", "content_text": "Eĉ 90 procentoj de tumoroj dependas de la eksteraj kaj ne genetikaj faktoroj. Sciencistoj prilaboris liston de faktoroj, kiujn necesas konsideri por ne malsaniĝi. Al la fundamentaj risko­faktoroj apartenas tabakfumado, troa konsumado de alkoholaĵoj, narkotaĵoj, malbona vivstilo kaj malbona dieto. Laŭ sciencistoj post 10 jaroj la nombro de personoj suferantaj tumorojn duobliĝos. La Eŭropa Principaro batali kontraŭ la kanceron listigas 11 principojn. I.a. ĝi mencias obezecon – kiu rekte aŭ malrekte kondukas al multaj malsanoj – inkluzive kanceron  kaj al metabolaj perturboj, kiel diabeto.\n\nEl la elsendo 26.11.2013. Legas Tomek", "author": null, "categories": ["Sciencaj informoj"], "audio_links": ["/wp-content/uploads/2013/05/Faktoroj-kauzantaj-turmorojn.mp3", "/wp-content/uploads/2013/05/Faktoroj-kauzantaj-turmorojn.mp3?_=50"]}
{"url": "https://pola-retradio.org/2013/11/nova-postmarkoserio-en-la-ciklo-perditaj-artverkoj/", "title": "Nova poŝtmarkoserio en la ciklo „Perditaj artverkoj", "published": "2013-11-29 00:00:51+01:00", "content_text": "Antaŭnelonge la Pola Poŝto emisiis  tri poŝtmarkojn kun paŝteloj de Stanisław Wypiański, kiuj prezentas polan aktoron kaj reĝisoron el la limperiodo de la 19-a kaj 20-a jarcentoj, Ludwik Solski. La tri poŝtmarkoj – ĉiu en la eldonkvanto de 450 mil ekzempleroj – aperas en la ciklo „Perditaj artverkoj”. Ĝia celo estas atentigi, ke la artverkoj malaperintaj dum la 2-a mondmilito aŭ ŝtelitaj lige kun ĝi estas seninterrompe serĉataj. Sur la postmarke prezentitaj tolaĵoj de Wyspiański la aktoro estas prezentita en la roloj el teatraĵoj de Leopold Staff,  Ŝekspiro kaj Wyspiański. Dum la germana pribombado la varsovia loĝejo de Solski – elstara pola aktoro, reĝisoro kaj teatra direktoro en septembro 1939 estis damaĝita. Multnombra kolekto de liaj artverkoj perdiĝis.\n\nEl la elsendo 29.11.2013. Legas Gabi\n\nNova posxtmarserio el la ciklo Perditaj Artverkoj", "author": null, "categories": ["Novaĵoj"], "audio_links": ["http://wp-content/uploads/2013/11/Nova-posxtmarserio-el-la-ciklo-Perditaj-Artverkoj.mp3", "http://wp-content/uploads/2013/11/Nova-posxtmarserio-el-la-ciklo-Perditaj-Artverkoj.mp3?_=51"]}
{"url": "https://pola-retradio.org/2013/11/adam-zagajewski-distingita-en-cinio/", "title": "Adam Zagajewski distingita en Ĉinio", "published": "2013-11-29 14:38:49+01:00", "content_text": "Pola poeto, Adam Zagajewski fariĝis laŭreato de la ĉina literatura premio Zhongkun, difinata kiel ĉina poezia Nobel-premio. La enmanigo okazis lastĵaŭde en Pekino. Tiu ĉi internacia literatura premio estas atribuata ĉiun duan jaron de la Poezia Fondaĵo Zhongkun kunlabore kun Instituto pri Poeziesploroj de la Pekina Universitato. Temas pri unusola ĉi-speca premio en Ĉinio por eksterlandanoj. En ĉiu eldono ricevas ĝin du poetoj – ĉino kaj eksterlandano.  En la nomo de la pola premiita laŭreato, kiu ne povis partopreni la solenaĵon – la distingon transprenis la reprezentanto de la pola ambasado en Pekino. La Ĉina Poezia Nobel-Premio ne estas unusola distingo pro Zagajewski. En marto 2014 la funkcianta en Kantono neformala poezi­societo membriganta renomajn poetojn naskiĝintajn en la 70-aj jaroj enmanigos al  li premion pro la tuto de la kreado. Venontjare aperos kromede la unua ĉina traduko de poezikolekto de Zagajewski fare de profesorino Wu Lan, elstara traduk­istino de la pola literaturo, tradukinta jam i.a. verkojn de Miłosz kaj Kapuściński.\n\nEl la elsendo 29.11.2013. Legas Milada", "author": null, "categories": ["Kulturkroniko"], "audio_links": ["/wp-content/uploads/2013/11/Pola-poeto-distingita-en-Cxinio.mp3", "/wp-content/uploads/2013/11/Pola-poeto-distingita-en-Cxinio.mp3?_=52"]}
{"url": "https://pola-retradio.org/2013/11/e_elsendo-el-la-29-11-2013/", "title": "E_elsendo el la 29.11.2013", "published": "2013-11-29 21:51:05+01:00", "content_text": "Podkasto: Ludu en nova fenestro | Elŝutu\n\nJan Czerski, kies silueton ni prezentas,  estas laŭvica koninda polo, kiu pro politikaj dum dispartigo de Pollando, ekzilita al Siberio, famiĝis kiel rekonita malkovrinto de la Orienta Siberio. Nian 286-an elsendon ĉe www.pola-retradio.org inaŭguras kulturaj informoj pri la distingita pola poeto Andrzej Zagajewski en Ĉinio kaj pri la nova poŝtmarka serio dediĉita al la perdiĝintaj dummilite artverkoj. Krome aŭdeblas E-informoj. La elsendon fermas mallonga Leterkesta renkontiĝo. Kantas Esperanto Desperado sian kanton “Lando de Amo”. Ĝi devenas  el la KD eldonita de VINILKOSMO “Brokantaĵoj”.\n\nLa kulturaj informoj kaj la feleotono estas paralele legeblaj kaj aŭdeblaj en koncernaj rubrikoj de nia retejo.", "author": null, "categories": ["Elsendoj"], "audio_links": ["/wp-content/uploads/2013/11/RetRadio_29.11.2013.mp3"]}
{"url": "https://pola-retradio.org/2013/12/cinio-logas-per-salajroj/", "title": "Ĉinio logas per salajroj", "published": "2013-12-03 00:00:32+01:00", "content_text": "Ne Kajmana Insularo, nek Aŭstralio – sed Ĉino estas la plej ofte elektata de eksterlandanoj loko por vivi kaj labori. Laŭ ekspertoj de la banko HSBC eksterlandajn al Azio logas unuavice altaj salajroj. Meze dum la jaro eblas gajni 74 mil dolarojn, tio estas je 10 mil pli ol ekvivalentas la meza salajro sur aliaj kontinentoj. Al la malavantaĝoj apartenas polucio en la ĉinaj metropoloj. HSBC enketis pli ol 7 mil personojn en 37 landoj. Post Ĉinio, kiel atrakcia laborloko,  viciĝis Germanio, Singapuro, Kajmana Insularo kaj Aŭstralio.\n\nEl la elsendo 03.12.2013 Legas Zbyszek\n\nCxinaj salajroj logas eksterlandajn laborantojn", "author": null, "categories": ["Novaĵoj"], "audio_links": ["/wp-content/uploads/2013/10/Cxinaj-salajroj-logas-eksterlandajn-laborantojn.mp3", "/wp-content/uploads/2013/10/Cxinaj-salajroj-logas-eksterlandajn-laborantojn.mp3?_=53"]}
{"url": "https://pola-retradio.org/2013/12/madrida-eksperimento-vendejoj-por-senlaboruloj/", "title": "Madrida eksperimento – vendejoj por senlaboruloj", "published": "2013-12-03 00:00:40+01:00", "content_text": "Madrido malfermas reton da vendejoj por senlaboruloj. Ĉiu persono perdinta laboron povos en ili aĉeti produktojn kun 25-procenta rabato. Sur la pordoj de ĉi tiuj vendejoj troviĝas afiŝita ŝildo “amika vendejo”. Por butikumi en ili sufiĉas prezenti dokumenton konfirmanta la laborperdon. En Madrido estas 630 mil senlaboruloj. La iniciatinto de la kampanjo estas vendej¬posedantoj en la madrida kvartalo Hortaleza. Unue ili ofertis al senlaboruloj unu fojon semajne malpli altajn prezojn, sed nun ili ofertas la favorprezajn produktojn kaj servojn ĉiutage. Vendistoj tiel repagas specifan ŝuldon memorante, ke ili ankaŭ iam spertis ekonomiajn malfacilaĵojn. La iniciaton komence subtenis 60 vendejoj kaj servobutikoj.\n\nEl la elsendo 03.12.2013. Legas Zbyszek\n\nMadrida iniciato – vendejoj por senlaboruloj", "author": null, "categories": ["Elsendoj"], "audio_links": ["/wp-content/uploads/2013/10/Madrida-iniciato-vendejoj-por-senlaboruloj.mp3", "/wp-content/uploads/2013/10/Madrida-iniciato-vendejoj-por-senlaboruloj.mp3?_=54"]}
{"url": "https://pola-retradio.org/2013/12/akrigas-situacio-en-ukrainio/", "title": "Akriĝas situacio en Ukrainio", "published": "2013-12-03 00:00:43+01:00", "content_text": "La parlamento de Ukrainio malakceptis la postulon pri malfid­esprimo por la registaro de la ĉefministro Mykoła Azarow, kiu decidis ke la asociiga interkonsento kun la Eŭropa Unio ne estos akceptita. Lia parolado estis superb­rigita per protestkrioj de opoziciaj deputitoj indignitaj, ke la ĉefministro parolas ruse kaj ne ukraine. En sia alparolo en la parlamento Witalij Kliczko akuzis la ŝtaton pri perfido kaj postulis la abolon de la kabineto. Miloj da manifestaciantoj, aŭskultantaj la parlamentan debaton pri revoko de la registaro Azarows post la malsukcesa decido direktiĝis al la rezidejo de prezidento Janukowycz. Sur la centra placo de Kijevo – Majdan laŭvican tagon manifestas pledantoj de integriĝo de Ukrainio kun la Unio. La opozicio blokas la registarajn konstruaĵojn kaj la rezidejon de la prezidento.\n\nEl la elsendo 03.12.2013. Legas Barbara\n\nAkrigxanta situacio en Ukrainio", "author": null, "categories": ["Novaĵoj"], "audio_links": ["http://wp-content/uploads/2013/10/Akrigxanta-situacio-en-Ukrainio.mp3", "http://wp-content/uploads/2013/10/Akrigxanta-situacio-en-Ukrainio.mp3?_=55"]}
{"url": "https://pola-retradio.org/2013/12/e_elsendo-el-la-03-12-2013/", "title": "E_elsendo el la 03.12.2013", "published": "2013-12-03 15:39:33+01:00", "content_text": "Podkasto: Ludu en nova fenestro | Elŝutu\n\nPascal Dubourg Glatiny dum la septembra ARKONES prelegis pri interesa internacia eldonprojekto rilatanta al artaj interŝanĝoj en komunista periodo. Tiutema  libro kaj krome lia plej nova libro rilatanta al la kontaktoj inter la arto kaj scienco estas la objekto de nia antaŭ­mikrofona renkontiĝo. Ĉeokaze el la interparolo ni ekscias pri interesa E-lingva ekspozicikatalogo pretigita de berlinaj artistoj – el la komence menciita eldonprojekto – por la pasintjara bienalo en Venecio.  Pliaj informoj ĉe la retpaĝo de la eldonisto kie mendeblas la katalogo de Kuehn Malvezzi ĉe la Venecia bienalo 2012 – http://www.moussepublishing.com/printed/kuehn_malvezzi/komuna _fundamento.php\n\nEn la komenca parto de la 287-a E-elsendo ĉe www.pola-retradio.org en aktualaĵoj ni informas unualoke pri la akriĝanta situacio en Ukrainio, pri salajrologa Ĉinio kaj pri Madridaj vendejoj por senlaboruloj. Temoj el la pola gazetaro levas la demandon pri aĉetomanio, kiun spronas plasta mono, t.e. bankaj kartoj. Scienca temo rilatas al esploroj pri hormono de feliĉo kiel efika rimedo kontraŭ kancero. Hodiaŭ fragmente ni aŭskultas la kanton de Magnus „Ekstere” el la KD „Elektronika Kompilo” de Vinilkosmo. Progresantojn tradicie atendas paralela aŭskultado de informoj kaj legado de iliaj tekstoj en koncernaj rubrikoj de nia paĝo.  En aparta rubriko estas ankaŭ aŭskultebla interparolo kun nia antaŭmikrofona gasto.", "author": null, "categories": ["Elsendoj"], "audio_links": ["/wp-content/uploads/2013/12/RetRadio_03.12.2013.mp3"]}
{"url": "https://pola-retradio.org/2013/12/pascal-dubourg-glatigny-informas-pri-du-interesaj-libroj-aperontaj-en-2014/", "title": "Pascal Dubourg Glatigny informas pri du interesaj libroj aperontaj  en 2014", "published": "2013-12-03 16:22:34+01:00", "content_text": "Pascal Dubourg Glatigny renkontita dum la aŭtuna ARKONES prelegis kaj aldone aparte antaŭ nia mikrofono dividas informojn pri la aperontaj  en 2014 du interesaj libroj. Unu estas frukto de interesa internacia eldonprojekto rilatanta al artaj interŝanĝoj en komunista periodo. La alia rilatas al liaj propraj profesiaj studoj kaj  koncernas kontaktoj inter la arto kaj scienco. Ĉeokaze ni ekscias pri interesa E-lingva ekspozicikatalogo pretigita de berlinaj artistoj – el la komence menciita eldonprojekto – por la pasintjara bienalo en Venecio. Pliaj informoj ĉe la retpaĝo de la eldonisto, kie mendeblas la katalogo de Kuehn Malvezzi ĉe la Venecia bienalo 2012 – https://www.moussepublishing.com/?product=/kuehn-malvezzi-komuna-fundamento/\n\nEl la elsendo 03.12.2013 .", "author": null, "categories": ["Antaŭ la mikrofono"], "audio_links": ["/wp-content/uploads/2013/09/Pascal-Dubourg-Glatiny_03.12.2013.mp3", "/wp-content/uploads/2013/09/Pascal-Dubourg-Glatiny_03.12.2013.mp3?_=56"]}
{"url": "https://pola-retradio.org/2013/12/eble-supervenki-kanceron-per-hormono-de-felico/", "title": "Eble supervenki kanceron per hormono de feliĉo", "published": "2013-12-03 20:52:44+01:00", "content_text": "Junaj polaj specialistoj fariĝis la laŭreatoj de la programo Inter, kiu subtenas la inter­branĉajn esplorojn kaj evoluigon de la kapabloj popularigi la sciencon. Unu el la laŭreatinoj, d-ino Katarzyna Kamińska okupiĝis pri la demando ĉu kanceron eblas supervenki per hormono de feliĉo. Inspiris ŝin la psiko­neŭroimunologio kreiĝinta en la 50-aj jaroj de la pasinta jarcento. Kvankam estas konate kiom ŝlosila faktoro estas la emocia stato de la homo kaj la fakto, ke la homa psiko kapablas jungi ĉiujn organojn por kontraŭbatali la malsanon,  kaze de malsaniĝo ni forgesas pri tio. La demando estis kiel alidirekti nian rezonadon en tia situacio je pozitiva pensado. Alia demando estis kiel tio okazas, ke organismo de homoj feliĉaj aŭ vivkontentaj pli sukcese frontas la malsanon. La laboranta en la Militista Medicina Instituto sciencistino konfirmis, ke pozitiva, bona pensado stimulas la nervo­sistemon al la produktado de neŭro­transportiloj. Unu el ili estas beta-endorfino, la t.n. hormono de feliĉo. Ĝia efikeco estas tre granda, nome ĝi kapablas mobilizi ĉelojn de la imunoistemo por kontraŭbatali la malsanon.\n\nEl la elsendo 03.12.2013. Legas Tomek", "author": null, "categories": ["Sciencaj informoj"], "audio_links": ["/wp-content/uploads/2013/05/Hormono-de-felicxo-por-kontraubatali-kanceron.mp3", "/wp-content/uploads/2013/05/Hormono-de-felicxo-por-kontraubatali-kanceron.mp3?_=57"]}
{"url": "https://pola-retradio.org/2013/12/e_elsendo-el-la-06-12-2013/", "title": "E_elsendo el la 06.12.2013", "published": "2013-12-06 12:14:15+01:00", "content_text": "Podkasto: Ludu en nova fenestro | Elŝutu\n\nLa mezepokaj polikromiaĵoj en Małujowice en la suda Pollando,  lastatempe renovigitaj kaj rekonitaj kiel la nova vidindaĵo de la lando, estas la temo de la felietono de la 288-a E-elsendo el Varsovio. Krome ni prezentas la sonscenon el la pasintsemajna Malferma Tago de la Centra Oficejo de UEA en Roterdamo pri la plej novaj eldonaĵoj, per kiu programero tradicie Ionel Onet inaŭguras la Tagon. Sekvas fine mallonga Leterkesto, en kiu por la novembraj donacintoj, reagemaj aŭskultantoj kaj ĉiuj aliaj kantas Alejandro Cosavella. Ni prezentas fragmente lian kanton „Tuj” el lia KD „Hej”. Felietono pri vizitinda Małŭjowice estas paralele aŭdebla kaj legebla en la koncerna rubriko de la paĝo www.pola-retradio.org.", "author": null, "categories": ["Elsendoj"], "audio_links": ["/wp-content/uploads/2013/12/RetRadio_06.12.2013.mp3"]}
{"url": "https://pola-retradio.org/2013/12/polikromiajoj-el-malujowice/", "title": "Polikromi­aĵoj el Małujowice", "published": "2013-12-06 15:24:45+01:00", "content_text": "Ĉi-semajne mi volas prezenti al vi gesinjoroj unu el la nov­rekonitaj vidindaĵoj de Pollando, kvankam ĝia origino devenas el la 14-a jarcento. Tiucele ni devas direktiĝi al Małujowice, la vilaĝo troviĝanta en la vojovedio de Opole, la suda Pollando. La unua mencio pri la loko Mulowitz devenas el la 13-a jarcento el la registro de havaĵoj de la Vroclava Episkopejo. Ĝis la 1945-a jaro ĝi portis la germanan nomon Mollowitz.\n\nKun la  nomo de la vilaĝo estas ligita la plej fama batalo dum la sileziaj militoj el la 10-a de aprilo 1741. Ne tio estas la celo de nia atento, sed la paroĥa preĝejo de sankta Jakobo Apostolo. Origine temas pri konstruaĵo masonita, gotikstila el la 1250-a jaro. Ĝia patrono estis la Plej Sankta Maria Virgulino. En la unua duono de la 14-a jarcento la preĝejo estis fragmente ali­konstruita kaj vastigita de la vilaĝ­posedanto Samborius. Samjarcente, en la 60-aj jaroj, kreiĝis riĉaj polikromiaĵoj  kun la biblia kaj evangelia tamaro, kiujn – kiel oni asertas – plenumis artisto el la praga skolo.\n\nPreskaŭ 100 biblitemaj mur­pentraĵoj – malkovritaj nur post la 2-a mondmilito – preskaŭ kompakte kovras la murojn de la preĝejo, nun kiel patronon havanta la sanktan Jakobon Apostolon. Ili formas la tiel nomatan Biblia Pauperorum, Biblion de mizeruloj, kiu pere de religitemaj petraĵoj proksimigis la lego­malkapabla popolo la Biblian mesaĝon.  Inaŭguras la ciklon en la ĉefa navo de la preĝejo scenoj pri la kreo de la mondo kaj paradizo kaj finas tiuj pri resurekto kaj ĉieliro. Ĉiuj pentraĵoj trietape devenas el gotiko.  El la unua devenas pentraĵoj en la subtegment­ejo, kiuj parte estis kovritaj per la al­konstruita en la 1483-a jaro plafono. El la dua devenas pentraĵoj ĉe presbiterio el la komenco de la 15-a jarcento, el la tria polikromiaĵoj en la navo, kiuj kreiĝis antaŭ la jaro 1483. Apartan atenton meritas la plafono el ĉirkaŭ 1500-a jaro konsistanta el 640 ligno­tabuloj kovritaj per koloraj ornam­motivoj – geometriaj, plantaj, bestaj kaj eĉ heraldikaj.\n\nTre valora estas gotika, riĉe skulptita portalo kun timpanono prezentanta la kronornamon de la Dipatrino, Ŝian viziton ĉe sankta Elizabeta kaj adorkliniĝon de la Tri Magoj. Ĉirkuas ĝin ciklo de skulptaĵoj kun fraŭlinoj prudentaj kaj stultaj kaj skulptitaj rozetoj kaj foliaj elementoj.\n\nLa polikromiaĵoj el Małujowiece  estas la plej grava vindindaĵo laŭ de la itinero de Brzeg-polikromiaĵoj longa 3 kilometrojn kaj kondukanta tra la urboj Brzeg-Strzelniki-Pogorzela-Krzyżowice-Małujowice. Ĝi komenciĝas en la preĝejo de sankta Nikolao, en kies sakristio konserviĝis fragmentoj de mezepokaj polikromi­aĵoj. La sekvan etapon konsistigas polikromiaĵoj 13-14-jarcentaj en la preĝejo de sankta Antoni en Strzelniki, en la preĝejo de la Plej Sankta Koro de Jesuo en Pogorzela kaj en la sanktejo de Krzyżowice. La polikromiaĵoj en Małujowice estas difinataj ankaŭ kiel la Siksta Kapelo de Silezio. Tiu kromnomo estis atribuita pro la pentraĵo, kiu prezentas la Lastan Juĝon, same kiel tio okazas en la Vatikana Siksta Kapelo.\n\nLa famo de la polikromiaĵoj radikas en la 1964-a jaro,  kiam en preĝeja subtegmentejo el sub la stukaĵo aperis la plej malnovaj polikromiaĵoj. Sed la apartan brilon ili ricevis nur en la lastaj jaroj dank’ al la restaŭraj laboroj efektivigitaj en la jaroj 2010-2012 per la kosto de 2 milionoj da zlotoj, ĉirkaŭ 50 mil eŭroj,  ankaŭ el la uniaj rimedoj. Oni uzis samtempe la okazon por renovigi la pavimon kaj protekti la sanktejajn murojn kontraŭ la humideco.\n\nReference al la historiaj eventoj, necesas noti, ke jam ĉirkaŭ 1500 ĉesis pliaj konstrulaboroj. En 1526-a jaro la sanktejon transprenis protestantoj kaj en 1817-a jaro ĉiuj pentraĵoj estis stukaĵ­kovritaj. Ili estis parte forigitaj en la 60-aj jaroj de la 19-a jarcento, sed la restaŭraj laboroj limiĝis al alpentrado de mankantaj fragmentoj aŭ alikolorigo de fragmentoj paliĝintaj. Postmilite, en 1945 la preĝejo estis transdonita al la Katolika Eklezio. Kiel dirite la polikromiaĵoj eniras la konsiston de la ampleksa Itinero  de Polikromiaĵoj de Brzeg. Entute en la preĝejoj de la tuta regiono de Brzeg oni notas plej multajn restaĵojn de la mezepokaj polikromiaĵoj. Ili ĉefe transdaŭris dank’ al la Reformacio, kiam oni kovris ilin per surtegaĵo.  La malkovrado de ili komenciĝis post la dua mondmilito, kiam la sanktejojn transprenis katolikoj. Vizitante ĉi tiu parton de Silezio sendube ĉiel rekomendinde estas ne eviti la preĝejon de sankta Jakobo Apostolo en Małujowiece.\n\nEl la elsendo 06.12.2013. Legas Barbara", "author": null, "categories": ["Felietonoj"], "audio_links": ["/wp-content/uploads/2013/12/Polikromiajxoj-el-Malujowice_06.12.2013.mp3", "/wp-content/uploads/2013/12/Polikromiajxoj-el-Malujowice_06.12.2013.mp3?_=58"]}
{"url": "https://pola-retradio.org/2013/12/tabletoj-helpas-kompreni-makakojn/", "title": "Tabletoj helpas kompreni… makakojn", "published": "2013-12-07 20:20:27+01:00", "content_text": "Sciencistoj el  la universitato en Portsmouth instruis junajn makakojn uzi tabletojn por kompreni ilian konduton kaj la manieron komuniki. La rezultoj de la eksperimento kun partopreno de grupo de simioj el Sulawesi estis tre pozitivaj. Evidentiĝis, ke dank’ al tio, ke la gvidanto de la grupo koncentriĝis pri la uzo de la tableto la ceteraj simioj povis senti sin senstreĉaj, kio sekve influis la koherecon de la grupo kaj stimulis amikajn sintenojn. Laŭ sciencistoj tio spegulas la vivon en libereco. En la naturaj kondiĉoj makakoj vivas en malgrandaj grupoj kaj komunikas inter si helpe de rafinitaj kaj subtilaj komunik­teknikoj kiel mienado, korpo­sinteno kaj voĉado.\n\nEl la elsendo 07.12.2013. Legas Tomek", "author": null, "categories": ["Sciencaj informoj"], "audio_links": ["/wp-content/uploads/2014/01/Makakoj-uzas-tabletojn.mp3", "/wp-content/uploads/2014/01/Makakoj-uzas-tabletojn.mp3?_=59"]}
{"url": "https://pola-retradio.org/2013/12/mekanikaj-abeloj-el-la-varsovia-politekniko/", "title": "Mekanikaj abeloj el la Varsovia Politekniko", "published": "2013-12-10 00:00:03+01:00", "content_text": "Sciencistoj el la Varsovia Politekniko gvidas la lastajn laborojn pri tio, ke iliaj mekanikaj abeloj povu flugi. La unuaj provoj okazos antaŭ la feria periodo 2014. Laŭ sia aspekto ili jam prezentiĝas kiel veraj abeloj. Ilian konstruon fundamentas du etaj helicoj, dank’ al kiuj la mekanika abelo povos leviĝi. La artefarita ekvivalento de viva abelo estos pli efika, ĉar ĝi tute ne okupiĝos pri serĉado de nutraĵo. Sciencistoj solvis jam la problemon de la polenigado.  Servos al  tio enmuntita eta broseto transport­anta polenojn inter la floroj. La aranĝaĵo ellernos rekoni florojn. Mekanikaj insektoj almenaŭ komence ne flugos en la libera spaco, sed en forcejoj. Ili estos testitaj por elmontr­i kian ventoblovon ili kapablos elteni. La laboroj pri la artefaritaj abeloj estas gvidataj en la Fakultato pri Mekaniko, Energetiko kaj Aviado de la Varsovia Politekniko. Ili estas planitaj ankoraŭ por du jaroj.\n\nEl la elsendo 10.12.2013. Legas Tomek\n\nMekanikaj abeloj el la Varsovia Politekniko", "author": null, "categories": ["Sciencaj informoj"], "audio_links": ["/wp-content/uploads/2013/12/Mekanikaj-abeloj-el-la-Varsovia-Politekniko.mp3", "/wp-content/uploads/2013/12/Mekanikaj-abeloj-el-la-Varsovia-Politekniko.mp3?_=60"]}
{"url": "https://pola-retradio.org/2013/12/kreskas-la-nombro-de-rusoj-vizitantaj-pollandon/", "title": "Kreskas la nombro de rusoj vizitantaj Pollandon", "published": "2013-12-10 00:00:06+01:00", "content_text": "Rusoj tuj post germanoj apartenas al personoj plej multnombre vizitantaj Pollandon. En 2013 la nombro de rusoj venantaj al Pollando, aparte al la Gdanska Regiono kreskis enorme. En 2012 iliaj vizitoj kreskis 30-procente, en la unua jarduono de 2013 rusoj lasis en Pollando 238 milionojn da zlotoj. Kvankam rusoj venas unuavie butikumcele videbliĝis kresko de interesiĝo pri la kulturaj proponoj kaj ripozo. Ĉi-lasta estas ĉiam pli­longdaŭra, kion konsideras la pola flanko plu­konstruante la turisman infrastrukturon, ĉefe 5-stelajn hotelojn. Dum la lasta Pola-Rusa Turisma Forumo en Gdansko oni parolis ankaŭ pri la favorantaj turisman viglon interhomaj rilatoj. La turisman trafikon favoras traktato pri malgranda limtrafiko, kvankam krom kaliningradanoj ĉiam pli da turistoj venas el Moskvo.\n\nEl la elsendo 10.12.2013. Legas Milada\n\nPollando logas rusajn turistojn", "author": null, "categories": ["Novaĵoj"], "audio_links": ["/wp-content/uploads/2013/12/Pollando-logas-rusajn-turistojn.mp3", "/wp-content/uploads/2013/12/Pollando-logas-rusajn-turistojn.mp3?_=61"]}
{"url": "https://pola-retradio.org/2013/12/subvenciado-ankau-de-naturgenera-teknologio/", "title": "Subvenciado ankaŭ de naturgenera teknologio", "published": "2013-12-10 00:00:45+01:00", "content_text": "La konsilantaro de Częstochowa – en kiu ekde unu jaro estas krom­financata la programo de ekster­organisma koncipado – ekde 2014 subvencios ankaŭ metodon kuraci malfekundecon naturmaniere. Nome komence de decembro la urbokonsilantaro aprobis la civitanan rezolucion pri la krom­financado de la programo kuraci malfekundecon per natura metodo, la t.n. Naturgenera Teknologio [NPT]. La decidon antaŭis tutjara inform­kampanjo celita al la civitanoj kaj urbo­aŭtoritatoj kadre de kiu okazis  multaj klerigaj sesioj, simpozioj, podi­diskutoj kaj sciencaj konferencoj. Pravigante la civitanan proponon oni elstarigis, ke la problemo de nefekundeco rilatas al 10-15 procentoj de paroj kaj inter ili nur ĉe 20 procentoj ne­fekundecon eblas konsideri kiel malsanon. Tio signifas, ke en 80 procentoj da kazoj eblas revenigi fekundecon helpe de profesia diagnozado kaj konforma kuracado. Samtempe oni elstarigis, ke la aplikado de la naturgenera teknologio  estas statistike plej efika maniero kuraci malfekundecon. Ĝi estas ankaŭ dekkelkoble malpli posta ol la eksterorganisma koncipado.\n\nEl la elsendo 10.12.2013. Legas Barbara\n\nSubvenciado ankau de la naturgenera teknologio", "author": null, "categories": ["Novaĵoj"], "audio_links": ["/wp-content/uploads/2013/12/Subvenciado-ankau-de-la-naturgenera-teknologio.mp3", "/wp-content/uploads/2013/12/Subvenciado-ankau-de-la-naturgenera-teknologio.mp3?_=62"]}
{"url": "https://pola-retradio.org/2013/12/e_elsendo-el-la-10-12-2013/", "title": "E_elsendo el la 10.12.2013", "published": "2013-12-10 14:38:40+01:00", "content_text": "Podkasto: Ludu en nova fenestro | Elŝutu\n\nMalferma Tago de la CO en Roterdamo havas sian specifan etoson. Vi sentos ĝin en la bonvenigaj vortoj de la Ĝenerala Direktoro, Osmo Buller, kiu salute alparolas la alvenintajn gastojn kaj la ĉef­preleganton,  d-ron Federico Gobbo. Ni prezentas la 1-an parton de lia prelego: “Instrui interlingvistikon hodiaŭ: spertoj kaj konsideroj”. En la informa parto de la 289-a E-elsendo ĉe www.pola-retradio.org ni informas  pri la decido de la urbo Częstochowa subvencii en 2014 ankaŭ natur­generan teknologion kaj pri rusaj turistoj, kiujn logas Pollando. El la pola gazetaro vi ekscias pri laŭvicaj voĉoj ĉirkaŭ eŭro en Pollando. Mekanika abelo el la Varsovia Politekniko – jen informo ne sole por la miel­frandemuloj. Elsendante el la vintra Pollando kun plezuro ni aŭdigas fragmente “Sambon de la koloroj”, kiun kantas Dirce Sales.", "author": null, "categories": ["Elsendoj"], "audio_links": ["/wp-content/uploads/2013/12/RetRadio_10.12.2013.mp3"]}
{"url": "https://pola-retradio.org/2013/12/polaj-lernantoj-lau-la-esploroj-de-oecd/", "title": "Polaj lernantoj laŭ la esploroj de OECD", "published": "2013-12-13 00:00:40+01:00", "content_text": "Polaj lernantoj troviĝas inter la plej bonaj, se temas pri la rezon­kapablo rilate natursciencojn, legadon kaj interpretadon de tekso kaj rilate la matematikajn kapablojn. Tio rezultas el la esploroj de PISA -programo pri la poentado de lerno­kapabloj – konsistanta el duhora testo kun demandoj, kiujn necesas plurfoje respondi en diversaj kuntekstoj kaj kun malfermaj demandoj baziĝantaj sur situacioj, kiujn eblas fronti en la ĉiutaga vivo.\n\nPISA-esplorado estis okazigita jam la 5-an fojon inter 500 mil 15-jaruloj en 65 landoj de la mondo laŭ la mendo de OECD – Organizo pri la Ekonomia Kunlaboro kaj Evoluo. La rezultoj de junaj poloj en signifa grado superas la mezumon karakterizan por ĉiuj OECD-ŝtatoj. La polaj junuloj okupis la 9-an lokon en la kategorio la rezonado koncerne natursciencojn, la 10-an se temas pri legado kaj interpretado de teksto. Se temas pri la natursciencoj polaj 15-jaruloj akiris lokon tuj post finnoj kaj estonoj – en la monda skalo anticipinte i.a. Usonon kaj Francion.  Rilate matematikajn kapablojn ili  okupis la 14-an lokon. Kompare kun la antaŭaj esploroj de PISA tio estis ilia plej granda avanco, ĉar antaŭe iliaj  rezultoj egalis al OECD-mezumo. La rezultoj de la polaj gimnazianoj pri la matematikaj kapabloj distingiĝas ankaŭ fone de la ceteraj eŭropaj ŝtatoj. Poloj akiris ĉi-rilate la 4-an rezulton inter la ŝtatoj de la Eŭropa Unio kaj la 6-an inter ĉiuj eŭropaj ŝtatoj. La esploroj de PISA elmontris, ke en Pollando estas ĉiam malpli da lernantoj kun la plej malbonaj lerno­rezultoj, grandiĝas la nombro de avanuloj. Rilate matematikon la plej bonaj lernantoj konsisitigas 5 procentojn de la tuta esplorata grupo.\n\nEntute en la nunjara esplorado de OECD gejunuloj el 25 landoj akiris pli bonajn rezultojn ol en la antaŭaj jaroj. Krom Pollando en maniero evidenta pliboniĝis la klerig­nivelo en Brazilo, Germanio, Israelo, Italio, Meksikio, Portugalio, Tunizo kaj Turkio. Tre bonajn rezultojn atingis lernantoj el la orienta Azio kaj ankaŭ el Liĥtenŝtejno, Svislando kaj Nederlando.\n\nEl la elsendo 13.12.2013. Legas Milada\n\nPolaj junuloj en la lastaj esploroj de OECD", "author": null, "categories": ["Novaĵoj"], "audio_links": ["/wp-content/uploads/2013/12/Polaj-junuloj-en-la-lastaj-esploroj-de-OECD.mp3", "/wp-content/uploads/2013/12/Polaj-junuloj-en-la-lastaj-esploroj-de-OECD.mp3?_=63"]}
{"url": "https://pola-retradio.org/2013/12/e_elsendo-el-la-13-12-2013/", "title": "E_elsendo el la 13.12.2013", "published": "2013-12-13 13:07:37+01:00", "content_text": "Podkasto: Ludu en nova fenestro | Elŝutu\n\nLa 154-an naskiĝdatrevenon de Ludoviko Zamenhof pasontan nur post du tagoj la Pola Retradio omaĝas per aparta elsendo. Nia finna aŭskultanto Jorma Ahomäki felietonas pri Zamenhof-biografioj sur sia bretaro. Barbara prezentas specimenon el la biografia libro de Marjorie Boulton “Zamenhof – aŭtoro de Esperanto”. La fragmento rilatas al la UK-1912 en Krakovo dum kiu la kreinto de Eperanto prezentis sian lastan paroladon en la rolo de la “majstro”. Komence de la 290-a elsendo ĉe www.pola-retradio.org aŭdiĝas aktualaĵo pri la loko de polaj gejunuloj  en la lastaj esploroj de OECD rilate la poentadon de lernokapabloj de 500 mil gejunuloj en 65 landoj. Tio estas teksto paralele legebla kaj aŭskultebla en la rubriko novaĵoj. Kantas Georgo Handzlik.", "author": null, "categories": ["Elsendoj"], "audio_links": ["/wp-content/uploads/2013/12/RetRadio_13.12.2013.mp3"]}
{"url": "https://pola-retradio.org/2013/12/festokaza-butikumado-de-poloj/", "title": "Festokaza butikumado de poloj", "published": "2013-12-17 00:00:04+01:00", "content_text": "La ŝparado kaj prudento – tiel mallonge eblas sumigi la esplor­rezultojn de la konsil­firmao Deloitte pri nia butikumado lige kun la Kristnasko 2013. Malgraŭ ŝparado kaj prudento temos pri la 5-procenta kresko kompare al 2012. Entute temos pri 1126 zlotoj (ĉ. 268 eŭroj). La festaj elspezoj estas financitaj el niaj ŝparitaĵoj. Ĉiu 20-a persono planas preni por la kristnaska butikumado bankan krediton. Statistika eŭropa familio elspezas por la festoj ĉ. 452 eŭrojn – je 184 eŭroj pli ol poloj. Ĉiam pli ofte poloj festokaze butikumas en grandaj vendejretoj, ĉiam pli ofte interrete. Poloj plej ofte aĉetas kiel kistnaskajn donacojn kosmetikaĵojn kaj librojn, mem preferente ricevi koverton kun kontanta mono. La esploroj de la konsilfirmao Deloitte en Pollando okazis la 5-an fojon, en la mondo la 16-an. Partoprenis ĝin 17 eŭropaj landoj.\n\nEl la elsendo 17.12.2013. Legas Milada\n\nFestokaza butikumamdo de poloj", "author": null, "categories": ["Novaĵoj"], "audio_links": ["/wp-content/uploads/2013/12/Festokaza-butikumamdo-de-poloj.mp3", "/wp-content/uploads/2013/12/Festokaza-butikumamdo-de-poloj.mp3?_=1"]}
{"url": "https://pola-retradio.org/2013/12/polaj-malkovroj-en-la-libro-de-time/", "title": "Polaj malkovroj en la libro de Time", "published": "2013-12-17 20:32:20+01:00", "content_text": "La usona semajnrevuo Time publikigis libron “100 novaj sciencaj malkovroj”. Inter ili troviĝas la esploroj de arkeologoj el la Jagelona Universitato en Krakovo kaj el la Katolika Universitato en Lublino en la iama urbo de Majaoj en Gvatemalo,  Nakum. Laŭ iniciato de doktoro Jarosław Źrałka el la Arkeologia Instituto de la Jagelona Universitato kaj magistro Wiesław Kosz el la Katolika Lublina Universitato ili komenciĝis en 2006. Dum sinsekvaj esplor­vizitoj la polaj arkeologoj malkovris la restaĵojn de la reĝaj palacoj kaj tiujn  de la loka elito, sanktejojn, piramidojn, tombejojn, bas­reliefojn kaj plurajn objektojn de la ĉiutaga uzo. En 2013 ili malkovris en Nakum objektojn servantajn por la astronomiaj esploroj, loĝ­komplekson kaj piedpilkan ludplacon. La laŭvica ekspedicio al Nakum okazos en marto 2014.\n\nEl la elsendo 07.12.2013. Legas Gabi", "author": null, "categories": ["Sciencaj informoj"], "audio_links": ["/wp-content/uploads/2014/01/Polaj-esploristoj-notitaj-en-la-libro-de-Time.mp3", "/wp-content/uploads/2014/01/Polaj-esploristoj-notitaj-en-la-libro-de-Time.mp3?_=2"]}
{"url": "https://pola-retradio.org/2013/12/temperaturoj-realaj-kaj-senteblaj/", "title": "Temperaturoj realaj kaj senteblaj", "published": "2013-12-17 20:47:20+01:00", "content_text": "La persona percepto de temperaturo malsamas disde tiu, kiun elmontras termometroj. Tial kelkfoje, kiam estas nur 12 gradoj ŝajnas al ni, ke estas varme – aliflanke ĉe la 18-grada temperaturo ni sentas malvarmon. Ĉion ĉi klarigas la ideo de sentebla temperaturo, eksplikanta ĉi tiujn diferencojn.\n\nAnkoraŭ antaŭ kelka tempo oficialaj informoj de la pola Instituto pri Meteologio kaj Akvomastrumado informis pri la sentebla temperaturo kaj ne tiu, kiun elmontris termometroj. Oni rezignis pri tio, kiam homoj rimarkis, ke la sciigata temperaturo malsamas disde tiu, kiun elmontris iliaj hejmaj termometroj. Sed tion kaŭzis manko de konscio pri tio, ke ekzistas gravaj diferencoj inter la temperaturoj senteblaj kaj realaj.\n\nInteresan metodon mezuri la senteblan temperaturon, baziĝantan sur la sciencaj esploroj,  prezentis kanadanoj. Ilia meteologia instituto prilaboris specialan forumulon, baze de kiu la sentebla temperaturo estas kalkulata baze de reala temperaturo kaj humideco. Humidex ne estas tamen ideala, kvankam tre utila maniero informi pri la temperaturo,  ĉar ĝi en preciza maniero difinas la influon de humideco je la percepto de temperaturo. Tamen mankas en ĝi almenaŭ du variabloj, kiuj ebligus unusignife difini ĉu en koncerna momento  homo sentos la termo¬komforton aŭ ne.\n\nUnue temas pri la ventoforto. Nome vento en signifa grado malaltigas temperaturon. Kelkfoje tamen, kiam regas granda varmo – pli ol 40-grada – ĝi efikas kiel harsekigilo kaj povas grandigi la senton de varmo.\n\nAlfoniĝas al tio pluvo. Nome la homa organismo perceptas la akvotemperaturon kiel signife malpli altan ol la temperaturon de aero. Tial ĉiu pluvo aŭ neĝpluvo kaŭzas, ke homo sentas pli da malvarmo malgraŭ la sama temperaturo, kiu regas  dum la senpluva vetero.\n\nKial tamen oni ne konsideras la sunradiadon? Tio okazas pro la fakto, ke la reala temperaturo mezurata en la meteologiaj stacioj okazas ĉiam en la ombro. La sunradioj efektive varmigas la aeron, sed tiu faktoro ne estas konsiderata. Tial ni mem lasas nin trompi rigardante varmigitan termometron, kiu indikas eĉ je 10 gradoj pli ol estas reale. Nur konfronto kun freŝa ekserdoma aero ver¬konformigas nian senton de temperaturo\n\nLa senteblaj temperaturoj, povas esti kelkfoje ŝokaj. Kiam estas nulgrada vetero, sed vento blovas kun rapideco de 50 kilometroj je unu horo homo sentas minus 27 gradojn. Se tia vento blovus en momento, kiam ekzemple en Pollando ni havus  minus 30 gradojn ni sentus malvarmon de minus 67 gradoj.\n\nEn Britio la tieaj 7-8 plusaj gradoj en kondiĉoj de ŝira vento kaj multe pli granda humideco ol en Pollando povas esti de poloj senteblaj kiel malpli alta temperaturo ol la temperaturo en Pollando egala al nulo gradoj en la kondiĉoj de sunplena kaj senventa vetero.\n\nTial necesas orientiĝi pri la sentebla, perceptebla temperaturo aŭ almenaŭ kapabli taksi ĝin konsiderante donitaĵojn pri humideco kaj ventoforto. Verdire ne estis ankoraŭ prilaborita perfekta meteologia modelo ebliganta precize difini la senteblan temperatuon, sed la jam ekzistantaj modeloj ebligas ĉiam  pli bone ĝin taksi.\n\nEl la elsendo 17.12.2013. Legas Tomek", "author": null, "categories": ["Sciencaj informoj"], "audio_links": ["/wp-content/uploads/2013/12/Temperaturoj-realaj-kaj-senteblaj.mp3", "/wp-content/uploads/2013/12/Temperaturoj-realaj-kaj-senteblaj.mp3?_=3"]}
{"url": "https://pola-retradio.org/2013/12/e_elsendo-el-la-13-12-2013-2/", "title": "E_elsendo el la 17.12.2013", "published": "2013-12-17 20:59:06+01:00", "content_text": "Podkasto: Ludu en nova fenestro | Elŝutu\n\nLa 2-a son-dokumenta parto de la prelego de d-ro Federico Gobbo “Instrui  interlingvistikon hodiaŭ: spertoj kaj konsideroj” estas la ĉefa programero en la  291-a E-elsendo de Pola Retradio ĉe la adreso: www.pola-retradio.org. En la komenca parto de la Varsovia E-elsendo ni parolas pri la elspezemo de poloj en la kunteksto de Kristnasko, pri la traktadoj kun rusoj rilate la eksportadon de ovoj fone de la krizo de ovovendado en la Unio. En nia scienca rubriko ni eksplikas la misterojn de la reala kaj de la perceptata, sentata temperaturo. Elektitaj temoj el nia hodiaŭa E-elsendo estas paralele aŭskulteblaj kaj legeblaj en koncernaj rubrikoj de nia paĝo.", "author": null, "categories": ["Elsendoj"], "audio_links": ["/wp-content/uploads/2013/12/RetRadio_17.12.2013.mp3"]}
{"url": "https://pola-retradio.org/2013/12/omage-al-poloj-savantaj-judajn-kuncivitanojn/", "title": "Omaĝe al poloj savantaj judajn kuncivitanojn", "published": "2013-12-20 00:00:02+01:00", "content_text": "Sur Grzybowski-Placo en Varsovio ekstaros monumento de poloj savantaj judojn. La Varsoviaj urboaŭtoriatoj kaj Komitato por Protekti la Memoron pri la Bataloj kaj Martireco anoncis konkurson por la formo de la monumento. Ĝi estos lokita ĉe la preĝejo de Ĉiuj Sanktuloj. En la samflanka navo troviĝos  omaĝmuro kun la nomoj de poloj savantaj judojn. La liston preparas speciala grupo sub la gvido de Jan Żaryn el la Komitato memoriganta polojn, savintaj judojn. Laŭ profesoro Żaryn temos pri ĉirkaŭ 10 mil nomoj kaj krome tiaj institucioj kiel ekzemple Pola Konspira Ŝtato, la Katolika Eklezio, la Pola Registaro en Elmigrejo. La konkurso daŭros ĝis la 28-a de februaro 2014. Ĝi havas internacian karakteron.\n\nEl la elsendo 20.12.2013. Legas Milada\n\nOmagxe al poloj savantaj judajn kuncivitanojn", "author": null, "categories": ["Novaĵoj"], "audio_links": null}
{"url": "https://pola-retradio.org/2013/12/la-pentrajoj-de-guercino-en-pollando/", "title": "La pentraĵoj de Guercino en Pollando", "published": "2013-12-20 14:36:19+01:00", "content_text": "La Nacia Muzeo en Varsovio ĝis la 2-a de februaro 2014 prezentas la ekspozicion kun pentraĵoj de Guercino, unu el la plej elstaraj majstroj de la itala baroko. Inter la ekspozici­ataj tolaĵoj troviĝas la plej famaj kompanaĵoj deventantaj el la italaj kolektoj – la pinakoteko, preĝejoj kaj palacoj de lia familia urbo Cento kaj krome el la kolektoj de la roma Galleria Nazionale d’Arte Antica di Palazzo Barberini. La pola publiko havas krome la esceptan okazon adminiri unu el la plej enigmaj verkoj en la historio de la moderna pentroarto, la malofte prezentatan ekster Romo pentraĵon „La Arkadiaj Paŝtistoj”. La ekspozicion de la monument­ecaj tolaĵoj riĉigas desegnaj studaĵoj, skizoj kaj krokizoj. La retrospekta ekspozicio de Guercino en la Nacia Muzeo en Varsovio estas la unua tiom riĉa prezento de lia kreado ekster Italio. En la 17-a jarcento la figuro kaj la verkoj de  Guercino akiris popularecon kompareblan kun tiu de tiel grandaj majstroj de la epoko kiel Caravaggio, Velázquez kaj Rembrandt. Ekde septembro 2013 ĝis februaro 2014 la ekspozicion akompanas riĉenhavaj eventoj, kiuj proksimigas al la pola publiko diversajn aspektojn de la baroka arto.\n\nEl la elsendo 20.12.2013. Legas Gabi", "author": null, "categories": ["Kulturkroniko"], "audio_links": ["/wp-content/uploads/2013/12/La-ekspozicio-pri-Guercino-en-Pollando.mp3", "/wp-content/uploads/2013/12/La-ekspozicio-pri-Guercino-en-Pollando.mp3?_=5"]}
{"url": "https://pola-retradio.org/2013/12/marcin-krol-el-zurawica/", "title": "Marcin Król el Żurawica", "published": "2013-12-20 15:21:14+01:00", "content_text": "Ĉi-semajne ni volas prezenti al vi la silueton de la pola 15-jarenta sciencisto nomata jen Marcin Król el la loko Żurawica (la suda Pollando), jen Martin Polonus,  jen Martinus Rex de Premislia, jen Martinus Rex in medicinus. La vivinta nur 31 jarojn Marcin el Żurawica lasis firman spuron en la historio de la pola kulturo kaj scienco. La vivinta en la periodo 1422-1453 sciencisto estis pola matematikisto, astronomo,  astrologo, kuracisto. Unu el la antaŭ­kurieroj de humanismo en Pollando.\n\nAkirinte la gradon de la magistro de liberaj artoj en la Krakova Universitato li preskaŭ tuj komenci memstaran laboron pri la scienca materialo, kiun li alproprigis en la studperiodo. Spite la ĝis tiam valida metodo de dogma ekspliko de konokanonoj subtenitaj de la aŭtoritateco de antikvaj pensuloj – Marcin Król subigis ilin al kritiko kaj pritakso. Konsiderante la signifon de matematikaj konoj por aliaj sciencoj kaj la metodikajn konsiderojn li samjare prilaboris en maniero facile komprenebla Artmetikon de frakcioj. Lia traktato kaptis la atenton de la universitataj aŭtoritatoj, kiuj aprobas ĝian enhavon kiel lekcitemojn. La universitata kanceliero Zbigniew Oleśnicki aliflanke ebligas al la juna sciencisto direktiĝi por plustudado eksterlanden sen ŝiri la kontaktojn kun la patrina altlernejo.  Marcin el Żurawicy vizitis do sciencajn centrojn en Prago, Lajpcigo kaj studis en Padovo kaj Bolonjo. En Bolonjo  li aldone lekciis astronomion kaj tie li akiris la gradon de medicina doktoro. En tiu rolo li estis en 1499 la kortega kuracisto de Jan Hunyad,   la heroo de la hungaraj kontraŭ­turkaj bataloj. Ekde la sama periodo en ĉi-lasta rolo li gvidis sciencan kaj lekcian laboron, ankaŭ la kuracistan praktikon,  pro kiu li ricevis la menciitan pli frue kromnomon Reĝo de la medicinaj sciencoj. Vintre de 1500 Marcin Król revenis al Krakovo, en kies Akademio li okupiĝis pri astronomio kaj pri matematiko. Li poste fondis tie el la propraj rimedoj katedron de astrologio, rapide akirintan la eŭropan famon, kiel krakova astrologia skolo. Ĝis  la fino de la 15-a jarcento ĝi estis marko en si mem. En tiu fakultato studis fine de la 15-a jarcento i.a. doktoro Johann Georg Faust, germana alkemiisto, la modelo de doktoro Faŭsto el la verko de Goethe. Entute en la jaroj 1475-1510 la krakova altlernejo enŝoviĝis en la unuan vicon de la eŭropaj universitatoj kaj sole la itala Padovo povis egalpaŝi kun Krakovo.\n\nAparte  la krakova astronomio famiĝis tra la kontinento. Krom Marcin Król lekciis tie i.a. Marcin Bylica el Olkusz kaj Wojciech el Brudzewo. Dum tiu ora epoko de la krakova astronomio  studis en la Krakova Universitato i.a. Nikolao Kopernik.\n\nNe malpli fama estis la krakova  matematika skolo, inter kies kreintoj troviĝas la heroo de nia felietono,  Marcin Krol el Żurawica kaj liaj disĉiploj. La signifon de la polaj matematikistoj kaj astronomoj pruvas la fakto, ke seninterrompe en la jaroj 1448-1480 eĉ sep polaj sciencistoj – klerigitaj en Krakovo –  laboris kiel profesoroj de la fama universitato de Bolonjo. Pri la  famo de la pola astronomio kaj astrologio atestas ankaŭ enorma populareco – aparte en Germanio kaj Ĉeĥio – de la krakovaj kalendaroj, horoskopoj kaj prognozoj.\n\nMarcin el Żurawica aŭtoris plurajn verkojn. Estas inter ili verkoj pri frakcioj  “Algorismus minutiarium”, “Nova compilatio algorismi minutiarium”, “Opus de geometria”.  Marcin el Żurawica estis la kritikinto de “Tablas alfonsíes” per la disertaĵo “Summa super Tabulas Alphonsi vel Correctiones Tabularum Alphonsi”. Kiel la unua pola sciencosto li uzis en sia laboro  la trigonometriajn funkciojn.\n\nLa tutan sian bonhavaĵon Marcin Krol testamentis al la Krakova Universitato. Lia testamento bonhavigis ankaŭ lian fraton Florian, simplan kamparanon en Żurawica.\n\nBarbara Pietrzak\n\nEl la elsendo 20.12.2013. Legas Tomek", "author": null, "categories": ["Felietonoj"], "audio_links": ["/wp-content/uploads/2013/12/Marcin-Krol-el-Zurawica.mp3", "/wp-content/uploads/2013/12/Marcin-Krol-el-Zurawica.mp3?_=6"]}
{"url": "https://pola-retradio.org/2013/12/clay-magalhaes-pri-la-stato-de-la-preparoj-al-la-99-a-uk-en-bonaero/", "title": "Clay Magalhães pri la stato de la preparoj al la 99-a UK en Bonaero", "published": "2013-12-20 16:12:04+01:00", "content_text": "Clay Magalhães, Konstanta Kongresa Sekretario deĵoranta en la CO de UEA en Roterdamo en la interparolo kun nia Redakcio informas pri la nuna stato de la preparoj al la 99-a UK en Bonaero (komenco de decembro 2013). Fine de la jaro finiĝas la unua aliĝperiodo, do la periodo de la plej favora aliĝperiodo. El la elsendo 20.12.2013 .", "author": null, "categories": ["Antaŭ la mikrofono"], "audio_links": ["/wp-content/uploads/2013/12/Clay-Magheales_la-Bonaera-UK-atendas_20.12.2013.mp3", "/wp-content/uploads/2013/12/Clay-Magheales_la-Bonaera-UK-atendas_20.12.2013.mp3?_=7"]}
{"url": "https://pola-retradio.org/2013/12/e_elsendo-el-la-20-12-2013/", "title": "E_elsendo el la 20.12.2013", "published": "2013-12-20 17:22:59+01:00", "content_text": "Podkasto: Ludu en nova fenestro | Elŝutu\n\nLa Bonaera UK-2014 atendas. Rapidpaŝe proksimiĝas la fino de la unua aliĝperiodo, tial la lokon de la tradicia Leterkesto prenas interparolo kun KKS, Clay Magalhães, ĉirkaŭ la lastaj pri­kongresaj informoj konsult­eblaj ankaŭ rete – http://uea.org/kongresoj/uk _2014.html . Komence de la 292-a E-elsendo ĉe https://pola-retradio.org ni proponas aktualaĵon kaj felieton kun laŭvica interesa polo, ĉi-foje Marcin Król el Żurawica. Tradicie elektitaj tekstoj el la elsendo estas paralele legeblaj kaj aŭdeblaj en koncernaj rubrikoj. Aparte eblas aŭskulti la interparolon kun KKS de UEA.", "author": null, "categories": ["Elsendoj"], "audio_links": ["/wp-content/uploads/2013/12/RetRadio_20.12.2013.mp3"]}
{"url": "https://pola-retradio.org/2013/12/por-la-restaura-fondajo-de-la-baziliko-en-bet-lehem/", "title": "Por la restaŭra fondaĵo de la Baziliko en Bet Leĥem", "published": "2013-12-24 00:00:00+01:00", "content_text": "En novembro la pola prezidento kun la edzino­ vizitis la Bazilikon de la Naskiĝo de Jesuo en Bet Leĥem. Ili estis bonvenig­itaj de la protektantaj la Bazilikon franciskanoj kaj reprezentantoj de la ortodoksa kaj armena Eklezioj. La pola prezidenta paro en la akompano de franciskano Seweryn Lubecki vizitis la sanktejon, preĝis ĉe la Groto de la Enmondiĝo, vizitis la preĝejon de sankta Katerina la Aleksandria kaj vizitis la groton de sankta Jozefo. Post la vizito kortuŝita prezidento Komorowski dividis la opini­ondeklaris, ke tiuloke Kristnasko daŭras la tutan jaron kaj kun rekono rilatigis sin al la kunlaboro de la protektantaj la Bazilikon Eklezioj. Ministro Jaromir Sokołowski el la prezidenta kancelario informis, ke Pollando destinos 50 mil dolarojn por la restaŭra fondaĵo de la Baziliko.\n\nEl la elsendo 24.12.2013. Legas Milada\n\nPor la restaura fondajo de la Baziliko en Bet Lehem", "author": null, "categories": ["Novaĵoj"], "audio_links": ["/wp-content/uploads/2013/12/Por-la-restaura-fondajo-de-la-Baziliko-en-Bet-Lehem.mp3", "/wp-content/uploads/2013/12/Por-la-restaura-fondajo-de-la-Baziliko-en-Bet-Lehem.mp3?_=8"]}
{"url": "https://pola-retradio.org/2013/12/e_elsendo-el-la-24-12-2013/", "title": "E_elsendo el la 24.12.2013", "published": "2013-12-24 21:14:31+01:00", "content_text": "Podkasto: Ludu en nova fenestro | Elŝutu\n\n„Kristnaskaj rakontoj el franca Kanado” de Louis Fréchette en la traduko de Francisko Lorrain konsistigas la ĉefan parton de nia 293-a E-elsendo ĉe www.pola-retradio.org. Komence aŭdiĝas mallonga informa parto, el kiu informo pri la pola kontribuo al la restaŭra fonduso de la Baziliko en Bet Leĥem estas paralele aŭdebla kaj aŭskultebla en la rubriko novaĵoj. La elsendon akompanas fragmente hungara, pola kaj kanada kristnaskaj kantoj, la du unuaj en la E-versio.\n\nĜojplenan, serenan kaj pacan Kristnaskon !", "author": null, "categories": ["Elsendoj"], "audio_links": ["/wp-content/uploads/2013/12/RetRadio_24.12.2013_wt_293.mp3"]}
{"url": "https://pola-retradio.org/2013/12/la-varsovia-semajnfina-signalo/", "title": "La varsovia semajnfina signalo", "published": "2013-12-27 00:00:36+01:00", "content_text": "La sonĝo pri Varsovio”, tre populara kanzono de Czesław Niemen, ekde la 16-a de februaro (la naskiĝ­tagreveno de la mortinta antaŭ  10 jaroj kantisto) ĉiuvendrede eksonos sur la Banka Placo en Varsovio tiamaniere anoncante semajnfinon. „Sonĝo pri Varsovio” estante muzika invito enamiĝi al Varsovio pro ĝia belo, moderneco, gastamo kaj nevenkeblo ne rolos tamen kiel la himno de Varsovio. Tiun rolon plenumas melodio aŭdiĝanta ĉiutage je la 11.15 de sur la horloĝa turo de la Reĝa Kastelo. Ĝi memorigas, ke tiuhore en septembro 1939 dum la pribombado de Varsovio fare de germanoj haltis la horloĝa mekanismo. La himno estis kun­komponita baze de la muzik­motivoj de la historia Varsovia Kanto kaj de la insurgenta Marŝo de Mokotów-kvartalo el 1944.\n\nEl la elsendo 27.12.2013. Legas Gabi", "author": null, "categories": ["Novaĵoj"], "audio_links": ["/wp-content/uploads/2013/12/Varsovia-signalo-invitonta-por-la-semajnfinoj.mp3", "/wp-content/uploads/2013/12/Varsovia-signalo-invitonta-por-la-semajnfinoj.mp3?_=9"]}
{"url": "https://pola-retradio.org/2013/12/plurvarianta-knabino-kun-perlo-en-szczecin/", "title": "Plurvarianta “Knabino kun perlo” en Szczecin", "published": "2013-12-27 14:30:46+01:00", "content_text": "Ĝis la 2-a de februaro 2014 en la Nacia Muzeo en Ŝĉecino, la nordokcidenta Pollando estas rigardebla la ekspozicio „Transformiĝoj de Knabino kun perlo”. Temas pri 33 petraĵoj-variaĵoj inspiritaj per la konata bildo de Jan Vermeer van Delft el 1664. La bildojn aŭtoras la armena pentristo Narek Avetisyan. Laŭ lia deklaro la bildoj spegulas la inspiritajn imagojn de la artisto, kaj ne la bildo­originalon mem. Laŭ Narek Avetisyan la pentrista ideo estas ekstertempa. Li serĉis inspirojn ankaŭ ĉe aliaj pentro­majstroj kiel Hieronim Bosch, Pablo Picasso kaj aramenaj pentristoj. Kreante la ciklon „Knabino kun perlo” li gvidis sin per idealismo de Platono kaj simulado, konsistanta en la kreado de bildo ŝajniganta realon aŭ kreanta la proporan realon.\n\nEl la elsendo 27.12.2013. Legas Zbyszek", "author": null, "categories": ["Kulturkroniko"], "audio_links": ["/wp-content/uploads/2013/12/Plurvarianta-Knabino-kun-perlo-en-Szczecin.mp3", "/wp-content/uploads/2013/12/Plurvarianta-Knabino-kun-perlo-en-Szczecin.mp3?_=10"]}
{"url": "https://pola-retradio.org/2013/12/kruszwica-urbo-de-legendoj/", "title": "Kruszwica – urbo de legendoj", "published": "2013-12-27 15:18:05+01:00", "content_text": "La lasta tago en la jaro estas kvazaŭ magia momento, en kiu oni sumigas la lastan jaron kaj faras promesojn por la nova. Do, en tiom eksterord­inara tago ne taŭgas viziti simplan, senmagian lokon. Tial,  hodiaŭ ni invitas vin al Kruszwica (la centra Pollando), la loko en kies historio multas legendoj kaj eksterordinaraj eventoj.\n\nKruszwica nedisigeble ligiĝas kun la origino de la pola ŝtato. Sed, la urbo kuŝanta apud la lago Gopło prospere evoluis multe pli frue. Proksime de ĝi kondukis la t.n. sukcena itinero – unu el la plej gravaj trakoj en la antikva epoko, kiu gvidis el la Romia Imperio profunden  al Europo. Profitoj ligitaj kun la komercado kaj diversaj servoj  ligitaj kun ofertataj al homoj moviĝantaj laŭe de la  sukcena itinero certigis bonstaton al la loĝantoj de Kruszwica. Sed, la homoj ĉi tie okupiĝis ne sole pri la komercado, ili ankaŭ kultivis teron, kiu cetere en tiu ĉi regiono estas aparte altkvalita. Antaŭ la kreiĝo de la pola ŝtato ĉirkaŭ la 6-a kaj 7-a jarcentoj Kruszwica laŭ supozoj de arkeologoj rolis kiel la ĉefa urbo de la gento nomata pollingve “Goplanie”. Tamen, post 200 jaroj subordigis ĝin la pli forta gento  “Polanie”, kiu donis la nomon al kreiĝanta nova ŝtato – Pollando.\n\nLa sekvaj jarcentoj signifis por Kruszwica la oran epokon, ĝi rolis  kvazaŭ kiel la ĉefurbo de la juna ŝtato, en kiu volonte estadis kaj ripozis la unuaj polaj regantoj.  Kiam, en la 11-a jarcento Pollandon regis Władysław Herman Kruszwica estis propraĵo de lia filo, princo Zbigniew. Sed, li ne estis bona reganto, li tute ne zorgis pri la urbo nek pri ĝia stato kajdefendo­kapablojj. La tutan atenton de princo Zbigniew okupis bela kantistino Elvira,  kun kiu li pasigis tutajn tagojn kaj noktojn festante kaj amuziĝante.    Lia patro, la reĝo de Pollando multfoje admonis la filon. Sed,  senrezulte. Fine la patra tiom ekkoleris, ke li brak-ĉe-brake kun siaj kavaliroj atakis Kruszwica. La urbo ne povis sin defendi pro  kadukiĝo de la defendo­remparoj kaj malsobreco de la defendantoj, kiuj estis pereantaj dum la atako unu post la alia.  Timigita Zbigniew decidis fuĝi kune kun Elvira tra la subtera itinero, kaŝita sub Gopło-lago. Sed,  kiam Władysław Herman ekvidis eskapantan filon li – laŭ onidiroj – malbenis lin kaj en la sama momento la subtera koridoro ruiniĝis por eterne,  entombig­ante la malhonestan filon kaj liajn amikojn. Kiel certigas la loĝantoj de Kruszwica la akvo sub la ruiniĝinta koridoro ĝis hodiaŭ havas tute alian koloron ol en la cetera  lago. Iuj eĉ rakontas, ke se dum tempesto la fulmo batus la akvon de Gop?o-lago oni povus ekvidi la ombrojn de la pereintoj kaj ekaŭdi anstataŭ tondro iliajn kriojn.\n\nLa priskribita en legendo batalo de la patro kaj filo ver­konformas, ĝi por multaj jaroj ĉesigis la evoluon de Kruszwica. La laŭvica prospera periodo en la historio de la urbo ligiĝas kun la silueto de alia pola reĝo Kazimiro la Granda, el la 14a jarcento. Li decidis konstrui en Kruszwica masonitan kastelon, ĉar la urbo estis tiam aparte grava. Nome, ĝi estis situanta en la limregiono inter la pola ŝtato kaj la Teŭtona Ordeno inter kiuj multis militoj kaj bataloj. Sed, bedaŭrine post tiu ĉi pli prospera periodo la posedantoj de la urbo fariĝis  princo Popiel kaj lia german­devena edzino  Gerda. Iliajn preskaŭ unusolajn zorgojn konsistigis kolektado de trezoroj kaj kvereloj kun familanoj, kiuj laŭ Popiel volis senigi liajn filojn je la urbo-posedo. Fakte, aparte onkloj de Popiel ne aprobis lian maniero zorgi – aŭ fakte sincere dirante malzorgi pri la urbo. Gerda finfine sukcesis konvinki Popielon, ke unusola maniero certigi al iliaj filoj la regadon en Kruszwica estas mortigi la onklojn. Do, oni invitis ilin por solena regalo, dum kiuj oni servis ĉiujn drinkaĵojn venenitaj. malfru­vespere dum terura suferado la onkloj mortis. Popiel ne permesis ilin entombigi, la kadavoj kuŝis en Kruszwica kiel averto por aliaj familanoj. Tiom abomena krimo ne povis tamen resti ne punita. La lasitaj mortaj korpoj fariĝis la kovejo de miloj kaj miloj da musoj, kiuj tuj post enmondiĝo lavangis la kastelon de Popiel, enpenetrante tra ĉiu eĉ la plej eta truo kaj formanĝante ĉion, kion ili nur trovis. La timigita princo Popiel kune kun sia edzino Gerda kaj du filoj kaŝiĝis en la plej alta turo de la kastelo. Sed la musoj sukcesis sieĝi ankaŭ ĝin kaj formanĝis la malhonestan kaj kruelan princon kaj lian tutan familon. La atestanto de tiuj ĉi eventoj estas la unusola konserviĝ­inta kastela turo, nomata kiel facilas konjekti “la musa”. Turistoj, kiuj multnombre vizitas Kruszwica pene grimpas tra ĝia ligna ŝtuparo por admiri pitoreskajn vidindaĵojn de la urbo, proksimajn arbarojn kaj lagojn.\n\nSed, la kastelo ne estas unusola konstruaĵo en la urbo kun tiom riĉa historio. Eĉ malpli nova ol la kastela turo estas la  troviĝanta apud la bordo de Gopło-lago preĝejo de sanktaj Petro kaj Paŭlo. Ĝi estas unu el la plej bone konservitaj en Pollando romanik­stilaj konstruaĵoj. Oni levis ĝin ĉirkaŭ la 12-a jarcento el granito kaj sabloŝtono.  La romanikan karakteron de la konstruaĵo substrekas dikaj muroj, duonrondaj aksoj kaj simplaj geometriaj formoj. Konforme al la stilo la internaĵoj de la preĝejo estas tre modestaj oni eĉ povas diri mizeraj. Al la plej valoraj monumetoj de la preĝejo apartenas baptujoj, devenantaj el la 11-a kaj 12-a jarcento. En la 50-aj jaroj de la pasinta jarcento en la preĝejo estis retrovitaj malfru­gotikaj skulptaĵoj el komenco de la 16-a jarcento. Sed, la preĝejo Kruszwica kaŝas krome ornamaĵojn alistilajn, laŭe de ĝiaj muroj oni povas admiri  baroka­stilajn skulptaĵojn de genuantaj anĝeloj.\n\nEl la elsendo 27.12.2013. Legas Gabi", "author": null, "categories": ["Felietonoj"], "audio_links": ["/wp-content/uploads/2013/12/Kruszwica.mp3", "/wp-content/uploads/2013/12/Kruszwica.mp3?_=11"]}
{"url": "https://pola-retradio.org/2013/12/e_elsendo-el-la-27-12-2013/", "title": "E_elsendo el la 27.12.2013", "published": "2013-12-27 20:24:18+01:00", "content_text": "Podkasto: Ludu en nova fenestro | Elŝutu\n\nKruszwica – urbo de legendoj estas la laŭvica koninda loko, kiun ni prezentas en la 294-a E-elsendo ĉe www.pola-retradio.org. Komence ni prezentas kulturajn informojn – jen pri nova signalo anonconta la semajnfinojn en Varsovio, jen pri ekspozicio dediĉita al fama klasika pentraĵo „Knabino kun perlo” en Szczecin. En E-informo ni prezentas novajn korespondantojn de Akademio de Esperanto. Fine aŭdiĝas Leterkesto. Novaĵoj kaj la felietono estas legeblaj kaj aŭskulteblaj paralele en koncernaj rubrikoj. Daŭras tempo de kristnaskaj kantoj, ni prezentas du en la E-versioj. Malnovan polan kantas Remigiusz Kossakowski, la alia estas tute nova kaj originala. Muzikon komponis kaj kantas SoNori, la vortojn verkis Aleksandra Wanatuki.", "author": null, "categories": ["Elsendoj"], "audio_links": ["/wp-content/uploads/2013/12/RetRadio_27.12.2013.mp3"]}
{"url": "https://pola-retradio.org/2013/12/cokolado-rekomendita/", "title": "Ĉokolado rekomendita", "published": "2013-12-31 00:00:45+01:00", "content_text": "Laŭ hispanaj sciencistoj ne necesas rezigni pri frandado de ĉokolado, ĉar ĝi ne grasigas, eĉ kontraŭe – personoj, kiuj ofte konsumas ĉokoladon havas malpli da grasa histo. Kiel informis la periodaĵo „Nutrition” sciencistoj el la universitato en Grenado analizis donitaĵojn de 1458 personoj 12-17-jaraĝaj el 9 eŭropaj landoj, partoprenintaj la esplor­projekton HELENA, financitan de la Eŭropa Unio. La esplorojn aŭtoris Magdalena Cuenca-Garcia. Ŝiaopinie kvankam ĉokolado estas taksita kiel alt­grade energidona produkto, riĉa je sukeroj kaj graso la lastaj esploroj  inter plenkreskuloj sugetas, ke la konsumado de ĉokolado ligiĝas kun malpli alta risko de kor­metabolaj malsanoj. Ĉokolado enhavas mulajn flavono­idojn, kiuj rolas kiel fortaj antioksidantoj. Ili efikas ankaŭ kontraŭinflame kaj kontraŭ­trombe kaj helpas en hipertensio. Sciencistoj atentigas krome, ke la biologia efikado de nutraĵoj ne povas esti konsiderata nur laŭ la vidpunkto de ilia kolarieco, sed ankaŭ laŭ la vidpunkto de aliaj konsisteroj, kiuj en difinita maniero efikas grandige aŭ malgrandige je la risko de malsanoj, inkluzive de obezeco.\n\nEl la elsendo 31.12.2013. Legas Gabi\n\nCxokolado rekomendita", "author": null, "categories": ["Novaĵoj"], "audio_links": ["/wp-content/uploads/2013/12/Cxokolado-rekomendita.mp3", "/wp-content/uploads/2013/12/Cxokolado-rekomendita.mp3?_=12"]}
{"url": "https://pola-retradio.org/2013/12/la-postelefona-gardangelo/", "title": "La Poŝtelefona Gardanĝelo", "published": "2013-12-31 00:00:49+01:00", "content_text": "La prototipon de aplikaĵo baziĝanta sur niaj nervaj konektoj kaj nia  biologio prilaboras psikologo Rafał Ohme konstatinte, ke plimulto de ni ne havas tempon aŭskulti nian internan voĉon aŭ ĝin rifuzas. Ŝanĝi tion helpos al ni plur­funkciaj poŝtelefonoj. La prototipo de la aplikaĵo estos preta en 2014. Lau Rafał Ohme la homa korpo la tutan tempon „sufloras” al ni, kion fari. Ĝi informas nin pri la bezonoj, sed nur malmultaj kapablas aŭdi tiujn komunikojn. La menciita aplikaĵo baze de signaloj senditaj de organismo avertos ekzemple, ke la nivelo de nia nervoziĝo superis iun nivelon. Tiam aperos ankaŭ konsilo, ke prefere dum duona horo oni distanĉiĝu de aliaj homoj, faru kelkajn fizikajn ekzercojn aŭ supreniru la ŝtuparon de la oficejo aŭ domo. Kiam la organismo reakiros ekvilibron homo ricevos konfirman informon. Rafał Ohme bildece komparas la funkcion de la aplikaĵo kun la rolo de Gardanĝelo sufloranta solvon, helpanta, sed parolanta tro mallaŭte por ke oni aŭdu tion. La poŝtelefona aplikaĵo estos pli laŭta.\n\nEl la elsendo 31.12.2013. Legas Tomek\n\nLa Posxtelefona Gardangxelo", "author": null, "categories": ["Novaĵoj"], "audio_links": ["/wp-content/uploads/2013/12/La-Posxtelefona-Gardangxelo.mp3", "/wp-content/uploads/2013/12/La-Posxtelefona-Gardangxelo.mp3?_=13"]}
{"url": "https://pola-retradio.org/2013/12/24-milionoj-da-pasageroj-en-polaj-flughavenoj/", "title": "24 milionoj da pasaĝeroj en polaj flughavenoj", "published": "2013-12-31 19:55:11+01:00", "content_text": "Eĉ 24 milionoj da pasaĝeroj utiligis en 2013 la polajn flughavenojn. Tio estis je 12,5 procentoj pli ol unu jaron antaŭe. La gvidan rolon havis la Varsovia Chopin-flughaveno, sekvis aerodromoj en Krakovo kaj en Gdansko. La 2012 estis la tria jaro laŭvice, en kiu kreskis la nombro de la flugantaj pasaĝeroj. Tio estis ebla dank’ al la ŝanĝoj sur la merkato de regulaj trafik­konektoj, inkluzive evoluon de favorprezaj kaj landaj flugoj. Tra la ĉefurba flughaveno Chopin pasis 9,5 milionoj da pasaĝeroj, la krakova Balice notis 3,4 milionojn da pasaĝeroj kaj la flughaveno en Gdansko 2,8 milionojn da vojaĝantoj. Krome la flughaveno en Katowice notis 2 kaj duonan milionojn da pasaĝeroj kaj tra Vroclavo pasis 1,9 milionoj da pasaĝeroj. En 2012, simile kiel unu jaron pli frue, plej rapide disvolviĝis la regionaj flughavenoj; la plej grandan dinamikon, pli ol 77-procenton notis la flughaveno en Zielona Góra-Babimost. En 2012 komencis funkcii du novaj flughavenoj – en Modlin (857 mil pasaĝeroj) kaj en Lublino (5,6 mil personoj). La plej oftaj flugoj okazis al Britio kaj la plej ofte vizitata urbo estis Londono, kien flugis pli ol du milionoj da pasaĝeroj. Sekvis Germanio kaj Italio. La gvida flukompanio estis LOT. Rynair havis la 23-procentan partoprenon en la pola flugmerkato, la 20- procentan notis Wizz Air.\n\nEl la elsendo 31.12.2013. Legas Milada", "author": null, "categories": ["Novaĵoj"], "audio_links": ["/wp-content/uploads/2013/12/Pasagxeroj-en-la-polaj-flughavenoj-en-2013.mp3", "/wp-content/uploads/2013/12/Pasagxeroj-en-la-polaj-flughavenoj-en-2013.mp3?_=14"]}
{"url": "https://pola-retradio.org/2013/12/e_elsendo-el-la-31-12-2013/", "title": "E_elsendo el la 31.12.2013", "published": "2013-12-31 20:23:53+01:00", "content_text": "Podkasto: Ludu en nova fenestro | Elŝutu\n\nD-ro Federico Gobbo aŭdiĝas en la 3-a  kaj la lasta parto de sia prelego “Instrui interlingvistikon hodiaŭ: spertoj kaj konsideroj”, kiun li prezentis dum la novembra Malferma Tago de la CO.  En la informa parto de la 295-a E-elsendo ĉe www.pola-retradio.org ni parolas sumige pri la nombro de pasaĝeroj en la polaj flughavenoj en 2013; la temo el la pola gazetaro konfirmas, ke mizero ne malhelpas feliĉo­senton. La baldaŭa poŝtelefona Gardanĝelo kaj ĉiel rekomendinda ĉokolado jen temoj baze de sciencistaj esploroj. En nia  lasta E-elsendo en 2013 kantas Ralph Glomp kaj JoMo (lia kanto devenas el la KD eldonita de Vinilkosmo). Eĉ tri tekstoj estas paralele legeblaj kaj aŭskult­eblaj en koncernaj rubrikoj de nia paĝo.\n\nFeliĉan Novan Jaron 2014 !", "author": null, "categories": ["Elsendoj"], "audio_links": ["/wp-content/uploads/2013/12/RetRadio_31.12.2013.mp3"]}
