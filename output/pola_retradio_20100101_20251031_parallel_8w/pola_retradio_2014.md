---
source: "Pola Retradio (pola-retradio.org)"
generated_at: "2025-10-31T09:05:37.472566+00:00"
generator: "retradio_lib.py"
time_range: "2014-01-03 – 2014-12-30"
---


# Pilgrimanto de la Jarmilo

**Published:** 2014-01-03

**URL:** https://pola-retradio.org/2014/01/pilgrimanto-de-la-jarmilo/

**Categories:** Novaĵoj

**Audio:** /wp-content/uploads/2014/01/La-ekspozicio-pri-la-Pilgrimanto-de-la-Jarmilo-en-Lodzo.mp3, /wp-content/uploads/2014/01/La-ekspozicio-pri-la-Pilgrimanto-de-la-Jarmilo-en-Lodzo.mp3?_=15

Ĝis la 20-a de januaro 2014 en Lodzo – la centra Pollando –  daŭras unika laŭ la monda skalo ekspozicio de fotoj de Johano Paŭlo la 2-a „Pilgrimanto de la Jarmilio”.  La kolekto konsistas el 300 fotoj de Papo-polo en plimulto ĝis nun neniam publikigitaj. Johano Paŭlo la 2-a ĉiam alte taksis kontaktojn kun homoj, estis homo karisma, energia kaj aktiva.  La prezentataj fotoj devenas el la riĉega kolekto de Servizio Fotografico [servicjo fotografiko] de „L’ Osservatore Romano” kaj atestas pri la eksterordinara pontifikado de Johano Paŭlo la 2-a. Ili prezentas la papon laŭ diversaj aspektoj. Kiel moralan aŭtoritatulon, kiu disvastigadis universalajn valorojn al ĉiuj homoj sendepende al ilia mondkoncepto, konfesio aŭ raso. Kiel­ politikiston, kiu dank’ al sia sindediĉo, humileco kaj amo en enorma maniero influis la formon de la hodiaŭa mondo. Kiel la  homon, kiu spertante penon kaj solecon dediĉis sian vivon al aliaj homoj. La ekspozicio konsistanta el 21 partoj – pro la temamplekso – rolas kiel eksterordinara dokumenta veturo tra la unuopaj etapoj de la pontifikado kaj agado de Johano Paŭlo la 2-a.

El la elsendo 03.01.2014. Legas Gabi

La ekspozicio pri la Pilgrimanto de la Jarmilo en Lodzo


---

# Koninda polo: pastro profesoro Michał Heller

**Published:** 2014-01-03

**URL:** https://pola-retradio.org/2014/01/koninda-polo-pastro-profesoro-michal-heller/

**Categories:** Felietonoj

**Audio:** /wp-content/uploads/2014/01/Michal-Heller_dn.mp3, /wp-content/uploads/2014/01/Michal-Heller_dn.mp3?_=16

Ĝis nun en niaj felietonoj pri konindaj poloj ni parolis pri personoj, kiuj ne plu estas inter ni. Ĉi-foje la heroo de nia felietono troviĝas inter ni, laboras, kreas kaj ankaŭ aktivas por la ministerojn de la vivo kaj la Universo proksimigi al meze inteligenta homo. Tia estas pastro profesoro Michał Heller teologo,  mondfama kosmologo kaj filozofo, profesoro de la filozofiaj sciencoj specialist­iĝanta pri natur­filozofio, fiziko, relativisma kosmologio kaj rilatoj inter la scienco kaj la religio. Ĝis nun aperis ĉirkaŭ 40 liaj libroj dediĉitaj al la temoj, estantaj la objekto de lia interesiĝo.  En 2008 pastro Heller kiel la unua polo fariĝis la laŭreato de Templeton-Premio atribuata pro la superado de barieroj inter la scienco kaj religio. La tutan premion en la alteco de unu miliono 600 mil dolaroj li destinis por establi Kopernik-Centron en Krakovo, kiu okupiĝas i.a. pri esploroj kaj klerigado koncerne sciencojn, filozofion kaj teologion, pri esplorado de la rilatoj inter scienco, filozofio kaj teologio, pri la esplorado de la influo  de la scienco, filozofio kaj teologio je kulturo, pri filozofio de la naturo kaj kosmologio. Michał Heller naskiĝis en la 1936-a jaro. Post la eksplodo de la 2-a mondmilito en 1940 li estis ekzilita al Siberio, kaj en 1944  transloĝig­ita al la loko Urbach en la regiono de Saratovo. Reveninte al Pollando en 1946 en Tarnów (la suda Pollando) li faris la abiturientan ekzamenon, tie li diplom­itiĝis en la sacerdotiga seminario,  kie li poste laboris kiel lekcianto. Li estis ankaŭ en Tarnów la unua dekano de la Teologia Fakultato. Pliajn studojn Michał Heller daŭrigis en la Fakultato pri Filozofio de la Katolika Lublina Universitato, kie en 1966 li doktoriĝis per disetaĵo pri relativisma kosmologio. Ekde 1990-a jaro li estis investita kiel ordinara profesoro de la Papa Teologia Akademio transformita en 2009 en Papan Universitaton de Johano Paŭlo la 2-a en Krakovo. En  metodologio de la scienco Heller – simile kiel aliaj filozofoj kaj fizikistoj antaŭaj kaj nunaj konsideras  “neimageblan efikecon de matematiko en natursciencoj cele la mondo­priskribon”, kiel tion vortumis Eugene Wigner. Heller premisas, ke la mondo sur la fundamenta nivelo  posedas strukturon, kiun matematiko komprenata kiel scienco pri strukturoj kapablas priskribi kaj krome certa matematika strukturo identas kun la strukturo de konkreta natur­fenomeno.  Necesas aldoni, ke matematika strukturo en tiu kompreno signifas la reton de  dependiĝoj inter certaj matematikaj estoj. Samtempe  esencaj estas la dependiĝoj kaj ne estoj. Liaopinie fiziko konsistas en rilatigo de matematikaj strukturoj al konkretaj strukturoj de la mondo.  Citante profesoron Heller  eblas diri, ke “matematiko estas Absoluto, la unusola sfero de la homa agado, kiu restis ne damaĝita per la origina peko”. En sia filozofio de hazardo Heller proponis starpunkton peran inter la interpreto de la mondo kiel sekvo de hazardaj eventoj [ekzemple en la koncepto de Blinda Horloĝisto de Richard Dawkins] kaj la t.n. Inteligenta Projekto, laŭ kiu ne ekzistas hazardo, kaj la tuta mondo estas fakte gvidata en determinita maniero de Dio. Heller anstataŭe proponas propran koncepton de Granda Matrico aŭ  reference al Einstein La Dia Plano. Liaopinie hazardo kiel fenomeno kun tre malalta verŝajno aperas kiel integra parto de la mondo­strukturo, kiun eblas percepti teoisme (La Dia Plano],  kiel ankaŭ en la maniero malpligrade identiĝanta kun la kristana religio. Laŭ Heller hazardoj estas nepre necesa parto de  matrico, kies konsiston formas natur­reguloj. Hazardoj determinas komencajn kondiĉojn, kiuj difinas la evoluvojojn de natur­sistemoj, kiuj sekve evoluas strikte konforme al la naturreguloj. Tiamaniere same hazardo, kiel malhazardo havas sian lokon en la strukturo de la fenomenoj. En siaj laboroj pastro Heller esploras ankaŭ laŭ la matematika konsidero la tiel nomatan Gravitan singular­econ. Temas pri stato, ekde kiu konforme al la teorio de Granda Eksplodo la Universo komencis sian ekziston. Li proponis krome kaj daŭre evoluigas certan matematikan modelon, kiu en originala maniero ligas la du plej grandajn  kaj samtempe ne kongruajn teoriojn de la nuntempa fiziko, la ĝeneralan realtivecon de  Einstein kaj kvantuman mekanikon. Pri ĉi tiu demandoj profesoro Heller kunlaboras kun matematikistoj kiel  prof. Wiesław Sasin, kiel doktoroj Leszek Pysiak kaj Zdzisław Odrzygóźdź. En pli vasta grupo de kunlaborantoj aktivas ankaŭ nia kolego, Tomek Miller – doktoriĝ­anto de la Varsovia Politekniko kaj stipendiito de Kopernik Centro en Krakovo, kiu aliĝis al la kunlaboro pri la menciita modelo.

El la elsendo 03.01.2014. Legas Barbara/Tomek


---

# E_elsendo el la 03.01.2014

**Published:** 2014-01-03

**URL:** https://pola-retradio.org/2014/01/e_elsendo-el-la-03-01-2014/

**Categories:** Elsendoj

**Audio:** /wp-content/uploads/2014/01/RetRadio_03..01.2014.mp3

Podkasto: Ludu en nova fenestro | Elŝutu

Frank Selten el Germanio estas la antaŭ­mikrofona gasto de la unua E-elsendo de la Pola RetRadio en 2014. Kvankam ni memorigas kelkajn E-rilatajn biografiajn informojn de nia gasto ni ĉefe koncentriĝas pri lia kariero de ĵaz­muzikisto de la bando Barrelhouse aŭdigante specimene fragmentojn el ĝia plej lasta KD Creole Spirit. Komence de la 296-a programo ĉe www.pola-retradio.org ni informas pri interesa ekspozicio pri Pilgrimanto de la Jarmilio en Lodzo. Nian felietonon pri koninda polo ni dediĉas al pastro profesoro Michał Heller. La E-informo rilatas al la antaŭnelonge aperintaj E-lingvaj lernolibroj pri fiziko. Kelkaj tekstoj kiel kutime estas paralalele aŭdeblaj kaj legeblaj en la rilataj paĝo­rubrikoj.


---

# Interparolo kun Frank Selten dum la UK en Rejkjaviko (2013)

**Published:** 2014-01-03

**URL:** https://pola-retradio.org/2014/01/interparolo-kun-frank-selten-dum-la-uk-en-rejkjaviko-2013/

**Categories:** Antaŭ la mikrofono

**Audio:** /wp-content/uploads/2014/01/Frank-Selten-el-Germanio_03.01.2014.mp3, /wp-content/uploads/2014/01/Frank-Selten-el-Germanio_03.01.2014.mp3?_=17

Frank Selten el Germanio al multaj aŭskultanoj de niaj elsendoj estas jam iom konata i.a. pro la pli frue aŭdiĝintaj interparoloj. En la lasta, registrita en Rejkjaviko  kvankam ni memorigas kelkajn rilatajn E-informojn el lia biografio ni koncentriĝas pri lia kariero de ĵazmuzikisto, kiu en 2013 solenis sian 50-jariĝon tiuterene dum la bando kun kiu li estas ligita de la komenco Barrelhouse solenis samjare sian 60-jariĝon. El la elsendo 03.01.2014 .


---

# Ĉinio, atrakcia laborloko

**Published:** 2014-01-07

**URL:** https://pola-retradio.org/2014/01/cinio-atrakcia-laborloko/

**Categories:** Novaĵoj

**Audio:** /wp-content/uploads/2014/01/Cxinio-atrakcia-laborloko.mp3, /wp-content/uploads/2014/01/Cxinio-atrakcia-laborloko.mp3?_=18

Ne Kajmana Insularo, nek Aŭstralio – sed Ĉino estas la plej ofte elektata de eksterlandanoj loko por vivi kaj labori. Laŭ ekspertoj de la banko HSBC eksterlandajn al Azio logas unuavice altaj salajroj. Meze dum la jaro eblas gajni 74 mil dolarojn, tio estas je 10 mil pli ol ekvivalentas la meza salajro sur aliaj kontinentoj. Al la malavantaĝoj apartenas polucio en la ĉinaj metropoloj. HSBC enketis pli ol 7 mil personojn en 37 landoj. Post Ĉinio, kiel atrakcia laborloko,  viciĝis Germanio, Singapuro, Kajmana Insularo kaj Aŭstralio.

El la elsendo 07.01.2014. Legas Zbyszek

Cxinio, atrakcia laborloko


---

# Stabila nombro de la polaj retuzantoj

**Published:** 2014-01-07

**URL:** https://pola-retradio.org/2014/01/stabila-nombro-de-la-polaj-retuzantoj/

**Categories:** Novaĵoj

**Audio:** /wp-content/uploads/2014/01/Stabila-grupo-de-polaj-internautoj.mp3, /wp-content/uploads/2014/01/Stabila-grupo-de-polaj-internautoj.mp3?_=19

La nombro de poloj utiligantaj la Interreton en la lastaj jaroj stabiliĝis. Temas pri 62 procentoj da poloj super la 15-a vivojaro. Laŭ la kvara eldono de Monda Interreta Raporto tiu ĉi grupo de la pola socio ne estas kohera kaj ĝiaj ciferecaj kapabloj ligiĝas unuavice kun aĝo. Inter 15-24 jaruloj eĉ 94 procentoj deklaras almenaŭ foj-fojan utiligadon de la Interreto. Inter personoj pli ol 60-jaraj nur 17 procentoj prezentis similan deklaron. Alia faktoro laŭ kiu eblus karakterizi la polan interretan populacion estas klereco. Ju pli kleraj estas poloj des pli ofte ili uzas la reton. Tiu elcento inter personoj kun universitata klereco egalas al 80 procentoj, dum nur al 20 procentoj inter homoj kun elementa edukiteco.  Preskaŭ 100-procente la reton utiligas lernantoj kaj studentoj. Kreskis elcento de la internaŭtoj inter senlaboruloj. La unuan fojon oni notis personojn, kiuj iam uzis interreton – sed nun pro manko de komputilo, altaj kostoj de la retuzo, ĝia senutileco rezignis pri tio.

El la elsendo 07.01.2014. Legas Milada


---

# E_elsendo el la 07.01.2014

**Published:** 2014-01-07

**URL:** https://pola-retradio.org/2014/01/e_elsendo-el-la-07-01-2014/

**Categories:** Elsendoj

**Audio:** /wp-content/uploads/2014/01/RetRadio_07.01.2014.mp3

Podkasto: Ludu en nova fenestro | Elŝutu

Birute Rozenfelde el Latvio, unu el la plej novaj Honoraj Membroj de UEA rakontas antaŭ nia mikrofono pri sia esperantisteco, aparte komencoj de la famaj Baltiaj E-Tagoj. En la informa parto de la 297-a E-elsendo ĉe www.pola-retradio.org ni parolas pri Ĉinio kiel atrakcia laborloko, pri stabila grupo de polaj internaŭtoj. Dank’ al temo el la pola gazetaro ni informas pri grandaj inform­kampanjo lige kun eksporto de polaj fruktoj. En la scienca bulteno ni informas pri sukceso de polaj esploristoj, kiuj troviĝas en la libro de TIME kaj pri esplorado de makakoj helpe de…. tabletoj. Muzike akompanas nin ĉina kantistino Ling Phang plenumante popularan polan popolan kanton.


---

# Interparolo kun Birute Rozenfelde dum la Universala Kongreso en Rejkjaviko

**Published:** 2014-01-07

**URL:** https://pola-retradio.org/2014/01/interparolo-kun-birute-rozenfelde-dum-la-universala-kongreso-en-rejkjaviko/

**Categories:** Antaŭ la mikrofono

**Audio:** /wp-content/uploads/2014/01/Birute-Rozenfelde-el-Latvio_07.01.2014.mp3, /wp-content/uploads/2014/01/Birute-Rozenfelde-el-Latvio_07.01.2014.mp3?_=20

Birute Rozenfelde el Latvio estas unu el la  plej novaj Honoraj Membroj de UEA. La antaŭmikrofona renkontiĝo dum la Universala Kongreso en Rejkjaviko estis la okazo gratuli pro ĉi tiu distingo kaj ekscii pri la komenco kaj la nuno de la Baltiaj E-Tagoj, iam Baltaj E-Tendaroj, pri la E-agado de nia interparolantino. El la elsendo 07.01.2014 .


---

# Festivalo de la Kristnaskaj Kantoj

**Published:** 2014-01-10

**URL:** https://pola-retradio.org/2014/01/festivalo-de-la-kristnaskaj-kantoj/

**Categories:** Kulturkroniko

**Audio:** /wp-content/uploads/2014/01/Festivalo-de-la-Kristnaskaj-Kantoj.mp3, /wp-content/uploads/2014/01/Festivalo-de-la-Kristnaskaj-Kantoj.mp3?_=21

Ĝis la 26-a de novembro eblis aliĝi al la 20-a Internacia Festivalo de la Kristnaskaj Kantoj kaj Pastoraloj en Będzin en la sudo de Pollando. La finalo de ĉi tiu plej granda evento en Pollando okazos inter la 16-a kaj 19-a de januaro 2014. Antaŭas ĝin la eliminadoj daŭrantaj inter la 8-a kaj la 20-a de januaro en 38 lokoj de la tuta lando. En 2012 la eliminadojn frontis 20 mil personoj. La Festivalon rajtas partopreni amatoroj inkluzive de lernantoj kaj diplomitoj de la muzikaj lernejoj de la 1-a grado, solistoj, duetoj,  krome korusoj, preĝejaj kantgrupoj, voĉistaj kaj voĉ-instrumentaj ensembloj, ankaŭ popolaj kanttrupoj en diversaj aĝgrupoj. Będzin merite portas la nomon de la Ĉefurbo de la Pola Kristnaska Arto venigante tien la plej bonajn muzikajn ekspertojn. La jubilean eldonon de la Festivalo akompanos simpozio titolita „La kristnaskaj kantoj kaj pastoraloj en la pola kulturo”. Ĝi celas reliefigi kiom gravaj por la pola identeco, kulturo kaj religiemo estas ĉi tiuj komponaĵoj. La festivalo elkreskis ĝis la rango de la plej prestiĝa ĉi-speca aranĝo en Pollando el la regiona muzika evento en Będzin.

El la elsendo 10.01.2014. Legas Barbara / Gabi


---

# E_elsendo el la 10.01.2014

**Published:** 2014-01-10

**URL:** https://pola-retradio.org/2014/01/e_elsendo-el-la-10-01-2014/

**Categories:** Elsendoj

**Audio:** /wp-content/uploads/2014/01/RetRadio_10.01.2014.mp3

Podkasto: Ludu en nova fenestro | Elŝutu

Fragmenta sonsceno el la renkontiĝo de AERA, tio estas amikoj de la E-lingva Radiofonio dum la Rejkjavika UK aŭdiĝas kadre de la nunsemajna Leterkesto. Komence de la 298-a E-elsendo ĉe www.pola-retradio.org aŭdiĝas kultura informo pri Festivalo de la kristnaskaj kantoj kaj daŭrantaj al ĝi eliminadoj kaj tiukuntekste fragmente aŭdiĝas du polaj kristnaskaj kantoj en la plenumo de Remigiusz Kossakowski kaj la grupo Muzilo. Hodiaŭ ni felietonas krome pri la vizitinda urbo Wałcz kaj pri novaj eldonaĵoj rilataj al Oomoto.


---

# Eksterlandaj Studentoj en Pollando (2014)

**Published:** 2014-01-14

**URL:** https://pola-retradio.org/2014/01/eksterlandaj-studentoj-en-pollando-2014/

**Categories:** Novaĵoj

**Audio:** /wp-content/uploads/2014/01/Eksterlandaj-studentoj-en-Pollando.mp3, /wp-content/uploads/2014/01/Eksterlandaj-studentoj-en-Pollando.mp3?_=22

En Pollando studas gejunuloj el 142 landoj. Preskaŭ unu trionon de ili konsistigas ukrainanoj. Plej ofte ukrainaj gejunuloj elektas medicinajn fakultatojn. En la antaŭa akademia jaro temis pri 29 mil eksterlandanoj, inter ili 9747 ukrainanoj. Laŭ la vidpunkto de la nombro de la ukrainaj studentoj Pollando antaŭis Germanion kaj prenis la 2-an lokon post Rusio. Plej multaj ukrainanoj elektas privatajn alt­lernejojn. Ekde 2005 triobliĝis la nombro de studentoj el Bjelorusio, entute temas pri pli ol 3 mil personoj. Ĉiam malpli multaj estas eksterlandaj studentoj poldevenaj. Inter eksterlandanoj multnombre estas reprezent­itaj studentoj norvegaj (1553) kaj svedaj (1160). Tre rapide kreskas la nombro de la studantaj en Pollando hispanoj. En la akademia jaro 2012/13 temis pri 1327personoj. En 2005 estis da ili nur trideko. Kompare kun la mondaj statistik­aĵoj en Pollando studas malmultaj azianoj. La nombro de la eksterlandaj studentoj kreskas, sed daŭre temas nur pri 1,74 procentoj de la tuto de la gejunuloj studantaj en Pollando.

El la elsendo 14.01.2014. Legas Gabi


---

# Ĉiam pli da laborofertoj en la reto

**Published:** 2014-01-14

**URL:** https://pola-retradio.org/2014/01/ciam-pli-da-laborofertoj-en-la-reto/

**Categories:** Novaĵoj

**Audio:** /wp-content/uploads/2014/01/Kreskas-laborofertoj-en-la-Interreto.mp3, /wp-content/uploads/2014/01/Kreskas-laborofertoj-en-la-Interreto.mp3?_=23

Daŭre kreskas la nombro de labor­ofertoj en la Interreto. En oktobro aperis ĉirkaŭ 145 mil. Plej multaj rilatis al la Poznana Regiono en la okcidenta Pollando. Kreskas interesiĝo pri ekonomi­kiistoj, en oktobro temis aparte pri librotenistoj kaj specialistoj pri impostoj. Daŭre alta estas interesiĝo pri inĝenieroj. Aperis novaj laborofertoj en eduka kaj farmacia sektoroj. En la dua duono de 2013 kreskis laborofertoj por personoj profesie okupiĝantaj pri infanoj kaj grizaĝuloj, kaj okupiĝantaj pri aliaj hejmlaboroj. Laŭ specialistoj kaŭzas tion longdaŭraj demografiaj transformiĝoj.

El la elsendo 14.01.2014. Legas Zbyszek

Kreskas laborofertoj en la Interreto


---

# Emocioj ligitaj kun matematiko

**Published:** 2014-01-14

**URL:** https://pola-retradio.org/2014/01/emocioj-ligitaj-kun-matematiko/

**Categories:** Sciencaj informoj

**Audio:** /wp-content/uploads/2014/01/Emocioj-ligitaj-kun-matematiko.mp3, /wp-content/uploads/2014/01/Emocioj-ligitaj-kun-matematiko.mp3?_=24

Maltrankvilo ligita kun la solvado de matematikaj taskoj aktivigas la samajn cerbo­sferojn, kiel la fizika doloro.  La esploristoj el la ĉikaga universitato pruvis, ke ju pli grandan timon sentas homoj lige kun la matematikaj taskoj des pli forte estas stimulitaj cerbo­regionoj respondecaj pro instinkta malkovrado de danĝero kaj pro la sperto de fizika doloro. Ĉe la testitaj personoj timo estis aperanta ne nur dum la solvado de matematikaj taskoj, sed ankaŭ dum kuntuŝigo kun la matematikaj lernolibroj kaj enpaŝado en la matematikajn klasojn. Maltrankvilo estis aperanta ankaŭ, kiam testatoj  havis la konscion, ke por fini la studojn necesos ekzameni iliajn sciojn pri matematiko.  La testitaj personoj tute ne estis timemaj en la normalaj viv­cirkonstancoj. La maltrakvilo estis aperata en situacioj, kiuj vekis asociaciojn kun matematiko.

El la elsendo 14.01.2014. Legas Tomek


---

# E_elsendo el la 14.01.2014

**Published:** 2014-01-14

**URL:** https://pola-retradio.org/2014/01/e_elsendo-el-la-14-01-2013/

**Categories:** Elsendoj

**Audio:** /wp-content/uploads/2014/01/RetRadio_14.01.2014.mp3

Podkasto: Ludu en nova fenestro | Elŝutu

Konrad Andrzejczuk oratoris dum la Rejkjavika UK pri la kongresa temo. Ni prezentas en nia 299-a elsendo ĉe www.pola-retradio.org la rilatan sonscenon, per kiu li venkis en la Oratora Konkurso destinita por junaj esperantistoj. En la komenca parto de la elsendo ni informas pri kreskantaj labor­ofertoj en la Interreto, pri eksterlandaj studentoj en Pollando. El pola gazetaro ni eksciis, ke polojn atendas san­pasportoj, ke ĉinoj atendas polan pulvorig­itan lakton. Nia scienca temo eksplikas ŝanĝojn en nia cerbo lige kun matematiko. Elektitaj informoj estas paralele legeblaj kaj aŭskult­eblaj en la koncernaj rubrikoj de nia paĝo. La kanto „Junaj Idealistoj devenas” el la KD de Vinilkosmo Elektronika Kompilo; „Jam temp’ esta” estas kanto el la KD Simbiozo.


---

# La bildstrio “Jan Karski – la homo, kiu malkaŝis holokaŭston”

**Published:** 2014-01-17

**URL:** https://pola-retradio.org/2014/01/la-bildstrio-jan-karski-la-homo-kiu-malkasis-holokauston/

**Categories:** Novaĵoj

**Audio:** /wp-content/uploads/2014/01/Omagxe-al-Jan-Karski.mp3, /wp-content/uploads/2014/01/Omagxe-al-Jan-Karski.mp3?_=25

La 15-an de januaro en la eldonejo Rizzoli Lizard en Italio aperis la bildstrio titolita “Jan Karski – la homo, kiu malkaŝis holokaŭston”. Sur ĝiaj 160 koloraj paĝoj la leganto konatiĝas kun eksterordinara historio de homo, kiu dum la 2-a mondmilito kiel la unua rimarkis kaj kondamnis la teruraĵojn de la holokaŭsto, sed estis ignorita de la aliancanoj. La bildstrion aŭtoras Marco Rizzo  kaj Lelio Bonaccorso. La milittemaro, la holokaŭsto kaj la historio de Pollando okupaciita de germanoj interplektiĝas kun la historio de la homo, kiu senĉese akuzas tiujn, kiuj kvankam vidis ne volis kredi kaj restis indiferentaj.  Lige kun la eldono de la bildstrio pri Jan Karski, kies 100-a naskiĝdatreveno proksimiĝas oni parolis ankaŭ dum speciala konferenco en la Eŭropa Parlamento. Estis tie pretigita la 22-panela ekspozicio prezentanta la figuron de la heroa polo.

El la elsendo 17.01.2014. Legas Milada


---

# La semajnfinaj koncertoj omaĝe al Wojciech Kilar

**Published:** 2014-01-17

**URL:** https://pola-retradio.org/2014/01/la-semajnfinaj-koncertoj-omage-al-wojciech-kilar/

**Categories:** Novaĵoj

**Audio:** /wp-content/uploads/2014/01/Semajnfinaj-koncertoj-omagxe-al-Wojciech-Kilar.mp3, /wp-content/uploads/2014/01/Semajnfinaj-koncertoj-omagxe-al-Wojciech-Kilar.mp3?_=26

Per la semajnfinaj koncertoj la Nacia Filharmonio  en Varsovio omaĝas la memoron de la antaŭnelonge forpasinta elstara pola komponisto Wojciech Kilar. La muzik­kolektivoj de la filharmonio dum jaroj plenumadis kaj registradis plurajn komponaĵojn de Kilar. En la programo de la koncertoj aŭdiĝos ankaŭ Springfield Sonnet, kiun praplenumis  la Simfonia Orkestro de la Nacia Filharmonio. La monda premiero de tiu komponaĵo de Kilar okazis dum la turneo de la Nacia Filharmonio en Svedio kadre de la 13-a Festivalo “Nutida Music”. Krome en la semajnfinaj koncertoj aŭdiĝos Meso opuso 68 de Krzysztof Meyer kaj Stabat Mater de Dvořák. La tuton gvidos la arta direktoro de la Filharmonio, Jacek Kasprzyk.

El la elsendo 17.01.2014. Legas Krystyna

Semajnfinaj koncertoj omagxe al Wojciech Kilar


---

# Stefanos Korkolis koncertas en Varsovio

**Published:** 2014-01-17

**URL:** https://pola-retradio.org/2014/01/stefanos-korkolis-koncertas-en-varsovio/

**Categories:** Novaĵoj

**Audio:** /wp-content/uploads/2014/01/La-varsovia-koncerto-de-Stefanos-Korkolis.mp3, /wp-content/uploads/2014/01/La-varsovia-koncerto-de-Stefanos-Korkolis.mp3?_=27

En la Muzika Universitato de Frederiko Chopin en Varsovio ĉi-vendrede koncertas konata greka komponisto kaj pianisto Stefanos Korkolis. La koncerto estas organizita de la Greka Ambasado en Pollando kaj ligiĝas kun la inaŭguro de la greka prezidanteco en la Eŭropa Unio. Stefanos Korkolis estas artisto eŭrop­dimensia. Li loĝis la studis en Greklando kaj en Francio. La pianludon li komencis lerni havante 5 jarojn tuj rekonita kiel mirakla infano. Sekve li perfektigis sian talenton ĉe tiaj majstroj kiel Vladimir Horowitz kaj Yvonne Lefebure. Dum siaj multaj fortepianaj recitaloj en Greklando kaj eksterlando li logis ĉirkaŭe de si fidelajn muzik­ŝatantojn. Stefanos Korkolis komponis en 1997 Himnon de Specialaj Olimpikoj, kies unua publika plenumo okazis en 1999 en Usono dum la Somera Ĉamionado de Specialaj Olimpikoj en la Norda Karolino.

El la elsendo 17.01.2014. Legas Milada

La varsovia koncerto de Stefanos Korkolis


---

# Koninda polo: Krzysztof Arciszewski

**Published:** 2014-01-17

**URL:** https://pola-retradio.org/2014/01/koninda-polo-krzysztof-arciszewski/

**Categories:** Felietonoj

**Audio:** /wp-content/uploads/2014/01/Krzysztof-Arciszewski.mp3, /wp-content/uploads/2014/01/Krzysztof-Arciszewski.mp3?_=28

Krzysztof Arciszewski estas figuro kolora, sed en Pollando malmulte konata, kvankam li estis la unua, eble eĉ la unusola pola konkerinto de la nova mondo. Tiu ĉi maristo, mondvaganto, profesia soldato naskiĝis en plurkultura kaj religie tolerema Pola Respubliko en la urbo Rogalin (la okcidenta Pollando) en 1592. Li devenis  el nobela familio de polaj protestantoj. Lerninte en ilia lernejo li komence soldat­servis en la kortego de la hetmano Krzysztof Radziwiłł. Lia ekscita, aventuro­plena vivo komenciĝis, kiam tiu ĉi 31-jaraĝa viro estis kondamnita je la forpelo el la lando pro la murdo de famili­juristo, kiu alkondukis ĝin al kolapso sekve de ekonomiaj trompoj. Persekut­sekvata Kazimierz Arciszewski tra Gdansko fuĝis al Hago, Nederlando. Dank’ al la sekreta subteno de Radziwiłł Arciszewski studis en la fama universitato en Lejdeno milit­inĝenierion kaj artilerian arton. Li distingiĝis per braveco dum la 30-jara milito partopreninte i.a. legendecan sieĝon de Bredo defende kontraŭ hispanoj. Poste li direktiĝis al Francio kaj servis en la kortego de la franca reĝo. Siajn batal­talentojn li manifestis sekve en la sieĝo de la protestanta fortreso “La Rochelle” sub la komando de kardinalo Richelieu. Ĉio ĉi kaŭzis, ke la Nederlanda Okcidenhindia Kompanio  dungis Arciszewski kiel kapitanon defende por siaj konkeraĵoj en Brazilo. Mia ĵus finiĝinta vizito tie spronas la hodiaŭan felietonon, pri tiu kolorfigura polo dank’ al kiu la ŝanco, ke en Brazilo oni parolu ne portugale sed nederlande estis signifa.

En 1630-a jaro la nederlanda armeo kun ĉirkaŭ 7 mil soldatoj ankris ĉe la brazila marbordo. Kuraĝe kaj aŭdace batalante Arciszewski partoprenis la konkeradon de la portugalaj fortresoj Olinda kaj Recife. Kiel komandanto de eta nederlanda trupo per surpriza atako li konkeris la insulon Itamarika, dank’ al kio li avancis ĝis la grado de majoro kaj sekve kolonelo. Nomumita generalo kaj sekve admiralo li famiĝis per konkero de la fortresoj Arrayal kaj Porto Calvo kaj sieĝo de la haveno Nazareth. La bravagoj de Arciszewski, aparte venko de hororigaj kaj kruelaj infanteriaj hispanaj trupoj la t.n. “tercios” fruktis per la omaĝa al li monumento en Pernambuco, ora honora ĉeno kaj omaĝa medalo speciale emisiita por li en Nederlando “Akceptu la venkolaŭron”. En 1638-a jaro Arciszewski estis nomumita admiralo, sed lia kariero baldaŭ fiaskis post la konflikto kun la ĝenerala gubernatoro de Brazilo, princo Nassau-Siegen,  kiu volis senĝene administri la novajn nederlandajn teritoriojn, ne ekskludante la militarajn demandojn. Arciszewski demisiis, sed lia reveno al Eŭropo signifis ankaŭ finon de la nederlanda ĉeesto ĉe la brazila marbordo. Sen militista sperto von Nassau ne povis kontraŭstari portugalojn kaj Nederlando iom post iom perdis siajn teritoriojn en la nova mondo kaj post la fina malvenko en 1654 forlasis Brazilon.

Sed Krzysztof Arciszewski estis ne sole brava soldato en la servo de Nederlando. Li estis ankaŭ poeto kaj verkisto. Dum sia tuta estado en Brazilo Arciszewski verkis siajn geografiajn-kartografiajn rimarkojn, li estis notanta siajn observojn pri la indianaj triboj. Multajn li adresis al sia amiko,  nederlanda sciencisto Gerard Voss, kiu en sia verko aperigita en 1642 citis ampleksajn fragentojn de liaj raportoj. Entute la 17-jarcentaj nederlandaj sciencistoj kun granda atento rilatis al liaj observoj. En la haga arkivejo ĝis nun troviĝas centoj de liaj raportoj kaj leteroj, en kiuj li i.a. priskribis la vivon de hommanĝantaj indianoj Tapuya, kies trupoj helpis al la nederlandaj soldatoj. Ĉar baldaŭ tiuj triboj malaperis la raportoj de Arciszewski konsistigas valorege unikan font­materialon por la eŭropaj sciencistoj.

Kazimierz Arciszewski revenis al Pollando en 1646 kaj akceptis de la reĝo Vladislavo la 4-a Vasa komandadon de la ĉeval­artilerio. Dum la regado de la reĝo Johano la 2-a Kazimiro Vasa Arciszewski batalis en militoj kontraŭ kozakoj kaj tataroj. Utiligante siajn brazilajn spertojn li enkondukis multajn reformojn kaj modernigojn rilate la artilerion kaj konstruadon de fortikaĵoj. Li modernigis arsenalojn en la urboj Malbork, Puck, Varsovio, Lvovo, Bar kaj Kamień Podolski, laŭ la reĝa komisio li konstruis boatpontojn servontajn kaze de milito kun Turkio sur la riveroj Dnestro, Prut kaj Dunajo.

En 1650-a jaro Arciszewski definitive rezignis pri ĉiuj postenoj kaj retiriĝis en la hejman intimejon. 6 jarojn poste li mortis kaj estis entombigita en la kalvinista preĝejo de Leszno (la suda Pollando). Ĝi ne transdaŭris forbrulig­ita kun la tuta urbo pro la perfida helpo al svedoj atakintaj Pollandon dum la 17-jarcentaj invadoj.

El la elsendo 17.01.2014. Legas Barbara


---

# E_elsendo el la 17.01.2014

**Published:** 2014-01-17

**URL:** https://pola-retradio.org/2014/01/e_elsendo-el-la-17-01-2014/

**Categories:** Elsendoj

**Audio:** /wp-content/uploads/2014/01/RetRadio_17.01.2014.mp3

Podkasto: Ludu en nova fenestro | Elŝutu

La 300-a E-elsendo el Varsovio per la felietono pri Krzysztof Arciszewski,  la 17-jarcenta pola konkerinto de la Nova Mondo serve al nederlandanoj malkaŝas i.a. la sekreton, kial Nederlando malgajnis la rivalaldon establiĝi en Brazilo. “Melankolio” el la KD >Tom Jobim en Esperanto< en la plenumo de Alejandro Cosavella kompletigas tem­segmenton ligitan kun Brazilo, kiun en la lastaj semajnoj vizitis Barbara. La jubileo de la Pola RetRadio en Esperanto speguliĝas en nia Leterkesta Rendevuo. Komence la kultur­bulteno informas pri la itala bildstrio dediĉita al Jan Karski, la semajnfinaj koncertoj de la Varsovia Filharmonio omaĝe al Wojciech Kilar kaj la Varsovia koncerto de Stefanos Korkolis lige kun la inaŭguro de la greka prezidanteco en EU.


---

# Pollando avancis en la Rangolisto de Ekonomia Libereco

**Published:** 2014-01-21

**URL:** https://pola-retradio.org/2014/01/pollando-avancis-en-la-rangolisto-de-ekonomia-libereco/

**Categories:** Novaĵoj

**Audio:** /wp-content/uploads/2014/01/Pollando-avancis-en-la-rangolisto-de-Ekonomia-Libereco.mp3, /wp-content/uploads/2014/01/Pollando-avancis-en-la-rangolisto-de-Ekonomia-Libereco.mp3?_=29

Pollando okupis la 50-an lokon inter 178 ŝtatoj  en la Rangolisto de Ekonomia Libereco, prilaborita de la vaŝingtona Hertige Foudation kaj Wall Street Journal. Pollando avancis je 7 lokoj kompare kun 2013 plibonig­inte siajn rezultojn en 6 je 10 ekzamenataj sferoj de la ekonomia vivo i.a. merkatista libereco, investado kaj komerco. En Eŭropo temas pri ĝia 23-a loko inter 43 aliaj landoj. Ekde kiam estas prilaborata la rangolisto de ekonomia libereco, do ekde 20 jaroj la rezultoj de Pollando kreskis je 16 poentoj kaj ĝi troviĝas inter la unua dudeko da ŝtatoj plej rapide avancantaj en ĉi tiu listo. Pollando antaŭas Hungarion kaj sekvas Hispanion. Inter la eŭropaj landoj avanas Svislando, Irlando, Danlando kaj Estonio. En la monda skalo gvidas Honkongo, Singapuro kaj Aŭstralio.

El la elsendo 21.01.2014. Legas Barbara

Pollando avancis en la rangolisto de Ekonomia Libereco


---

# Interparolo kun Ursula Grattapaglia el Bona Espero (2014) – unua parto

**Published:** 2014-01-21

**URL:** https://pola-retradio.org/2014/01/interparolo-kun-ursula-grattapaglia-el-bona-espero-2014-unua-parto/

**Categories:** Antaŭ la mikrofono

**Audio:** /wp-content/uploads/2014/01/Jarsxangxe-en-Bona-Espero_interparolo-kun-U.-Grattapaglia_1-1.mp3, /wp-content/uploads/2014/01/Jarsxangxe-en-Bona-Espero_interparolo-kun-U.-Grattapaglia_1-1.mp3?_=30

La renkontiĝo de Barbara kun Ursula Grattapaglia jarŝanĝe en Bona Espero, Brazilo estis la okazo ne sole gratuli pro laŭvicaj distingoj, kiujn ge-roj Grattapaglia ricevis pro sia grava socia, ekologia laboro pere de Esperanto, sed ankaŭ ekscii pri novaj planoj. Temas pri la unua parto de iom ampleksa interparolo. El la elsendo 21.01.2014 .


---

# La maniero reagi je streso grava en la sanprognozado

**Published:** 2014-01-21

**URL:** https://pola-retradio.org/2014/01/la-maniero-reagi-je-streso-grava-en-la-sanprognozado/

**Categories:** Sciencaj informoj

**Audio:** /wp-content/uploads/2014/01/r_zb_naukowy_streso.mp3, /wp-content/uploads/2014/01/r_zb_naukowy_streso.mp3?_=31

La maniero reagi je streso influas la homan sanon. Ĝi ankaŭ permesas antaŭvidi,  kian sanstaton havos koncerna persono post la paso de 10 jaroj. 10 jarojn dediĉis specialistoj el la Ŝtata Universitato en Pensinvalio al siaj esploroj ekzameninte du mil personojn, 8 fojojn tage alvokante ilin kaj pridemand­ante pri la trapaso de ilia tago, animstato, san­problemoj kaj aperantaj stresigaj situacioj. Kvar fojojn esplorantoj prenis testoprovaĵojn de ilia salivo por ekzameni la nivelon de kortizolo – la stresohormono. Post la paso de 10 jaro ili ripetis la ekzamenadon kaj sekvis donitaĵojn pri la vivo kaj sanstato de la testataj personoj baze de la usonaj naciaj ekzamenadoj MIDUS. La rezultoj ne estis aparte surprizaj, ĉar delonge estas konata dependeco inter streso kaj sanstato. Tiel do, se homo malbone toleras streson, daŭre estas ekscitita kaj nervoza post la paso de kelkaj jaroj povos suferi kronikajn malsanojn pri la sangocirkulado aŭ artikdoloroj. Laŭ David Almeida, unu el la esploristoj respondecaj pro analizoj, homoj apartenas al du kategorioj. Al gluhomoj streso kateniĝas kaj eĉ fine de la tago tiuj homoj estas malgajaj kaj koleraj. De la alia kategorio, la t.n.  homoj-teflonoj streso forglitiĝas. La problemo ligiĝas ne sole kun la homa karakero. Iuj homoj spertas pli da stresigaj fenomenoj dumtage ol la aliaj. Plej multe endanĝerigitaj je stresaj situacioj estas junaj personoj, tre aktivaj kun altgrada klereco. Temas krome pri grizaĝuloj, aparte personoj pli ol 65-jaraĝaj, kiuj ne tiom sukcese frontas stresojn. Laŭ sciencistoj la solvo ne estas redukti streson, sed ellerni la manieron ĝin sukcese fronti.

El la elsendo 21.01.2014. Legas Zbyszek


---

# E_elsendo el la 21.01.2014

**Published:** 2014-01-21

**URL:** https://pola-retradio.org/2014/01/e_elsendo-el-la-21-01-2014/

**Categories:** Elsendoj

**Audio:** /wp-content/uploads/2014/01/RetRadio_21.01.2014.mp3

Podkasto: Ludu en nova fenestro | Elŝutu

Ursula Grattapaglia el Bona Espero, Brazilo estas la antaŭ­mikrofona gasto de nia 301-a E-elsendo el Varsovio – www.pola-retradio.org. La temo de la inter­parolo registrita antaŭnelonge en Bona Espero estas ne sole la distingoj de ge-roj Grattapaglia pro ilia socia kaj ekologia laboro, sed ankaŭ kelkaj ŝanĝoj en la funkciado de ĉi tiu grava centro, utiliganta Esperanton. Komencaj aktualaĵoj rilatas al avanco de Pollando en la Rangolisto de Ekonomia Libereco kaj al la plej nova raporto de Oxfam „Laborante por malmultaj”. La scienca informo traktas la manieron reagi je streso en la perspektivo de niaj estontaj san­problemoj. Muzike akompanas en nia marda elsendo Flavio Fonseca kantante la poeziaĵon de Geraldo Mattos „En mia ĝardeno” el ilia komuna KD „Simbiozo”. Novaĵoj, scienca informo estas paralele legeblaj kaj aŭskulteblaj en koncernaj rubrikoj. Ankaŭ la interparolo kun Ursula Grattapaglia estas aŭskultebla en la rubriko “Antaŭ la mikrofono”.


---

# Bitigataj kolektoj de la Vatikana kaj Oksforda bibliotekoj

**Published:** 2014-01-24

**URL:** https://pola-retradio.org/2014/01/bitigataj-kolektoj-de-la-vatikana-kaj-oksforda-bibliotekoj/

**Categories:** Kulturkroniko

**Audio:** /wp-content/uploads/2013/10/Bitigataj-kolektoj-de-la-Vatikana-kaj-Oksforda-bibliotekoj.mp3, /wp-content/uploads/2013/10/Bitigataj-kolektoj-de-la-Vatikana-kaj-Oksforda-bibliotekoj.mp3?_=32

Du el la plej gravaj bibliotekoj de la mondo – la Vatikana kaj la Oksforda liveris en la Interreto la unuajn enorme valorajn volumojn. En la bita formo eblas foliumi kaj legi la ne­pritakseble valoran verkon la Biblion de Gutenberg, la unuan en la mondo presitan libregon.  Krome estis disponigita elektronike la 15-jarcenta germana Biblio mane kolorigita kaj ornamita per lignogravuraĵoj. Bitigon atendas pliaj verkoj. La Vatikana Apostola Biblioteko establita en 1451 de papo Nikolao la 5-a estas unu el la plej gravaj sciencaj bibliotekoj de la mondo. La Oksforda Biblioteko Bodleian el 1610 estas la plej granda universitata biblioteko de Britio. Ambaŭ havas en siaj kolektoj la unuajn presaĵojn, la antikvajn grekajn manuskiptojn. La bit­igoprojekto de la kolektoj el ambaŭ bibliotekoj daŭros 4 jarojn. Ĝia kosto egalas al 3 milionoj 300 mil dolaroj.

El la elsendo 24.01.2014. Legas Milada


---

# Interparolo kun Ursula Grattapaglia el Bona Espero (2014) – dua parto

**Published:** 2014-01-24

**URL:** https://pola-retradio.org/2014/01/interparolo-kun-ursula-grattapaglia-el-bona-espero-2014-dua-parto/

**Categories:** Antaŭ la mikrofono

**Audio:** /wp-content/uploads/2013/09/En-Bona-Espero-kun-U.-Grattapagla_2_24.01.2014.mp3, /wp-content/uploads/2013/09/En-Bona-Espero-kun-U.-Grattapagla_2_24.01.2014.mp3?_=33

Ursula Grattapaglia el Bona Espero daŭrigas en nia antaŭmikrofona renkontiĝo dividi esperojn kaj planojn pri la nuna funkciado de ĉi tiu legendeca centro en Brazilo. El la elsendo 24.01.2014 .


---

# La dua poezivolumo de Szymborska en la ĉina lingvo

**Published:** 2014-01-24

**URL:** https://pola-retradio.org/2014/01/la-dua-poezivolumo-de-szymborska-en-la-cina-lingvo/

**Categories:** Kulturkroniko

**Audio:** /wp-content/uploads/2013/10/La-dua-poezivolumo-de-Szymborska-en-la-cxina-lingvo.mp3, /wp-content/uploads/2013/10/La-dua-poezivolumo-de-Szymborska-en-la-cxina-lingvo.mp3?_=34

Post la sukcesa prezento de la poezivolumo de Wisława Szymborska en la ĉina lingvo “La sorĉita trankvilo de la mondo” en 2012, fine de  la 2013-a en la ĉinaj librovendejoj aperis la dua volumeto de ŝiaj poeziaĵoj “Iam mi vivis tiom solece”. La lanĉo de la volumeto okazis lige kun la Pekina Eldonfoiro, dum kiu okazis renkontiĝo popularig­anta la figuron kaj la verkadon de la pola Nobel-premiitino. Pliaj renkontiĝoj kaj poezi­vesperoj dediĉitaj al Szymborska estis planitaj i.a. en Pekino, Ŝanghajo kaj Kantono. En la 2014-a jaro en Ĉinio okazos pliaj libroeldon­oj de polaj aŭtoroj. Interalie aperos poezi­volumeto de Adam Zagajewski, libro de Ryszard Kapuściński, biografio de Karol Szymanowski kaj porjunulara libro de Andrzej Maleszka.

El la elsendo 24.01.2014. Legas Krystyna


---

# E_elsendo el la 24.01.2014

**Published:** 2014-01-24

**URL:** https://pola-retradio.org/2014/01/e_elsendo-el-la-24-01-2014/

**Categories:** Elsendoj

**Audio:** /wp-content/uploads/2014/01/RetRadio_24.01.2014.mp3

Podkasto: Ludu en nova fenestro | Elŝutu

Ursula Grattapaglia el Bona Espero, Brazilo – konforme al la antaŭanonco – en la dua antaŭ­mikrofona renkontiĝo daŭrigas prezenti informojn pri la  aktuala stato, funkciado kaj planoj de la legendeca Bona Espero. Komence de nia 302-a E-elsendo aŭdiĝas kultur­kroniko, en kiu ni i.a. informas pri elstaraj poloj, kiujn en 2014 oni honoras lige kun iliaj rondciferaj naskiĝdatrevenoj, kaj pri laŭvica – aperinta en Ĉinio – poezivolumeto de Wisława Szymborska, pola literatura Nobel-premiitino. Nia Leterkesto gravaparte estas dediĉita al la venintaj reagoj je la 300-a elsendo de Pola RetRadio en Esperanto. La informoj de la kulturkroniko kaj la 2-a parto de interparolo kun nia antaŭmikrofona gasto estas jam aŭdeblaj ĉe unuopaj rubrikoj de nia paĝo: www.pola-retradio.org.


---

# Omaĝaj solenaĵoj en Auschwitz-Birkenau

**Published:** 2014-01-28

**URL:** https://pola-retradio.org/2014/01/omagaj-solenajoj-en-auschwitz-birkenau/

**Categories:** Novaĵoj

Lunde okazis solenaĵoj lige kun la Internacia Memortago pri la Viktimoj de Holokaŭsto. Ĝi estas solenata en la datreveno de la liberigo de la koncentrejo Auschwitz-Birkenau. La ĉefa datrevena solenaĵo kun partopreno de eksaj malliberigitoj, saviĝintaj judoj, rabenoj kaj katolikaj religiuloj, politikistoj, inkluzive de parlamentanoj el Eŭropo, Usono kaj Kanado okazis frumatene en la eksa koncentrejo Birkenau. Germanoj establis la koncentrejon Auschwitz por poloj en 1940. Auschwitz II-Bierkenau kreiĝis du jarojn poste kaj fariĝis loko de la ekstermado de judoj.  En Auschwitz germanoj mortigis almenaŭ unu milionon 100 mil homojn, ĉefe judojn, sed ankaŭ polojn, ciganojn, sovetajn ostaĝojn kaj personojn de aliaj naciecoj. La koncentrejo estis liberigita la 27-an de januaro 1945 fare de la soldatoj de la 100-a Lvova Infanteria Divizio.  Estis liberigitaj ĉ. 7 mil malliberigitoj, pereis 231 sovetaj soldatoj. Hieraŭ komencis funkcii la dulingva – pola-angla – paĝo de la Instutito pri la Nacia Memoro pri la germanaj morto­tendaroj kaj koncentrejoj sur la tereno de la okupaciita Pollando: www.truthaboutcamps.eu.

El la elsendo 28.01.2014. Legas Krystyna

Omagxaj solenajxoj en Auschwitz-Birkeu


---

# E_elsendo el la 28.01.2014

**Published:** 2014-01-28

**URL:** https://pola-retradio.org/2014/01/e_elsendo-el-la-28-01-2014/

**Categories:** Elsendoj

**Audio:** /wp-content/uploads/2014/01/RetRadio_28.01.2014.mp3

Podkasto: Ludu en nova fenestro | Elŝutu

„Ĉiamen plu” de Perdita Generacio estas unu el la KD-oj kunproduktita kun Vinilkosmo, per kiu en 2013 riĉiĝis nia muzika E-kulturo. Al ĝi kaj al LPG estas dediĉita la nunsemajna muzika elsendo. Komence aŭdiĝas aktualaĵoj, en kiuj ni referencas i.a. al la situacio en Ukrainio kaj la lastlunda omaĝo al la viktimoj de la holokaŭsto. Ni krome informas i.a. pri nova dulingva paĝo de la Instituto pri la Nacia Memoro: www.truthaboutcamps.eu kaj  pri nova Centro de la Pola Lingvo kaj Kulturo funkciigita en Rumanio. En scienca bulteno de la 303-a E-elsendo ĉe www.pola-retradio.org ni informas pri la unua pola glacivino kaj pri la ŝanĝiĝanta dieto de polusaj ursoj. Aktualaĵoj kaj sciencaj informoj estas paralele legeblaj kaj aŭdeblaj en la unuopaj rubrikoj de nia paĝo.


---

# La blankaj ursoj manĝas ne sole fokojn

**Published:** 2014-01-28

**URL:** https://pola-retradio.org/2014/01/la-blankaj-ursoj-mangas-ne-sole-fokojn/

**Categories:** Sciencaj informoj

**Audio:** /wp-content/uploads/2014/01/La-polusaj-ursoj-sxangxas-sian-dieton.mp3, /wp-content/uploads/2014/01/La-polusaj-ursoj-sxangxas-sian-dieton.mp3?_=36

Ekspertoj de la usona televiidstacio NBC malkovris, ke la polusaj ursoj kaze de neceso kapablas ŝanĝi sian dieton. Ili ekzamenis la ekstrem­entojn de la blankaj ursoj, kiuj ektroviĝis en Manitoba, Kanado. Evidentiĝis, ke la polusaj ursoj, kies dieton konsistigas grandparte fokoj povas konsumi ankaŭ birdoovojn, rangiferojn, berojn kaj herbo­grajnojn. Serĉante nutraĵon ili ne tiom gvidas sin per instinkto, kiom laŭ provo­maniero, tial foj-foje ili klopodas gustumi aŭtomobilan akumulaton aŭ sidilon de la neĝskotero. Antaŭ unu jaro la usona Centro de Donitaĵoj pri Neĝo kaj Glacio informis, ke la glacikrusto sur Arkto egalas al 3, 41 milionoj da kvadrataj kilometroj, atestante ke ekde la inaŭguro de la mezurado, t.e. ekde la 1979-a jaro okazas ĝia drasta ŝrumpo. Laŭ parto de ekspertoj ankoraŭ antaŭ la fino de la jardeko dum iu varma somero la arkta glacio povas tutece malaperi. Kiel kaŭzon de ĉi tiu fenomeno oni konsideras la klimatajn ŝanĝojn.

El la elsendo 28.01.2014. Legas Barbara


---

# La unua pola vino el frostintaj survite vinberoj

**Published:** 2014-01-28

**URL:** https://pola-retradio.org/2014/01/la-unua-pola-vino-el-frostintaj-survite-vinberoj/

**Categories:** Sciencaj informoj

**Audio:** /wp-content/uploads/2014/01/La-unua-glacivino-el-Pollando.mp3, /wp-content/uploads/2014/01/La-unua-glacivino-el-Pollando.mp3?_=37

La unua en Pollando vino el la frostintaj survite vinberoj kreiĝis en la vitejo de la Jagelona Universitato en Krakovo “Apud la Nobelbiena Rojo”. La maloftan drinkaĵon povas gustumi nur malmultaj personoj, ĉar oni produktis sole 20 litrojn, alivorte 30 botelojn. La kvalito de la vino produkita el vinberoj 2012 en la loko Łazy apud Bochnia en la krakova regiono laŭ la postulema Vinkapitulo de la Jagelona Universitato estas bona. Laŭ enologoj kaj vin­ekspertoj ĝi distingiĝas per koncentrita aromo de freŝaj fruktoj kaj havas guston karakterizan por la vinber­specio “hibernal”, el kiuj ĝi estis produtita. La frostiĝ­intajn survite helverdajn vinberojn oni plukis nokte komence de decembro 2012 dum favora frosta aŭro de preskaŭ minus 12 gradoj. La kolektado estis fulmrapida, ĝi daŭris nur unu horon. La mosto fermentis dum duona jaro kaj poste la vino maturiĝis. Glacivino estas drinkaĵo malofta. El 100 kilogramoj da premitaj vinberoj antaŭ la degelo kreiĝas 10-15 litoj da mosto. Per la glacivino de la  Jagelona Universitato oni tostos la 650-jariĝon solenatan en 2014. La lulilo de la vino de la vinberoj frostiĝintaj estas Frankonio en Germanio. Nun la plej grandan produktadon oni notas en Germanio kaj en Kanado.

El la elsendo 28.01.2014. Legas Barbara


---

# Nova Centro de la Pola Lingvo kaj Kulturo en Rumanio

**Published:** 2014-01-28

**URL:** https://pola-retradio.org/2014/01/nova-centro-de-la-pola-lingvo-kaj-kulturo-en-rumanio/

**Categories:** Kulturkroniko

**Audio:** /wp-content/uploads/2014/01/Nova-Centro-de-la-Pola-Lingvo-kaj-Kulturo-en-Rumanio.mp3, /wp-content/uploads/2014/01/Nova-Centro-de-la-Pola-Lingvo-kaj-Kulturo-en-Rumanio.mp3?_=38

Nova Centro de la Pola Lingvo kaj Kulturo komencis funkcii ĉe la rumana universitato en Krajowa.  Ĝi estas adresita al studentoj, merkatistoj kaj ĉiuj interesiĝantoj dezirantaj pli proksime konatiĝi kun Pollando. En la agadproramo de la centro, funkciigita la 22-an de januaro,  troviĝos ekspozicioj, film­prezentoj kaj koncertoj. Ĝi helpos al rumanaj merkatistoj ligi kunlaboron kun polaj firmaoj. Laŭ la donitaĵoj de la rumana klerig-ministerio jam 40 superaj instru­institutoj subskribis kun polaj partneroj duflankajn interkonsentojn pri kunlaboro.

El la elsendo 28.01.2014. Legas Krystyna


---

# Trzebiatów

**Published:** 2014-01-31

**URL:** https://pola-retradio.org/2014/01/trzebiatow/

**Categories:** Felietonoj

**Audio:** /wp-content/uploads/2014/01/Trzebiatow.mp3, /wp-content/uploads/2014/01/Trzebiatow.mp3?_=39

Ĉi-semajne gesinjoroj ni revenu al la nordokcidenta Pollando por viziti la urbon Trzbiatów [prononcu t-ŝebjatuv],  situanta laŭ la rekta linio nur 7 kaj duonan kilometrojn for de Baltiko. Ĝia origino radikas en la 9-a jarcento, kiam oni konstruis tiu ĉi loke fortreson kun setlejo,  kiu ekde la komenco estis ligita kun la pomeria dinastio Grifidoj – la samaj kiuj dum jarcentoj regis sur la insulo Wolin – situanta iom okcidente for de la urbo. La foslaboroj pruvas, ke tiam Trzebiatów estas grava kultoloko de la pagana Perun kaj tute proksime oni praktikis la kulton de alia pagana adoratulo difinata “Blanka Dio”. La unua skriba informo pri Trzebiatów devenas el la 1170-a jaro,  kiam la pomeria princo Kasimiro la 1-a transdonis 11 ĉirkaŭajn vilaĝojn al norbetanoj. La venintaj el la sveda Lund monakoj establis tie sian klostron. La 12-a jarcento estis la periodo de intensa kristanig­ado de la Okcidenta Pomerio, aparte de la regionoj ĉe la riverbuŝo de Rega ĉe kiu etendiĝas Trzebiatów. La urborajtojn ĝi ricevis fine de la 13-a jarcento kaj verŝajne el tiu periodo devenas la blazono de la urbo, prezentanta Grifon kun la kruco. Fino de la 13-a jarcento signas ankaŭ la komencon de la ĝenerala prospero kaj disfloro de la urbo pro vico da atribuitaj al ĝi privilegioj i.a. libera navigado laŭ la rivero Rega kaj ekposedo de la haveno. Tiuj ĉi kaj pluraj sekvaj privilegioj kaŭzis, ke Trzebiatów fariĝis unu el la plej gravaj ekonomiaj centroj en Pomerio. Dum jarcent­duono – apud la plej grandaj potencoj de Eŭropo ĝi estis membro de la Hansa Ligo. Ekde la 14-a jarcento ekzistis en la urbo mezlernejo kun riĉa instru­programo. En la 16-a jarcento ĝuste en Trzebiatów oni proklamis protestantismon la reganta religio de Pomerio. Bedaŭrinde la 30-jara milito finis la disfloron de Trzebiatów. Detrufrapaj evidentiĝis grandaj incendioj kaj fine likvido de la haveno. Trzebiatów ĝis la 17-a jarcento troviĝanta kadre de la Pomeria Princolando estis enkorpigita en Brandenburgion kaj unu jarcenton pli poste fariĝis prusa urbo. Marĝene ni menciu, ke en la 2-a duono de la 18-jarcento ĝi estis la propraĵo de virtemberga princo Frederiko Eŭgeno. Dank’ al lia pola edzino princino Maria Anna familie Czartoryski okazis kultura vigliĝo de la urbo. Dank’ al ŝiaj klopodoj la iama monakinejo estis transformita en klasik­stilan palacon, lokon de vigla societa vivo.  Tamen post kiam ŝia edzo perfidis la Respublikon – kiel komandanto de la litovaj trupoj aktivante favore al Prusujo kaj Rusujo la geprincioj divorcis.  Anna Maria revenis al Pollando, plej ofte gastante en Varsovio, kie ŝi gvidis literaturan salonon, vintrumante en Vieno kaj somerumante en Puławy – fama,  romantika pola rezidejo kies kun­kreintino ŝi estis. Sed ni revenu al Trzebiatów por almenaŭ mencii, ke en ĝi naskiĝis reĝo Frederiko la 1-a Virtemberga kaj Sofia Dorotea, estonta edzino de la rusa caro Paŭlo la 1-a.

Tamen la urbo neniam reakiris la iaman mezepokan signifon, aliflanke ĝi utiligis la ŝancon renaskiĝi,  kiam estis funkciigita la fervojlinio inter Szczecin kaj Ko?obrzeg, kondukanta tra Trzebiatow. Fine de la 19-a jarcento kreiĝis tie agronomia lernejo, unu el malmultaj en Pomerio. Tie havis sian sidejon la firmao Felisch&Kirchheim produktanta la arĝentan pladaron por la sveda reĝa kortego.

Dum la 2-a mondmilito Trzebiatów ne estis detruita, sed signife damaĝita. Transdaŭris do la mezepoka urboplano, historiaj konstruaĵoj kaj urba konstru­substanco. Ili – rekonstru­istaj kun pietismo atestas pri la glora pasinteco de Trzebiatów. De jarcentoj super la urbo dominas la 90-metra turo de la preĝejo devenanta al la 14-a jarcento. Ĝis nun ĝi estas grava orientiga punkto, sed iam ĝi rolis ankaŭ kiel lanterno. De sur ĝia supro videbliĝas iom distanca maro kaj la lanterno en la loko Niechorz

Atenton meritas pulvo­bastiono – nomata “la gria”, kiu kreiĝis dum la konstruado de defendo­muregoj kaj servis kiel pulvo­staplejo. Konstruita sur la plano de cirklo kun la 4-metra diametro ĝi estas kovrita per tegola tegmento. Cetere kun ĝi ligiĝas unusola legendo, kiun mi trovis pri la urbo kaj kiu klarigas la difinon de la bastiono “la gria”.  Nome Trzebiatów en la mezepoko, kiel komerca urbo ofte interbatalis kun la najbaraj rivaloj. Okazis, ke al la deĵoranta sur la urbomurego  soldato servo­junulino alportis  bovlon kun varma grio. Gejunuloj komencis iom petoli kaj dum la petolado iu el ili mispuŝis la bovlon, kiu falis  de sur la muroj sur la kapon  de iu el la atakpretaj rivaloj. Lia krio avertis  la deĵorantan soldaton, kiu alarmis siajn kamaradojn. Tiel li sukcesis  forpuŝi la malamikan atakon.  Memore al ĉi tiu evento dum la lasta semajnfino de julio la urbestro mem regalas vizitantojn de Trzebiatów per bongustega grio.

Sed fine ni diru pri iu kroma kuriozaĵo de Trzebiatów, nome troviĝanta sur la muro de iu brikdomo pentraĵo el la 18-a jarcento. Onidire ĝi prezentas elefanton. Pastoro el la proksima vilaĝo Sarbia, kiu ekzistas ĝis hodiaŭ,  en la paroĥa libro sub la dato la 1639-a jaro notis: “Aŭtune de la nuna jaro en la ĉirkaŭaĵo oni demonstris enorme grandan beston – elefanton, kiu estis vidita en Trzebiatow [..] Ho, Dio, ke tiu eksterordinara besto nenion malbonan faru al la patrujo nia”.

El la elsendo 31.01.2014. Legas Barbara


---

# E_elsendo el la 31.01.2014

**Published:** 2014-01-31

**URL:** https://pola-retradio.org/2014/01/e-elsendo-el-la-31-01-2014/

**Categories:** Elsendoj

**Audio:** /wp-content/uploads/2014/01/RetRadio_31.01.2014.mp3

Podkasto: Ludu en nova fenestro | Elŝutu

Unu el la vizitindaj urboj de Pollando estas Trzebiatów. En la 304-a E-elsendo ĉe la adreso www.pola-retradio.org ni memorigas nian felietonon al ĝi dediĉitan.  Komence en nia kulturkroniko ni informas pri Grammy-Premio por pola ĵazmuzikisto kaj pri la kultura evento, kiu inaŭguris la 600-jariĝon de la polaj-turkaj diplomatiaj rilatoj, kiu pasas en 2014. Per E-informo ni memorigas pri la nova limdato por IKU-2014 okazonta dum la Bonaera UK, reference al la Gazetaraj Komunikoj de UEA.  Fine de la elsendo tradicie aŭdiĝas la leterkesta programo. En la rubriko “Novaĵoj” estas paralele aŭsulteblaj kaj legeblaj informoj de nia kulturkroniko kaj la felietono pri Trzebiatów.


---

# Kultura evento inaŭgure de la 600-jariĝo de la polaj-turkaj diplomatiaj rilatoj

**Published:** 2014-01-31

**URL:** https://pola-retradio.org/2014/01/kultura-evento-inaugure-de-la-600-jarigo-de-la-polaj-turkaj-diplomatiaj-rilatoj/

**Categories:** Kulturkroniko

**Audio:** /wp-content/uploads/2014/01/600-jarigxo-de-la-polaj-turkaj-diplomatiaj-rilatoj.mp3, /wp-content/uploads/2014/01/600-jarigxo-de-la-polaj-turkaj-diplomatiaj-rilatoj.mp3?_=40

La ekspozicio de grafikajoj de pola artistino Agnieszka Cieślińska inaŭguris en Turkio kulturajn solenadojn de la pasanta en 2014 600-jariĝo de la ligo de la diplomatiaj rilatoj inter Pollando kaj Turkio. Dum la tuta januaro ŝian ekspozicion „Agnieszka Cieślińska – FIGURATIO [figuracjo]”, eblis rigardi en la istambula artgalerio Işık Teşvikiye [yŝk teŝvkje – wg google-translatora]. Al la ekspozicio de la grafikaĵoj de profesorino de la varsovia Belarta Akademio akompanis akademia laborstaĝo por turkaj studentoj kun­organizita de la Fondaĵo Feyziye Mektepleri [fejzjemetekplure], Işık-Universitato kaj la Ĝenerala Konsulejo de Pollando en Istambulo. La aŭtoran elekton de la grafikaĵoj de Agnieszka Cieślińska faris la poldevena profesoro Yurdaer Altintas [jurda eraltintas], avana turka grafikisto, animanto de multaj kulturprezentoj en Turkio.

El la elsendo 31.01.2014. Legas Gabi


---

# Grammy-premio por Władek Pawlik

**Published:** 2014-01-31

**URL:** https://pola-retradio.org/2014/01/grammy-premio-por-wladek-pawlik/

**Categories:** Kulturkroniko

**Audio:** /wp-content/uploads/2014/01/Grammy-Prremio-por-pola-muzikisto.mp3, /wp-content/uploads/2014/01/Grammy-Prremio-por-pola-muzikisto.mp3?_=41

Władek Pawlik estas la unua pola ĵaz­muzikisto distingita per Grammy-statueto. La disko “Night in Calisia” surbendig­ita komune kun Randy Brecker kaj Filharmonio de Kalisz estis agnoskita kiel la plej bona disko de granda ĵazensemblo. La laboroj pri “Night in Calisia” komenciĝis antaŭ 4 jaroj. Tiam la trio de Włodek Pawlik, la usona trumpetisto Randy Brecker kaj la Filharmonio de Kalisz direktita de Adam Klocek prezentiĝis en Kalisz okaze de la 1850-jariĝo (mil-okcent-kvindek­jariĝo) de la urbo. La koncerto tiom plaĉis al la publiko, ke la artistoj renkontiĝis du jarojn poste en la studiaj kondiĉoj kaj surbendigis “Night in Calisia”. Unue la disko aperis en Pollando, pasintjare ĝi estis eldonita sur la usona merkato de Summit Records, akirinte popularecon inter la tieaj ĵazŝatantoj.  Grammy-statueto por la 55-jara pola pianisto estas la plej alta rekono por lia kreado. Ĝi tuj elvokis plian interesiĝon pri la komponaĵoj de Włodek Pawlik.

El la elsendo 31.01.2014. Legas Gabi


---

# Nova sezono de Veturilo komenciĝas

**Published:** 2014-02-02

**URL:** https://pola-retradio.org/2014/02/nova-sezono-de-veturilo-komencigas/

**Categories:** Novaĵoj

**Audio:** /wp-content/uploads/2014/02/Nova-sezono-de-la-varsovia-Veturilo.mp3, /wp-content/uploads/2014/02/Nova-sezono-de-la-varsovia-Veturilo.mp3?_=42

Ekde la plej proksima sabato denove eblas lui la ĉefurbajn biciklojn Veturilo. Ili aperis sur la varsoviaj stratoj komence de aŭgusto 2012. Ekde tiam kreiĝis en la tuta urbo 173 lustacioj de Veturilo kun pli ol 2 mil 600 bicikloj. Nunjare aldoniĝos novaj lustacioj kaj biciklaj vojetoj. En 2013 la bicikloj Veturilo estis luitaj pli ol unu milionon 800 mil fojojn. Rekorda luinto faris tion 1400 fojojn – 507 fojojn en la 2012-a jaro kaj 893 pasintjare. Veturilo estas la 8-a laŭ grandeco eŭropa biciklo­sistemo kaj la plej granda en la Centra kaj Orienta Eŭropo. Laŭ „USA Today” ĝi estas la 10-a plej bona  bicikla sistemo en la mondo. En la publika informo pri la inaŭguro de la nova sezono oni memorigas, ke la nomo Veturilo devenas el la lingvo Esperanto kaj oni klarigas la signifon de la vorto.

El la elsendo 28.02.2014. Legas Barbara / Tomek

Nova sezono de la varsovia Veturilo


---

# 2013 – laŭvica rekorda jaro de Veturilo

**Published:** 2014-02-04

**URL:** https://pola-retradio.org/2014/02/2013-lauvica-rekorda-jaro-de-veturilo/

**Categories:** Novaĵoj

**Audio:** /wp-content/uploads/2014/02/La-bicikloluejoj-Veturilo-en-2013.mp3, /wp-content/uploads/2014/02/La-bicikloluejoj-Veturilo-en-2013.mp3?_=43

En la dua jaro de la publikaj biciklo­luejoj Veturilo en la pola ĉefurbo oni pruntis biciklojn preskaŭ unu milionon 800 mil fojojn. En 2013 aldoniĝis 173 biciklaj staciluejoj, kiujn utiligis 150 mil personoj. Grandiĝis la longeco de la biciklaj vojetoj.  En la 2014 kreiĝos pliaj. Daŭras laboroj pri plukonstruo de la bicikla infrastrukturo. La utiligantoj de Veturilo estas kontentaj pri la funkciado de la sistemo. Pli ol 90 procentoj de la enketitoj taksis ĝin kiel bonan aŭ tre bonan. La sistemo Vetruilo estis funkciigita la 1-an de aŭgusto 2012, ĝia E-nomo Veturilo proponita de Marek Kempisty gajnis en la publika plebiscito i.a. dank’ al la subteno de esperantistoj ne nur el Pollando, sed ankaŭ el aliaj landoj.

El la elsendo 04.02.2014. Legas Gabi

La bicikloluejoj Veturilo en 2013


---

# Polino distingita de la brita reĝino Elizabeta la 2-a

**Published:** 2014-02-04

**URL:** https://pola-retradio.org/2014/02/polino-distingita-de-la-brita-regino-elizabeta-la-2-a/

**Categories:** Novaĵoj

**Audio:** /wp-content/uploads/2014/02/Elzbieta-W.-Piotrowska-distingita-de-la-brita-regxino.mp3, /wp-content/uploads/2014/02/Elzbieta-W.-Piotrowska-distingita-de-la-brita-regxino.mp3?_=44

La 62-jaraĝa Elżbieta Wanda Piotrowska, la direktorino de Morley College en Londono estis distingita de la reĝino Elizabeta la 2-a per medalo de la Oficiro de la Ordeno de la Brita Imperio – OBE pro la meritoj en la edukado de plenkreskuloj. Piotrowska naskiĝis en Britio en la familio de la polaj milit­rifuĝintoj – ŝia patrino estis malliberigit­ino de Oberlangen, la patro estis soldato de generalo Stanisław Maczek. Ekde 2008 ŝi estas direktorino de la funkcianta ekde la 80-aj jaroj de la 19-a jarcento koleĝo specialist­iĝanta pri la edukado de la plenkreskuloj. diplo­mitiĝinte pri sociologio en la universitato de Kent ŝi pli frue laboris en la kleriga inspektor­aro Ofsted, ŝi estis instruistino kaj manaĝero. En MorleyCollege en la sud-orienta Londono edukiĝas ĉ. 11 mil plenkreskuloj jare. Ĝi specialist­iĝas pri la sociaj sciencaj kaj artaj studdirektoj: pentroarto, muziko, aktorado, danco k.s. Kun la lernejo estis ligitaj konataj komponistoj Gustaw Holst kaj Ralph Vaugham Williams, nun kunlaboras konata pentristo David Hockney. MorleyCollege havas riĉan programon de ekspozicioj, lekcioj kaj koncertoj.

El la elsendo 04.02.2014. Legas Gabi

Elzbieta W. Piotrowska distingita de la brita regxino


---

# Interparolo kun Birke kaj Bertilo Wennergren dum Arkones (2013)

**Published:** 2014-02-04

**URL:** https://pola-retradio.org/2014/02/interparolo-kun-birke-kaj-bertilo-wennergren-dum-arkones-2013/

**Categories:** Antaŭ la mikrofono

**Audio:** /wp-content/uploads/2014/02/Birke_Bertilo-Wennergren_Arkones-2013_04.02.2014.mp3, /wp-content/uploads/2014/02/Birke_Bertilo-Wennergren_Arkones-2013_04.02.2014.mp3?_=45

Birke kaj Bertilo Wennergren post 10-jara foresto koncertis kadre de la riĉa kultura programo de Arkones 2013. Tio estis ankaŭ la okazo renkontiĝi antaŭ nia mikrofono por paroli pri ilia kelkjara estado en Koreio, la laboro de Bertilo pri reeldono de POMEGO kaj lia aktivado en la Akademio de Esperanto, krome  pri ilia komuna muzikado kaj koncertado. Ne mirige,  ke fragmente du kanzonoj el ilia Arkones-koncerto aŭdiĝas komence kaj fine de nia interparolo. El la elsendo 04.02.2014 .


---

# E_elsendo el la 04.02.2014

**Published:** 2014-02-04

**URL:** https://pola-retradio.org/2014/02/e_elsendo-el-la-04-02-2014/

**Categories:** Elsendoj

**Audio:** /wp-content/uploads/2014/02/RetRadio_04.02.2014.mp3

Podkasto: Ludu en nova fenestro | Elŝutu

Birke kaj Bertilo Wennergren post 10-jara foresto koncertis kadre de la riĉa kultura programo de Arkones 2013. Tio estis ankaŭ la okazo renkontiĝi antaŭ nia mikrofono por paroli pri ilia kelkjara estado en Koreio, la laboro de Bertilo pri reeldono de POMEGO kaj lia aktivado en la Akademio de Esperanto, krome pri ilia komuna muzikado kaj koncertado. Specimenoj de ilia komuna koncerto aŭdiĝas en la 305-a E-elsendo ĉe www.pola-retradio.org. Komence ni informas pri distingo de meritiĝinta polino fare de la brita edzino kaj jarrezultoj de la publika biciklo-luejo Veturilo en 2013. En la temoj el la pola gazetaro i.a. ni parolas pri restriktoj kontraŭ la tabakfumado laborloke. Nia scienca bulteno notas sukceson de pola studentino projektinta aviadilon kaj informas pri spuroj de tiom ekzotikaj rabobestoj kiel – jaguaroj kaj lampartoj sur la tereno de la nuna Pollando. Aktualaĵoj kaj informoj de la scienca bulteno estas paralele legeblaj kaj aŭskulteblaj en koncernaj rubrikoj. Ankaŭ interparolo kun niaj antaŭmikrofonaj gastoj en la akompano de du kantoj el ilia Arkones-koncerto troviĝas en la rubriko “Antaŭ la mikrofono”.


---

# Spuroj de ekzotikaj rabobestoj en Pollando

**Published:** 2014-02-04

**URL:** https://pola-retradio.org/2014/02/spuroj-de-ekzotikaj-rabobestoj-en-pollando/

**Categories:** Sciencaj informoj

**Audio:** /wp-content/uploads/2014/02/Spuroj-de-ekzotikaj-rabobestoj-en-Pollando.mp3, /wp-content/uploads/2014/02/Spuroj-de-ekzotikaj-rabobestoj-en-Pollando.mp3?_=46

Jaguaroj, lampartoj (leopardoj) kaj plejstocenaj leonoj vivis iam en la suda Pollando, en la regiono de la nuna Silezio. Tion ni scias dank’ al. sciencistoj el la Vroclava Universitato, kiuj en la kaverno Biśnik retrovis la restaĵojn de la prahistoriaj rabobestoj. Tio pruvas, ke la daŭro kaj flaŭro sur la tereno de Pollando estis pli abunda ol antaŭe oni asertis. Regis nome la opinio, ke tiu tereno pro la klimataj kondiĉoj ne estis vivoriĉa. Ekzistas tamen malaj pruvoj. Jaguaro povis vivi tie antaŭ ĉ. 2 milionoj da jaroj veninte el Afriko kaj Azio. Lampartoj kaj plejstocenaj leonoj vivis  antaŭ ĉ. 600 mil jaroj. La tiamaj jaguaroj pezis ĉ. 150-200 kilogramojn kaj memorigis la besto­ekzemplerojn nun vivantajn en la Centra kaj Suda Ameriko. La pli posta apero de plejstocenaj leonoj, la rabobesto pezanta ĉ. 350-500 kilogramojn forpuŝis jaguarojn de ĉi tiu tereno. Jam pli frue eblis trovi la spurojn de plejstocenaj leonoj, tamen la malkovro de jaguaroj kaj lampartoj postulis konfirmon kaj komparon de la kolektita arkeologia materialo kun eksponaĵoj en aliaj muzeoj. La arkeologiaj esploroj en la kaverno Biśniak estas gvidataj de 1991. Ili liveris tre riĉan arkeologian kaj paleontologian materialon, kiu dokumentas la historion de la homo sur la fono de la naturaj transformiĝoj en la lastaj 350-300 mil jaroj. La analizo de la besto­restaĵoj ebligis identigi pli ol 100 speciojn de mamuloj.

El la elsendo 04.02.2014. Legas Barbara


---

# Aviadilo projektita de pola 21-jarulino

**Published:** 2014-02-04

**URL:** https://pola-retradio.org/2014/02/aviadilo-projektita-de-pola-21-jarulino/

**Categories:** Sciencaj informoj

**Audio:** /wp-content/uploads/2014/02/Aviadilo-projektita-de-pola-21-jarulino.mp3, /wp-content/uploads/2014/02/Aviadilo-projektita-de-pola-21-jarulino.mp3?_=47

La 21-jaraĝa Natalia Kubiak, studentino de la teknika fakultato de la Teknologia Universitato en Szczecin (la nord-okcidenta Pollando) en la daŭro d unu jaro projektis pasaĝeran aviadilon, kiu havas ŝancon esti produktata. La ideo de la aviadilo kreiĝis sub la influo de artikolo pri aviadilo kun t.n. kanalaj flugiloj. Ŝia projekto­postulis profundigon de specializaj konoj kaj prenis multajn horojn. Tiel kreiĝis Goldcrest, en la pola lingvo Mysikrólik kaj en Esperanto Orverta Regolo. Temas pri eksterordinara kombino de helikoptero kun klasika aeroplano, kalkulebla al. la klaso >malgranda merkatista firmo< kun lokoj por du pilotoj kaj 4 pasaĝeroj. La projekto de la 21-jaraĝa pola studentino estas eŭropskala evento. Ĝi akiris la 2-an lokon en la studenta konkurso SolidWorks.

El la elsendo 04.02.2014. Legas Barbara


---

# Prof. Humphrey Tonkin pri ĉeĥa versio de “Maskerado ĉirkaŭ la morto”

**Published:** 2014-02-07

**URL:** https://pola-retradio.org/2014/02/prof-humphrey-tonkin-pri-ceha-versio-de-maskerado-cirkau-la-morto/

**Categories:** Antaŭ la mikrofono

**Audio:** /wp-content/uploads/2014/02/Antau-la-cxeha-lancxo-de-Maskerado-cxirkau-la-morto.mp3, /wp-content/uploads/2014/02/Antau-la-cxeha-lancxo-de-Maskerado-cxirkau-la-morto.mp3?_=48

Humphrey Tonkin estas la tradukinto en la anglan el la E-originalo de la libro de Teodoro S. Ŝvarc, Tivadar Soros “Maskerado ĉirkaŭ la morto”. Pri tiu ĉi traduko kaj alilingvaj tradukoj ni interparolas kun nia antaŭmikrofona gasto antaŭ la lanĉo de la ĉeĥa versio de ĉi tiu libro  en Prago, Ĉeĥio. El la elsendo 07.02.2014 .


---

# E_elsendo el la 07.02.2014

**Published:** 2014-02-07

**URL:** https://pola-retradio.org/2014/02/e_elsendo-el-la-07-02-2014/

**Categories:** Elsendoj

**Audio:** /wp-content/uploads/2014/02/RetRadio_07.02.2014.mp3

Podkasto: Ludu en nova fenestro | Elŝutu

Prof. Humphrey Tonkin estas nia antaŭ­mikrofona gasto en la kunteksto de tre baldaŭ lanĉota ĉeĥa traduko de “Maskerado ĉirkaŭ la morto” de  Teodoro S. Ŝvarc, alivorte Tivadar Soros. En la 306-a E-elsendo ĉe la adreso www.pola-retradio.org ni komence prezentas kultur­kronikon informante pri la 100-jara jubileo de la ne plu vivanta pola komponisto Andrzej Panufnik kaj pri israelaj koncertoj omaĝe al la 80-jariĝo de Krzysztof Penderecki. Nia felietono ĉi-semajne estas dediĉita al Henryk Sławik, unu el polaj Justuloj inter la Nacioj de la Mondo, kiu dum sia dummilita estado en Hungario savis ĉ. 30 mil polojn kaj 5 mil judojn. La nunsemajna leterkesta programero havas simbolan dimension kaj finas ĝin E-kanto de Esperanto Desperado de sur ilia KD “Brokantaĵoj” eldonita de Vinilkomso “Espo Despo”. Kulturaj informoj kaj la felietono estas paralele legeblaj kaj aŭdeblaj en apartaj rubrikoj. Ankaŭ interparolo kun prof. Humphrey Tonkin estas prezentata aparte en la rubriko “Antaŭ la mikrofono”.


---

# Omaĝaj koncertoj lige kun 80-jariĝo de K. Penderecki en Israelo

**Published:** 2014-02-07

**URL:** https://pola-retradio.org/2014/02/omagaj-koncertoj-lige-kun-80-jarigo-de-k-penderecki-en-israelo/

**Categories:** Kulturkroniko

**Audio:** /wp-content/uploads/2014/02/Omagxaj-koncertoj-lige-kun-80-jarigxo-de-K.-Penderecki-en-Israelo.mp3, /wp-content/uploads/2014/02/Omagxaj-koncertoj-lige-kun-80-jarigxo-de-K.-Penderecki-en-Israelo.mp3?_=49

Israela Filharmonia Orkestro kunlabre kun la Pola Instituto en Telavivo omaĝos la 80-jariĝon de Krzysztof Penderecki per serio de koncertoj en Hajfa, Telavivo kaj Jerusalemo, kie la renoma pola komponisto estados inter la 10-a kaj 18-a de februaro. Muzikistoj, The Gary Bertini Israeli Choir  kaj solartistoj Melanie Diener – sopranulino, Agnieszka Rehlis (mezo­sopranulino), Rafał Bartmiński (tenorulo) kaj Robert Jezierski (basulo) prezentos al la israela publiko “Polan Rekviemon”, komponaĵon de Penderecki el la 1981-a jaro. Direktos la komponisto mem. La plej frue komponita parto de la “Pola Rekviemo” estas “Lacrimosa”, baziĝanta sur la sekvenco “Dies Irae”. Ĝi estas dediĉita al Lech Wałęsa, Solidareco kaj omaĝas la memoron de la perintaj ŝipfaristoj en decembro 1970. Lacrimosa estis plenumita dum  la senvulao de dediĉitaj al ili Tri Krucoj en Gdansko, la 16-an de decembro 1980.

El la elsendo 07.02.2014. Legas Milada


---

# 100-jariĝo de Andrzej Panufnik

**Published:** 2014-02-07

**URL:** https://pola-retradio.org/2014/02/100-jarigo-de-andrzej-panufnik/

**Categories:** Kulturkroniko

**Audio:** /wp-content/uploads/2014/02/100-jarigxo-de-Andrzej-Panufnik.mp3, /wp-content/uploads/2014/02/100-jarigxo-de-Andrzej-Panufnik.mp3?_=50

Last­merkrede, t.e. la 5-an de februaro per koncerto en la londona Barbican Hall komenciĝis la solenaĵoj de la 100-a naskiĝ­datreveno de Andrzej Panufnik. La Londona Simfonia Orkestro sub la direkto de Michael Francis plenumis du liajn komponaĵojn – la 3-an Simfonion “Sinfonia Sacra” el 1963 kaj Lulkanton por 29 arĉ­instrumentoj kaj du harpoj el 1947. Panufnik plimulton de sia vivo pasigis en Britio. Lia “Sinfonia Sacra” komponita por la miljariĝo de la pola ŝtato enhavas citaĵojn el la plej malnova konserviĝ­inta religia pola kanto kaj poezia teksto “Dipatrino”, kiu en la Mezepoko rolis kiel –  laŭ nunaj konceptoj – ŝtata himno. Krome ĝi citas la favorpetan liturgian preĝon al Dipatrino. La Sinfonio Sacra entute emfazas la patriotajn kaj religiajn sentojn de komponisto.  En “Lulkanto” Panufnik kombinis siajn du tendencojn al eksperimentado kaj al tradicifideleco.

El la elsendo 07.02.2014. Legas Milada


---

# Koninda polo: Henryk Sławik – 70-a mortodatreveno

**Published:** 2014-02-07

**URL:** https://pola-retradio.org/2014/02/koninda-polo-henryk-slawik-70-a-mortodatreveno/

**Categories:** Felietonoj

**Audio:** /wp-content/uploads/2014/02/Konindaj-poloj_Henryk-Slawik.mp3, /wp-content/uploads/2014/02/Konindaj-poloj_Henryk-Slawik.mp3?_=51

Henryk Sławik estas polo, kies nomo en la ĝenerala konscio estis longe forgesita kaj daŭre estas ne sufiĉe rekonita. En 2014 pasas la 70-a datreveno de lia morto en la germana koncentrejo Mauthausen-Gusen. Al li kaj al lia hungara amiko Jozefo Antall dankŝuldas savon almenaŭ 5 mil judoj. Senhezite eblas difini lin kiel heroon ne sole polan, sed ankaŭ kiel heroon de la hungara kaj juda nacioj.

La naskiĝinta en 1894 Henryk Sławik estis la 9-a infano en mizera kamparana familio en la suda Pollando. Kiel junulo – kiam la suverena Pollando ankoraŭ ne renaskiĝis – li soldat­servis en la aŭstra armeo kaj supozeble tie li renkontiĝis kun la socialistaj ideoj, al kiuj li fidelis ĝis la vivofino. Post la 1-a mondmilito li membriĝis en la Pola Socialista Partio kaj ekde la komenco distingiĝis per organizaj talentoj i.a. antaŭ plebiscito decidonta pri aparteno de la Supra Silezio al Pollando. Sekve li famiĝis kiel firma defendanto de malfortaj sociaj grupoj. En la periodo inter la du mondmilitoj Sławik gvidis imponan socian agadon aktivante en la loka medio, prezidante societojn kaj sportajn klubojn, organizante laboristajn universitatojn. Dum multaj jaroj li laboris kiel ĵurnalisto ligita kun la partia „Laborista Gazeto” komencante de kunlaboranto kaj finante kiel ĝia ĉefredaktoro.  Ĝis la eksplodo de la 2-a mondmilito li estis la prezidanto de la Sindikato de la Polaj Ĵurnalistoj de Silezio kaj Karbobaseno helpante al ĵurnalistaj kolegoj en la serĉado de laboro kaj organizado de la favoraj por ili karitataj kampanjoj. Pro ĉi tiu agado kaj ankaŭ pro la decide porpola sinteno lia nomo ektroviĝis sur la serĉlisto de la germana polico, do kvankam li tuj ekaktivis favore al defendo kontraŭ la germanan invadinton li devis forlasi Pollandon. Henryk Sławik celis al Francio por rekrutiĝi en la formiĝantaj tie polaj armeaj fortoj. Lia vojo, kiel de multaj polaj rifuĝintoj,  kondukis tra Hungario, kiu laŭplane estis sole dumvoja halto. Okazis aliel.

Komence de oktobro 1939 la tendaron de la polaj rifuĝintoj apud Miskolc vizitis  Jozefo Antall, oficisto de la hungara ministerio por la internaj aferoj delegita por kontaktoj kun poloj. Li rapide rimarkis tradukiston,  kiu senhezite postulis de Antall pli bonajn kondiĉojn por la polaj rifuĝintoj. Tiu estis Henryk Sławik. Li postulis por ili laboron, organizitan instru­sistemon kaj ne gastamon, kiu limiĝu al kaliklevado kaj bona manĝo. Antall proponis al Sławik kunlaboron, kiu rapide transformiĝis en amikecon. Henryk Sławik fariĝis la prezidanto de la Civitana Komitato por Helpo al Poloj dum la pola elmigra registaro nomumis lin delegito de la ministro por la socia protekto. Sławik kun karakteriza por si entuziasmo organizis socialan kaj medicinan helpo por la rifuĝintoj, helpis trovi la laboron. En la establitaj de la Komitato kleriĝejoj estis organizataj renkontiĝoj kaj artaj prezentoj. Estis eldonataj propraj gazetoj, kiel „Polaj Sciigoj”. La rimedoj por tiu agado venis kaj de la pola kaj de la hungara flankoj.

Inter la laboroj de la Komitato unu el la plej delikataj taskoj  estis savo de preskaŭ 5 mil judoj, venintaj al Hungario meze de 1943 post la likvido de getoj en la sudo de Pollando. Ankaŭ ĉi-sfere okazis intima, kvankam strikte konfidenca kunlaboro de Henryk Sławik kaj Jozefo Antall. La prezidanto de  la Civitana Komitato por Helpi Polojn estis aranĝanta por ili nomŝanĝojn kaj falsajn dokumentojn. Cento da judaj infanoj trafis al la katolika orfodomo en Vac, kiu oficiale funkciis sub la ŝildo de orfodomo por infanoj de polaj oficiroj. En la tiea antaŭ­lernejo kaj baza lernejo estis realigita pola instru­programo, sed la judaj infanoj ne estis senigitaj je sia identeco. Krom „oficiala” partopreno en la sankta meso ili estis instruataj pri la hebrea lingvo kaj la Malnova Testamento. Al la kamuflo  aliĝis la Katolika Eklezio.  Ĉio ĉi kaŭzis, ke ĉiuj infanoj el Vac saviĝis el la militinfero. Henryk Sławik ne estis tiom bonŝanca.

Printempe de 1944 Hitler malkontenta pro la „mola” politiko de Miklós Horthy komencis la okupaciadon de Hungario. Komenciĝis la persekutadoj de polaj rifuĝintoj, tuj kelkaj laborantoj kaj kunlaborantoj de la Civitana Komitato estis pafmortig­itaj kaj arestitaj. Henryk Sławik eĉ se konsciis pri la minaco tamen ne uzis la eblecon fuĝi al Svislando pravigante sian decidon per la maleblo lasi la homojn konfiditajn al lia protekto. Tuj komencis serĉi lin gestapo.

Sławik trafis en la manojn de gestapo en julio 1944 perfidita de iu lernanto el Balatonboglar. Arestita estis ankaŭ Antall. Henryk Sławik estis torturita por malkaŝi sian hungaran kunlaboranton kaj lian rolon en la kontraband­ado de polaj soldatoj al Francio kaj la Proksima Oriento, en la savado de judoj. Tio signifus  por Antall morto­verdikton. Sławik ĝis la fino ne cedis deklarante, ke Antall okupiĝis sole pri la socia helpo. Henryk Sławik trafis al la koncentrejo en Maŭthaŭsen, kie li estis mortigita fine de aŭgusto 1944. Jozefo Antall estis liberigita kaj transvivis la militon.

Post la 2-a mondmilito ŝajnis, ke la memoro de Henryk Sławik estos digne memorigita en Pollando. Ne okazis tiel.  La revenigon de la memoro Henryk Sławik dankŝuldas al Henryk Zimmermann – saviĝinta juda juristo, kiu kun la falsaj dokumentoj en 1943 fariĝis kunlaboranto de Sławik. Fine de 1988 tiu ĉi eksa politikisto, i.a. vicprezidanto de la Kneseto kaj diplomato, i.a. la israela ambasadoro en Novzelando pere de gazetara anonco en la periodaĵo „Przekrój” komencis serĉi >sinjoron Sławik, polan konsulon en Budapeŝto, kiu helpis savi multajn polojn kaj judojn<. Dank’ al lia atesto,  ke Henryk Sławik kontribuis al la savo kontraŭ la neevitebla morto de miloj da judoj, aŭtune  de 1990 la filino de Henryk Sławik transprenis en Yad Vashem en Jersualemo la postmorte atribuitan al li Medalon Justulo inter la Nacioj de la Mondo. Postmorte li estis distingita ankaŭ i.a. per la ordeno de la Blanka Aglo, liajn agojn omaĝas la nomoj de lernejoj kaj porokazaj memor­tabuloj. Al lia agado estas dediĉitaj libro „Henryk Sławik – la pola Wallenberg” kaj  kreiĝinta baze de ĝi filmo. Pasintjare la pola prezidento Bronisław Komorowski malkovris lta memor­tabulon al Henryk Sławik la savinto de i.a. ĉ. 5 mil judoj en la  koncentrejo Mauthausen-Gusen – memorigante, ke temas pri  la heroo de tri nacioj: pola, hungara kaj juda.

El la elsendo 07.02.2014. Legas Tomek


---

# Senlaboreco en la eŭropunia eŭrosfero en 2013

**Published:** 2014-02-11

**URL:** https://pola-retradio.org/2014/02/senlaboreco-en-la-europunia-eurosfero-en-2013/

**Categories:** Novaĵoj

**Audio:** /wp-content/uploads/2014/02/Senlaboreco-en-la-eurosfero-2013.mp3, /wp-content/uploads/2014/02/Senlaboreco-en-la-eurosfero-2013.mp3?_=52

Laŭ Eurostat en decembro 2013 en la eŭropunia eŭrosfero estis senlaboraj 12 procentoj de la civitanoj, same kiel en novembro kaj oktobro. En la tuta Unio tiu indico iom malkreskis kaj egalis al 10, 7 procentoj. La fenomeno  rilatis al 26 milionoj da civitanoj. Kompare kun la sama periodo de 2012 la nombro de senlaboruloj kreskis je 130 mil personoj. Plej malgrandan senlaborecon oni notis en Aŭstrio, kie ĝi koncernis ne plenajn 5 procentojn de la civitanoj, sekve en Germanio kaj Luksemburgio. Plej malbone la situacio aspektis en Greklando kaj Hispanio. En tiu ĉi lasta lando la senlaboreco trafis pli ol 25 procentojn de peronoj. Kompare al 2012 la senlaboreco kreskis en 14 membrolandoj, malkreskis en 13, en Svedio ĝi restis sur la sama nivelo. En la tuta Unio senlaboraj estis pli ol 23 procentoj de junaj personoj. Laŭ Eŭrostat la senlaboreco en Pollando en decembro 2013 egalis al pli ol 10 procentoj, dum laŭ la Ĉefa Statistika Oficejo ĝi estis je 3, 4 procentoj pli alta.

El la elsendo 11.02.2014. Legas Krystyna

Senlaboreco en la eurosfero 2013


---

# Postuloj de islamanoj en Germanio

**Published:** 2014-02-11

**URL:** https://pola-retradio.org/2014/02/postuloj-de-islamanoj-en-germanio/

**Categories:** Novaĵoj

**Audio:** /wp-content/uploads/2014/02/Postuloj-de-la-turka-malplimulto-en-Germanio.mp3, /wp-content/uploads/2014/02/Postuloj-de-la-turka-malplimulto-en-Germanio.mp3?_=53

La loĝantaj en Germanio turkoj postulas enkondukon de leĝe agnoskita  muzulmana festo kaj enlaborigon de islamaj religiuloj en la germanaj militistaj fortoj, hospitaloj kaj malliberejoj. Laŭ Kenan Kolat, la prezidanto de la turka komunumo kiel leĝe agnoskita festo konforma estus Festo de Ofero. Ĝi estas la plej grava muzulmana festo. En Germanio loĝas nun ĉirkaŭ 4 milionoj da muzulmanoj. En plimulto ili devenas el Turkio, la sekvan lokon okupas islamanoj el la Sud-Orienta Eŭropo.

El la elsendo 11.02.2014. Legas Krystyna

Postuloj de la turka malplimulto en Germanio


---

# Mirejo Grosjean pr la 5-a Afrika E-Kongreso (2013-2014) kaj pri planataj pliaj E-aranĝoj en Afriko

**Published:** 2014-02-11

**URL:** https://pola-retradio.org/2014/02/mirejo-grosjean-pr-la-5-a-afrika-e-kongreso-2013-2014-kaj-pri-planataj-pliaj-e-arangoj-en-afriko/

**Categories:** Antaŭ la mikrofono

**Audio:** /wp-content/uploads/2014/02/Mirejo-Grossjean_post-la-afrika-kongreso_11.02.2014.mp3, /wp-content/uploads/2014/02/Mirejo-Grossjean_post-la-afrika-kongreso_11.02.2014.mp3?_=54

Mirejo Grosjean el Svislando – renkontita dum la Interlingvistikaj Studoj en Poznano – interparolas kun ni pri la januara 5-a Afrika E-Kongreso kaj pri la planoj okazigi pliajn E-eventojn sur ĉi tiu kontinento. El la elsendo 11.02.2014 .


---

# E_elsendo el la 11.02.2014

**Published:** 2014-02-11

**URL:** https://pola-retradio.org/2014/02/e_elsendo-el-la-11-02-2014/

**Categories:** Elsendoj

**Audio:** /wp-content/uploads/2014/02/RetRadio_11.02.2014.mp3

Podkasto: Ludu en nova fenestro | Elŝutu

Kun Mirejo Grosjean ni interparolas pri la januara 5-a Afrika E-Kongreso kaj pri planataj pliaj E-aranĝoj sur la afrika kontinento. Komence de la 307-a E-elsendo ĉe www.pola-reradio.org aŭdiĝas informa segmento, en kiu ni i.a. informas pri senlaboreco en la eŭrosfero en 2013,  pri postuloj de la turka malplimulto en Germanio kaj longa kunloĝado de polaj junuloj kun la gepatroj. El la scienca bulteno eblas ekscii pri la plej profunda fervoj­tunelo ekde oktobro 2013 funkcianta en Istanbulo kaj pri kanadaj esploroj rilate la tango­terapion. Muzike akompanas nin kanto el la KD “Afrika Kompilo” eldonita de Vinilkosmo >Kiu lingvo por la homaro<. Aktualaĵoj kaj informoj el la scienca bulteno kaj ankaŭ interparolo kun nia antaŭ­mikrofona gasto aŭdiĝas en unuopaj rubrikoj de nia paĝo.


---

# Tango kiel  medikamento por personoj kun neŭrologiaj malsanoj

**Published:** 2014-02-11

**URL:** https://pola-retradio.org/2014/02/tango-kiel-medikamento-por-personoj-kun-neurologiaj-malsanoj/

**Categories:** Sciencaj informoj

**Audio:** /wp-content/uploads/2014/02/Tangoterapio.mp3, /wp-content/uploads/2014/02/Tangoterapio.mp3?_=55

“Teo kaj Tango” estas la titolo de la eksperimenta programo por pacientoj kun neŭrologiaj malsanoj, kiu antaŭ kelkaj monatoj komenciĝis en la kanada Halifakso. Pacientoj dancas tangon ekzercante kun studentoj de la baleta lernejo kaj post la okupoj renkontiĝas trinkante teon. La unuaj rezultoj estas promeso­plenaj. La terapio estis organizita kunlabore kun porsenjora organizo „Happily Ever Active”. Konforme al la esploroj elmontrantaj signifan dependecon inter moviĝo kaj fizika kaj psika sano la psika kaj fizika bonfarto de pacientoj partoprenantaj tango­lecionojn rapide pliboniĝas. tango­terapio estis testita jam en la uni­veristata skolo de medicino en Vaŝingtono. Laŭ d-ino Gammon M. Earhart danco ŝajnas realigas multajn, se ne ĉiujn el la rekomend­ataj ekzerco­programoj por personoj suferantaj Parkinson-malsanon. Krom Halifkso la lecionoj kun popoldanco okazas en Toronto kaj estas analizataj de sciencistoj el la universitatoj York kaj Ryerson. La eblecon apliki terapie dancon oni esploras ankaŭ en Montrealo, en la teatro de la Granda Kanada Baleto. Funkcias tie  centro de danco­terapio ofertanta al interesiĝantoj i.a. kompletigon aŭ ŝanĝon de kvalifikoj. Krome oni kunlaboras kun 4 universitataj esplor­centroj.

El la elsendo 11.02.2014. Legas Tomek


---

# La plej profunda fervoja tunelo de la mondo

**Published:** 2014-02-11

**URL:** https://pola-retradio.org/2014/02/la-plej-profunda-fervoja-tunelo-de-la-mondo/

**Categories:** Sciencaj informoj

**Audio:** /wp-content/uploads/2014/02/La-plej-profunda-fervojtunelo.mp3, /wp-content/uploads/2014/02/La-plej-profunda-fervojtunelo.mp3?_=56

Fine de oktobro 2013 estis inaŭgurita la fervoja tunelo sub la Bosfora Merkolo en Istambulo. Ĝi ligis la eŭropan kaj azian parton de Turkio. Laŭ la premiso ĝi estas ero de projekto ligi la azian fervoj­sistemon kun la eŭropa kaj stimulos la turkan mastrumadon.  La tunelo longas 14 kilometrojn, inkluzive de 1 kaj duon­kilometra segmento troviĝanta sub Bosforo mem. Ĝi troviĝas en pli ol 55-metra profundo kaj estas la plej profunda fervojlinia tunelo en la mondo. Kostante 4 miliardojn da dolaroj ĝi ligas kontinentojn de la historia Silka Trako. Unu miliardon investis japanoj. Laŭ enkondukaj pritaksoj la trajnoj de Marmaray povos ĉiutage transporti ĉirkaŭ unu milionon da pasaĝeroj. La trafikdaŭro sub Bosforo egalas al ĉirkaŭ 4 minutoj, veturo de unu rando de Istambulo al la alia postulas 105 minutojn. La konstruado komenciĝis en 2005 sed la investaĵo prokrastiĝis je 4 jaroj pro arkeologiaj esploroj pri i.a. retrovitaj objektoj post la bizanca haveno el la 4-a jarcento de nia erao. Sub Bosforo estas planita krome aŭtomobila tunelo, Istambulo ricevos krome la trian ponton kaj flughavenon laŭpremise la plej grandan en la mondo.

El la elsendo 11.02.2014. Legas Tomek


---

# E_elsendo el la 14.02.2014

**Published:** 2014-02-14

**URL:** https://pola-retradio.org/2014/02/elsendo-el-la-14-02-2014/

**Categories:** Elsendoj

**Audio:** /wp-content/uploads/2014/02/RetRadio_14.02.2014.mp3

Podkasto: Ludu en nova fenestro | Elŝutu

Nova vidindaĵo, proponata en la 308-a E-elsendo, estas la Kastelo en Będzin, en la suda Pollando. Komence ĉe la adreso www.pola-retradio.org aŭdiĝas kulturaj informoj, ĉiuj en la kunteksto de la varsovia Nacia Muzeo. E-informoj rilatas al la eventoj en Brazilo kaj en Pakistano. En nia leterkesta renkontiĝo – krom reagi al la korespondaĵoj de niaj geaŭskultantoj – ni i.a. referencas al la pasinta la 13-an de februaro Monda Tago de Radio lanĉita de Unesko kaj al la ĉi-rilata mesaĝo de la Ĝenerala Direktoro de Unesko, Irina Bokowa. Kulturaj informoj kaj la felietono estas samtempe legeblaj kaj aŭdeblaj en koncernaj rubrikoj de nia paĝo.


---

# Laŭvica rabita dummilite artverko revenis al Pollando

**Published:** 2014-02-14

**URL:** https://pola-retradio.org/2014/02/lauvica-rabita-dummilite-artverko-revenis-al-pollando/

**Categories:** Kulturkroniko

**Audio:** /wp-content/uploads/2014/02/Lauvica-rabita-dummilite-artverko-revenis-al-Pollando.mp3, /wp-content/uploads/2014/02/Lauvica-rabita-dummilite-artverko-revenis-al-Pollando.mp3?_=57

Komence de februaro en la pola konsulejo en Novjorko estis transdonita al Pollando la ŝtelita dum la 2-a mondmilito pentraĵo „Sankta Filipo baptas servon de la reĝino Kandaki” de la germana pentristo Johann Conrad Seekatz. Temas pri la 17-jarcenta pentraĵo sur la kupra lado kun motivo el la Nova Testamento. La pentraĵo ŝtelita plej verŝajne dum la Varsovia Insurekcio 1944 revenos al la Nacia Muzeo en Varsovio. Dum la solenaĵo la ĉeestanta kultur­ministro, Bogdan Zdrojewski memorigis, ke dum la 2-a mondmilito Pollando perdis grandegan parton de la kultura nacia heredaĵo. Laŭ lia pritakso el la muzeoj mem malaperis ĉ. 70 mil artverkojn. Pollando ne ĉesigos klopodojn por reakiri la ŝtelitajn dummilite aŭ perditajn kultur­trezorojn.

El la elsendo 14.02.2014. Legas Tomek


---

# Nova eldonaĵo pri la Nacia Muzeo en Varsovio

**Published:** 2014-02-14

**URL:** https://pola-retradio.org/2014/02/nova-eldonajo-pri-la-nacia-muzeo-en-varsovio/

**Categories:** Kulturkroniko

**Audio:** /wp-content/uploads/2014/02/Eldonajxo-pri-la-Nacia-Muzeo-en-Varsovio1.mp3, /wp-content/uploads/2014/02/Eldonajxo-pri-la-Nacia-Muzeo-en-Varsovio1.mp3?_=58

“La artveroj. La Nacia Muzeo en Varsovio” eldonita de Arkady estis elektita  en januaro la Libro de la Monato. La distingita de la Literatura Magazino LIBROJ albumo, en la unua jarduono de 2014 aperos anglalingve. Ĝi prezentas al la leganto krom verkoj de la pentroarto, skulptarto, desegnaĵo kaj grafiko ankaŭ artverkojn de la pola dezajno kaj fotoarto  proksimig­ante amplekson de la muzeaj kolektoj. Dum la prilaborado de la albumo la Muzeo reakiris kelkajn perditajn dum la lasta mondmilito verkojn. Ĝi aĉetis krome tre interesan portreton pentritan de Józef Mehoffer, kiun sendube eblas kalkuli al la trezoroj de la varsovia Nacia Muzeo. La 150-an jaron de sia ekzisto la ĉefurba Nacia Muzeo eniris kiel plur­segmenta institucio kolektanta, konservanta kaj disponig­anta artverkojn de multaj generacioj ekde la antikva epoko ĝis la nuntempo. Al aparte menciindaj apartenas kolektoj de la pola kaj eŭropa pentroarto, desegnaĵo, grafiko kaj artmetio. Ĝi fieras pri eksterordinare interesaj kolektoj de la malfru­mezepoka eklezia arto, de la antikva arto inkluzive de unikaj laŭ la monda skalo antikvaĵoj el la nubia katedralo en Faras. Menciindaj estas ĝiaj kabineto de numismataĵoj kaj medaloj, kaj artkolekto rilatanta al la Fora Oriento.

El la elsendo 14.02.2014. Legas Milada


---

# La kastelo en Będzin

**Published:** 2014-02-14

**URL:** https://pola-retradio.org/2014/02/la-kastelo-en-bedzin/

**Categories:** Felietonoj

**Audio:** /wp-content/uploads/2014/02/Kastelo-en-Bedzin.mp3, /wp-content/uploads/2014/02/Kastelo-en-Bedzin.mp3?_=59

Będzin estas la distrikta urbo situanta en la suda Pollando en la Karbobaseno de Dąbrowa Górnicza ĉe la rivero Czarna Przemsza. Ĝi apartenas al la plej malnovaj urboj de la Krakova Regiono kaj la Silezia Vojevodio.  Ni invitas vin hodiaŭ gesinjoroj pro la situanta sur la alta eskapro vizitinda kastelo, kiu estas ekzemplo de la defenda konstruarto el la mezo de la 14-a jarcento. Ĝi estis grava ĉenero de la defenda sistemo de la okcidenta limo de Pollando kontraŭ atakoj flanke de Silezio kaj Ĉeĥio kaj protektis la komercajn itinerojn el Silezio al Krakovo. La kastela altaĵo per siaj setlotradicioj radikas en la 7-a jarcento antaŭ Kristo, kvankam post la tiea setlejo de la soraba kulturo ne restis multo, sole pot­fragmentoj kaj spuroj de fajrujoj. Pli multo estus direnda baze de arkeologiaj restaĵoj pri la frumezepoka defenda burgo el la 9-a jarcento ĉirkaŭita per fosaĵo kaj remparego kiu ekzistis ĝis la 12-a jarcento post kiam la tereno estis ebenigita kaj kreiĝis sur ĝia tereno tombejo. La setlado moviĝis al la okcidenta parto de la altaĵo sur kiu poste estis konstruita kastelo.

La fortreso nun konsistas el supra kastelo kaj vasta sub­kastelejo kun restaĵoj de la defendo­murego. En la supra parto troviĝas loĝdomo, ali­konstruita kvarflanka loĝ-defenda turo kaj pli ol 20-metra ronda bastiono origine 30-metra. Sur ĝia pinto nun troviĝas panoramejo kun vasta alrigardo al la tuta regiono. La kastelon ĉirkaŭas fosaĵo kaj alta duobla ĉirkaŭ­murego en kies interno troviĝas promenejo kun benkoj kaj lumĵetiloj prilumantaj la kastelon nokte. Ene de la kastelo funkcias Muzeo kun tre riĉa kolekto de malnovaj armiloj, ekspozicio pri la urbo mem kaj pri aliaj kasteloj el la defenda itinero de la t.n. Aglaj Nestoj.

La kastelo estis notita jam en la dokumentoj el la 1349, mencias ĝin kronikistoj Jan el Czarnków kaj Jan D?ugosz en la registro de fortikaĵoj konstruig­itaj de la reĝo Kazimiro la Granda. Ĝi estis atestanto de multaj gravaj historiaj eventoj. En 1364 gastis tie Karolo la 4-a, la germana imperiestro kaj ĉeĥa reĝo. En 1434 en la kastelo estis subskribita interkonsento inter sileziaj kaj krak­ovprovincaj sinjoroj pri kon­trabatalado de limrabistoj. En 1588 estis subskribita tie Pakto de Będzin-Bytom, kiu devigis Maksumilianon Habsburg rezigni pri la pretendoj al la pola trono. En la kastelo gastis ankaŭ polaj reĝoj, Henryk Walezy, Johano la 3-a Sobieski rapidanta al Vieno por batalo kontraŭ turkoj, poste estis tie reĝo Aŭgusto la 2-a Forta.

En 1616 jaro parto de Będzin kune kun la kastelo forbrulis, sed oni rekonstruis ĝin adaptante prefere al la rezidaj ol defendaj celoj. 40 jarojn poste ĝi denove estas ruinigita kaj dum la tuta 18-a jarcento ĝi restis ruino. Romantikan novgotikan rekonstruon oni efektivigis en 1834, sed ĝi ne plu estis ekspluatata kaj novajn rekonstruojn necesis fari denove post la 1-a mondmilito. Definitive al  plena rekonstruo la kastelo estis subigita post la 2-a kaj ekde 1956 ĝi funkcias kiel Muzeo. La plej novaj rekonstruoj okazis nur en la lastaj jaroj. Nun ĉiujare okazas ĉirkaŭ la Kastelo okazas multaj eventoj kiel pafistaj kaj kavaliraj  turniroj.  La kastelo en Będzin logas ankaŭ muzik­ŝatantojn. Ĉiujare fine de la somera feria sezono la amantoj de vaste komprenata kelta kulturo renkontiĝas piede de la Kastelo por la plej granda en la centra Eŭropo Festivalo de la Kelta Muzoko. Oni aŭskultas ne nur muzikon el la tuta Eŭropo, samtempe eblas lerni la muzikludon kaj dancojn. Dum la festivalo siajn verkojn inspiritajn per la pejzaĝoj de Skotlando, Bretonio kaj Irlando prezenas plastikistoj el la tuta Pollando. Do bona loko por ripozo memoriganta la legendon pri la kreiĝo de la nomo de Będzin, kiam reĝo Kazimiro la Granda veninta tien deklaris: „Tutaj będziem odpoczywali”, kio signifas – tie ni ripozos.

El la elsendo 14.02.2014. Legas Barbara


---

# Monitorata la sorto de universitataj diplomitoj en Varsovio

**Published:** 2014-02-18

**URL:** https://pola-retradio.org/2014/02/monitorata-la-sorto-de-universitataj-diplomitoj-en-varsovio/

**Categories:** Novaĵoj

**Audio:** /wp-content/uploads/2014/02/Monitorado-de-enlaborigitaj-diplomitoj.mp3, /wp-content/uploads/2014/02/Monitorado-de-enlaborigitaj-diplomitoj.mp3?_=60

Sistemo monitoranta  la sortojn de diplomitoj de la superaj lernejoj estas testata en la Varsovia Universitato. Laŭ la ĵus publikigitaj rezultoj evidentiĝas, ke 70 procentoj de la eksaj universitatanoj en Varsovio tri jarojn post la diplomitiĝo  havas stabilan etatan laboron enspezante pli ol 4 mil zlotojn monate. Ĉirkaŭ duono de ili estas dungita de la sama labordonanto. Aldoniĝas al tio 10 procentoj de la diplomitoj, kiuj establis propran firmaon aŭ laboras kontrakte. Rilate tiujn personoj mankas donitaĵoj pri iliaj enspezoj.  La ĵus menciitaj rezultoj estis formulitaj baze de analizo de donitaĵoj el la Instituto pri la Sociaj Asekuroj pri la periodo 2007-2011.

El la elsendo 18.02.2014. Legas Krystyna

Monitorado de enlaborigitaj diplomitoj


---

# “Hoteloj” por polenigantaj insektoj

**Published:** 2014-02-18

**URL:** https://pola-retradio.org/2014/02/hoteloj-por-polenigantaj-insektoj/

**Categories:** Novaĵoj

**Audio:** /wp-content/uploads/2014/02/Hoteloj-por-polenigantaj-insektoj.mp3, /wp-content/uploads/2014/02/Hoteloj-por-polenigantaj-insektoj.mp3?_=61

En Varsovio funkcias la unua “hotelo” por polen­igantaj insektoj. Speciale konstruataj por ili “dometoj” – ĝiscele 100 – ekde marto komencos kreiĝi en la tuta lando. Dank’ al ili la sovaĝe vivantaj polenigantaj insektoj pli bone frontos la vivon en grandaj urboj. Mono por ilia elkonstruo estis kolektita dum la pasintjara septembra kampanjo “Adoptu abelon”. Ĝi celas protekti la polen­igantajn insektojn amase mortantajn sekve de malsanoj, amaskvanta uzo de  kemiaĵoj en la agrikulturo kaj detruado de iliaj vivejoj.

El la elsendo 18.02.2014. Legas Krystyna

Hoteloj por polenigantaj insektoj


---

# Fábio Santos dum vizito al Bona Espero (2014) parolas pri porpaca festivalo

**Published:** 2014-02-18

**URL:** https://pola-retradio.org/2014/02/fabio-santos-dum-vizito-al-bona-espero-2014-parolas-pri-porpaca-festivalo/

**Categories:** Antaŭ la mikrofono

**Audio:** /wp-content/uploads/2014/02/Fabio-Santos-Bona-Espero_18.02.2014.mp3, /wp-content/uploads/2014/02/Fabio-Santos-Bona-Espero_18.02.2014.mp3?_=62

Fábio Santos el Brazilo kune kun la familio jarŝanĝe de 2013/2014 venis al Bona Espero. Kondukis lin tien la spertoj kaj ideoj de la porpaca Festivalo en kiu Esperanto ludis signifan rolon, kiu en septembro 2013 okazis en Goiânia, Brazilo. El la elsendo 18.02.2014 .


---

# Praepokaj spuroj de kranitrepanado en Peruo

**Published:** 2014-02-18

**URL:** https://pola-retradio.org/2014/02/praepokaj-spuroj-de-kranitrepanado-en-peruo/

**Categories:** Sciencaj informoj

**Audio:** /wp-content/uploads/2014/02/Praepokaj-spuroj-de-kranitrepanado.mp3, /wp-content/uploads/2014/02/Praepokaj-spuroj-de-kranitrepanado.mp3?_=63

Antaŭ pli ol mil jaroj en la montoj de Peruo oni praktikis komplikajn kirurgiajn operaciojn, inkluzive de kranitrepanado.  La malkovroj de Danielle Kuris el la Kalifornia Universitato en Santa Barbara pruvas, ke tiuj operacioj antaŭ mil jaroj estis sukcese efektivig­ataj. Danielle Kurin ekzamenis ostojn de 32 personoj sur kies kranioj ŝi trovis spurojn de 45 kirurgiaj intervenoj. Iuj interveno­lokoj estis kunkresk­itaj, kio atestas pri tio, ke paciento vivis post la operacio relative longe.  Sciencistoj estas konvinkitaj, ke temas pri la spuroj de la kuracista helpo kaj ne de torturoj aŭ vundoj. Sur la kranioj videbligas nome spuroj post la forrazado de haroj kaj aplikado de kuracherboj, kio manifestiĝis en ŝanĝo de koloro de la kranio. La unuaj pruvoj pri krani­trepanado el Peruo devenas el la 200-600 jaroj antaŭ nia erao. La lastaj el ĉ. 16-a jarcento.

El la elsendo 18.02.2014. Legas Barbara


---

# Ĉimpanza gestolingvo

**Published:** 2014-02-18

**URL:** https://pola-retradio.org/2014/02/cimpanza-gestolingvo/

**Categories:** Sciencaj informoj

**Audio:** /wp-content/uploads/2014/02/Komplika-gesta-komunikado-de-cximpanzoj.mp3, /wp-content/uploads/2014/02/Komplika-gesta-komunikado-de-cximpanzoj.mp3?_=64

Specialistoj el la Ŝtata Universitato de Georgio pruvis, ke ĉimpanzoj havas propran gestolingvon ebliganta peri tre precizajn komunikojn. Ĝi helpis en la serĉado de nutraĵoj kaj reciproka informado pri minacoj. Ĝi estas ankaŭ elemento en la evoluo de parola lingvo. Kolektivo de doktoro Charles Menzel projektis eksperimenton, en kiu du ĉimpanzoj gvidu la aktivadojn de homo serĉanta nutraĵon en libera spaco. Homo, ne sciis kie ĝi troviĝas dum la ĉimpanzoj jes. Ili per la gestoj logis homoj direktiĝi al. koncerna loko. La simioj elektis la metodon de la komunikado kaj inaŭguris inter­paprolon. Ĉimpanzo devis kapti la atenton de la homon kaj gvidi laŭ la dezirata de si maniero. Laŭ Sarah-Jane Vick kvankam sciencistoj jam antaŭe sciis pri la kapablo de la ĉimpanzoj interkomuniki geste, sed la unuan fojon oni observis tiom komplikajn komunikojn kaj kunordigon de la agadoj.

El la elsendo 18.02.2014. Legas Barbara


---

# E_elsendo el la 18.02.2014

**Published:** 2014-02-18

**URL:** https://pola-retradio.org/2014/02/e_elsendo-el-la-18-02-2014/

**Categories:** Elsendoj

**Audio:** /wp-content/uploads/2014/02/RetRadio_18.02.2014.mp3

Podkasto: Ludu en nova fenestro | Elŝutu

Fabio Santos el Goiânia, Brazilo renkontita en Bona Espero estas la gasto de nia 309-a E-elsendo ĉe www.pola-retradio.org. Ni interparolas pri la porpaca Festivalo okazinta tie dum la pasintjara septembro, en kiu Esperanto ludis apartan rolon. En la elsendo aŭdiĝas speciale komponita por ĝi kanzono, kvankam ne temas pri koncerta surbendigo. Ĉefloke de la elsendo ni referencas al la daŭranta Semajno de Internacia Amikeco en akompano de Ĵomart kaj Nataŝa kaj ilia “Valso por amikoj”. En la aktualaĵoj ni informas pri monitorado de laboro de universitataj diplomitoj en Varsovio kaj pri “hoteloj” por polenigantaj insektoj. Nia trarigardo spegulas ekonomiajn problemojn. En la scienca bulteno ni ligas al novaj malkovroj pri gesta lingvo de ĉimpanzoj kaj praepokaj spuroj de kranitrepanado en Peruo. Krome Merlin kantas fragmente la titolan kanzonon de sia KD  eldonita de Vinilkosmo “Por la mondo”.


---

# Tago de la Gepatra Lingvo 21.02.2014

**Published:** 2014-02-21

**URL:** https://pola-retradio.org/2014/02/tago-de-la-gepatra-lingvo-21-02-2014/

**Categories:** Novaĵoj

**Audio:** /wp-content/uploads/2014/02/Tago-de-la-Gepatra-Lingvo-2014.mp3, /wp-content/uploads/2014/02/Tago-de-la-Gepatra-Lingvo-2014.mp3?_=65

La hodiaŭa Internacia Tago de la Gepatra Lingvo pasas sub la devizo „Lokaj lingvoj por la globskala civitaneco – scienco en la atento­centro”. Ĝi emfazas la signifon de la gepatra lingvo kaj de la lokaj dialektoj por la evoluo de la globskala edukado formanta la kapablon de aktiva partopreno en la socia vivo kaj la kapablon solvi la problemojn same sur la loka kiel ankaŭ sur la tutmonda niveloj. Dum la planita por hodiaŭ Konferenco en la pariza Unesko-sidejo ekspertoj parolas i.a. pri la rolo de la gepatraj lingvoj en la perado kaj popularig­ado de la konoj de la lokaj kaj aŭtoktonaj socioj. Ili traktas ankaŭ la rolon de tiuj lingvoj en la solvado de aktualaj problemoj de la mondo. Unesko difinas la plurlingvan edukadon, kiel utiligadon de du aŭ pli lingvoj kiel instrumentojn de lernado kaj akirado de konoj. Laŭ la difino el 1999 temas pri lingvo de la loka socio, la gepatra lingvo kaj lingvoj de internacia komunikado. UEA en sia starpunkto el 2008 deklaris sin por la lernado de du, tri aŭ kvar lingvoj depende de la cirkonstancoj. Temas pri la gepatra lingvo, la regiona lingvo, se ĝi estas malsama ol la gepatra, la nacia lingvo, se ĝi malsamas disde la du ĵus menciitaj kaj la internacia lingvo estata nenies posedaĵo, alivorte Esperanto.

El la elsendo 21.02.2014. Legas Krystyna


---

# Interkompreniĝo en Kievo

**Published:** 2014-02-21

**URL:** https://pola-retradio.org/2014/02/interkomprenigo-en-kievo/

**Categories:** Novaĵoj

**Audio:** /wp-content/uploads/2014/02/Interkomprenigxo-en-Kievo.mp3, /wp-content/uploads/2014/02/Interkomprenigxo-en-Kievo.mp3?_=66

La prezidento de  Ukrainio Wikotr Janukowycz kaj la gvidantoj de la opozicio Arsenij Jaceniuk, Witalij Kliczko kaj Ołeh Tiahnybok en la ĉeesto de la estroj de la pola kaj germana diplomataro subskribis interkompreniĝon pri elkonduko de la lando el la krizo. Jam vendredon posttagmeze estis realigita unu el la punktoj de la interkom­preniĝo, estis revenigita la Konstitucio el 2004. Inter aliaj punktoj estas establo de la koalicia registaro en la daŭro de 10 tagoj kaj antaŭdataj balotoj.

El la elsendo 21.02.2014. Legas Barbara

Interkomprenigxo en Kievo


---

# Laborante por malmultaj – la raporto de Oxfam

**Published:** 2014-02-21

**URL:** https://pola-retradio.org/2014/02/laborante-por-malmultaj-la-raporto-de-oxfam/

**Categories:** Novaĵoj

**Audio:** /wp-content/uploads/2014/01/Laborante-por-malmultaj_-la-raporto-de-Oxfam.mp3, /wp-content/uploads/2014/01/Laborante-por-malmultaj_-la-raporto-de-Oxfam.mp3?_=67

La havaĵoj de 85 plej riĉaj homoj de la mondo egalas al la bonstato de la duono de la homaro, alivorte 3 kaj duona miliardoj da homoj. En la raporto de Oxfam „Laborante por malmultaj” tiu ĉi mondskala help-evoluiga organizo elmontras la skalon de malegaleco, kiun grandigas la rapide kreskantaj havaĵoj de super­riĉuloj. Ĝi ankaŭ avertas, ke tiu fenomeno minacas al la progreso de la homaro. En 2013 la grupo de miliarduloj grandiĝis je 210 personoj aliĝintaj al 1426 mondskalaj riĉuloj disponantaj pri la havaĵo kun la suma valoro de 5,4 bilionoj da dolaroj. La plej riĉa unu procento kontrolas la havaĵojn kun la valoro de 110 miliardoj da dolaroj, kio 65-oble superas la bonstaton de la malpli riĉa duono de la homaro. Tio konsistigas minacon por tutaj ekonomiaj kaj sociaj sistemoj. Laŭ Oxfam-enketo plimulto de la respond­intoj el Brazilo, Hispanio, la Hinda Unio, la Sudafrika Respubliko, Usono kaj Britio multaj leĝoj kaj reguligoj estis envivigitaj por favori la riĉulojn. Laŭ Oxfam kiel ekzemplo de ekstremaj mal­proporcioj servas la Hinda Unio, en kiu dum la lastaj 10 jaroj la nombro de miliarduloj kreskis de 6 ĝis 61.

El la elsendo 21.01.2014. Legas Barbara

Laborante por malmultaj_ la raporto de Oxfam


---

# E_elsendo el la 21.02.2014

**Published:** 2014-02-21

**URL:** https://pola-retradio.org/2014/02/e_elsendo-el-la-21-02-2014/

**Categories:** Elsendoj

**Audio:** /wp-content/uploads/2014/02/RetRadio_21.02.2014.mp3

Podkasto: Ludu en nova fenestro | Elŝutu

Jan aŭ Juan Szychowski – firme ligita kun Argentino – estas laŭvica koninda polo kun kiu eblas konatiĝi en la 310-a E-elsendo ĉe la adreso: www.pola-retradio.org. Komence ni proponas aktualaĵojn – temas pri interkompreniĝo rilate la konflikton en Ukrainio, Tago de la Gepatra Lingvo kaj la 204-a naskiĝ­datreveno de Frederiko Chopin. Nia informo reference al la GK-oj de UEA koncernas la nunjaran Esperantologian Konferencon dum la Bonaera UK. Fine ni renkontiĝas kadre de la leterkesta programero. Adiaŭante la nunjaran Semajnon de la Internacia Amikeco ni faras tion kun JoMo kaj lia kanto “Esperanto”, devenanta el la KD de Vinilkosmo “JoMo friponas”. Tekstoj de aktualaĵoj kaj de la felietono troviĝas en apartaj rubrikoj de nia elsendo­platformo. Eblas ilin samtempe aŭskulti kaj legi.


---

# La 204-a naskiĝ­datreveno de Chopin

**Published:** 2014-02-21

**URL:** https://pola-retradio.org/2014/02/la-204-a-naskigdatreveno-de-chopin/

**Categories:** Kulturkroniko

**Audio:** /wp-content/uploads/2014/02/La-204-a-naskigxdatreveno-de-Fr.-Chopin.mp3, /wp-content/uploads/2014/02/La-204-a-naskigxdatreveno-de-Fr.-Chopin.mp3?_=68

En la proksimaj tagoj pasas la 204-a naskiĝdatreveno de Frederiko Chopin, kvankam daŭre oni mencias du malsamajn datojn,  la 22-an de februaro kaj la 1-an de marto.

Jam morgaŭ, t.e. la 22-an de februaro estos inaŭgurita ekspozicio en la Muzeo de Frederiko Chopin en Varsovio „Diru dankon al Kolberg pro lia pena laboro. Oskar Kolberg: etnografo, muzikologo, „chopinologo”. Ekde la 1-a de marto samloke aldoniĝos ekspozicio de la plej interesaj plastikistaj laboraĵoj de infanoj kaj gejunuloj inspiritaj per la figuro de Frederiko Chopin. La 1-an de marto estos inaŭgurita ankaŭ aldona ekspozicio dediĉita al la popolaj instrumentoj sur la polaj teritorioj en la tempo de Freeriko Chopin. Ĝi funkcios en la naskiĝdomo de la komponisto en Żelazowa Wola, prezentante popolajn instrumentojn konatajn al Chopin el liaj pluraj vojaĝoj. Temos ankaŭ pri la plej karakterizaj kaj plej interesaj objektoj el la regionoj de li vizititaj eĉ se mallonge.

Okaze de la 204-a naskiĝdat­reveo de la komponisto okazos ankaŭ koncertoj. En Żelazowa Wola la 1-an de marto tagmeze koncertos Akiko Ebi, elstara japana pianistino, laŭreatino de la 5-a loko dum Chopin-konkurso en 1980, nun ĵurianino de plej gravaj muzikaj konkursoj en la mondo. Samtage en la varsovia  Nacia Filharmonio koncertos  vespere Yundi Li,  la venkinto de Chopin-Festivalo en 2000 kaj la laŭreato de speciala premio pro la plej bona plenumo de polonezo.

El la elsendo 21.02.2014. Legas Milada


---

# Konindaj poloj: Jan Juan Szychowski

**Published:** 2014-02-21

**URL:** https://pola-retradio.org/2014/02/konindaj-poloj-jan_juan-szychowski/

**Categories:** Felietonoj

**Audio:** /wp-content/uploads/2014/02/Koninda-polo_Jan_Juan-Szychowski.mp3, /wp-content/uploads/2014/02/Koninda-polo_Jan_Juan-Szychowski.mp3?_=69

Individuaj poloj estis venantaj al Argentino jam en la unua duono de la 19-a jarcento. Tiam ankaŭ aperis tie la unuaj polaj nomoj, kiuj misformitaj kaj adaptitaj al la hispana lingvo transdaŭris ĝis hodiaŭ eĉ en la familioj, kiuj ne plu memoras siajn polajn radikojn. La pola enmigrado intensiĝis post la falo de la Januara Insurekcio en 1863. Al Argentino venis ĉefe kleraj personoj. Komence de la 20-a jarcento direktiĝis tien panakire kamparanoj, ĉefe el la krakova regiono. Inter ili troviĝis muelista familio de Julian Szychowski el Borszczów. Kune kun aliaj poloj – laŭ invito de la argentina registaro kadre de ĝia enmigra programo – ili ekloĝis proksime al Apóstelos, en la bieno „La Cachuera”. Tie ili ricevis 25-50 hektarajn grundpecojn. Inter poloj, kiuj aparte meritiĝis por ĉi tiuj terenoj kaj la nuna provinco Misiones estis Jan Szychowski, inventinto kaj establinto de la familia entrepreno konata nun en la mondo pro la produktado de yerba-mate Amanda. Jan aŭ poste Juan veninte al Argentino havis nur 11 jarojn kaj lia klereco limiĝis al kelkaj klasoj de la baza lernejo. Komence li fariĝis forĝista metilernanto, havante 18 jarojn li malfermis propran forĝejon. Poste li edziĝis al Bronisława Kruchowska veninta al Argentino en la sama grupo de poloj, kiel Jan kun kiu li havis ok gefilojn. Komencaj jaroj ne estis tre promeso­plenaj, se Juan kun la patro direktiĝis laborcele dek kelkajn jarojn poste al Bonaero por akiri ­rimedojn por reveni al la hejmlando aŭ plumigri al Usono aŭ Kanado. La informoj pri la eksplodo de la unua mondmilito ĉesigis iliajn planojn. En Bonaero Jan-Juan la unuan fojon vidis modernajn tor­nomaŝinojn, konatiĝis kun ilia konstruo kaj decidis venigi ilin al la bieno apud Apóstoles. Antaŭ tio povis okazi li konstruis simplan ĉevaltiran radmaŝinon,  kiu fariĝis la energifonto por lia metiejo. Sekve iom laŭ rememoroj kaj dank’ al sia inĝenieco li memstare konstruis plur­funkcian tor­nomaŝinon. La origina estis farita el ligno, sed helpe de ĝi li elkonstruis baldaŭ tornomaŝinon metalan. Temis pri la unua tornomaŝino farita en Argentino. En 1919 Jan Szychowski disponis jam pri aranĝaĵoj kaj instrumentoj necesaj por plukonstrui la establojn de “La Cauchera”, kiu fine alportis al li admiron, famon kaj grandegan fortunon. Kun aprobo de la lokaj aŭtoritatoj Juan Szychowski pretigis geodezian planon de proksima valo,  sekve li projektis kaj elkonstruis digon barante tiel la rojon Chimiray lime de du provincoj. Kreiĝis artefarita lago kaj per la 700-metra kanalo Juan venigis la akvon, kiu movis la tri kaj duonmetran radon, anstataŭig­itan poste per Kaplan-turbino, produktante la elektran energion por la funkciado de maŝinoj en lia fabriko. Aldoniĝis la telefonia linio, kiun li kondukis al sia bieno el Apóstoles fora 20 kilometrojn. En 1932 Szychowski finkonstruis maŝinon por la purigado kaj apartigado de rizo kaj maizo. Poste muelejon por la alifarado de manioko je almelo. Post 4 jaroj li funkciigis maŝinon por la tranĉado de la folioj kaj branĉetoj de yerba-mate. Ĝuste lia plantejo de yerba-mate Amanda ĝis hodiaŭ funkcias kaj okupas laŭ diversaj fontoj la 2-an aŭ la 3-an lokon en Argentino. En 1934 la 2-a Pola Respubliko distingis sian elmigrintan civitanon en Argentino per Bronza Meritkurco pro la enorma entreprenemo kaj sukcesoj. Nun la kruco estas ekspozici­ata en la Muzeo portanta lian nomon,  troviĝanta sur la tereno de La Cachuera. Pro sia persisto kaj inĝenieco Juan Szychowski  fariĝis honora membro de “National Geographic Society”. Li mortis en 1960 lasante gravan heredaĵon al la regiono, en kiu li loĝis.   La entrepreno transiris en la familiajn manojn. En 1989 estis establita fondaĵo portanta la nomon de lia edzino, Bronisława Kruchowska. Inter ĝiaj verkoj estas Speciala Lernejo en Apóstoles portanta la nomon de la Pola Respubliko, salonoj de la samloka Provinca Lernejo de Teknika Edukado. La patrono de ĝia aŭlo estas Juan Szychowski. La fondaĵo engaĝiĝis krome en la elkonstruon de la baza lernejo por la indiĝenaj infanoj de infanoj Guarani “La Negrita”. Nun la fondaĵvolontuloj kunlaboras kun la Eklezio, kun multaj ekologiaj-edukaj organizoj kaj kun indiĝenoj. Kvankam Jan Juan Szychowski venis pli poste al Argentino ol la unuaj polaj setliĝantoj grave kontribu­intaj al la evoluo de Argentino nepre oni omaĝas ankaŭ lian memoron dum la ĉiujara nacia festo de Argentino solenata ekde la 1995-a jaro la 8-an de junio kun emfaza nomo: “Dia del Colono Polaco”,  “Tago de la Pola Setliĝinto”.

El la elsendo 21.02.2014. Legas Barbara


---

# Islando volas retiri peton pri membriĝo en la Eŭropa Unio

**Published:** 2014-02-25

**URL:** https://pola-retradio.org/2014/02/islando-volas-retiri-peton-pri-membrigo-en-la-europa-unio/

**Categories:** Novaĵoj

**Audio:** /wp-content/uploads/2014/02/Islandno-retiras-sian-peton-membrigxi-en-EU.mp3, /wp-content/uploads/2014/02/Islandno-retiras-sian-peton-membrigxi-en-EU.mp3?_=70

La registaro de Islando intencas retiri peton pri membriĝo en la Eŭropa Unio. La rilata projekto de dokumento estis last­vendrede direktita al la parlamento kaj nunsemajne ĝi estas objekto de parlamentaj debatoj. La islanda inform­portalo Visir.is sciigis referencante al reprezentanto de la regitaro, ke la kabineto ne havas sufiĉan politikan subtenon por daŭrigi la klopodojn pri membriĝo. En opinisondadoj la plimulto de islandanoj senĉese deklaras sin kontraŭ membriĝo. La islanda registaro volas nun koncentriĝi pri intimigo de la ekonomiaj rilatoj kun la Unio kadre de la Eŭropa Ekonomia Sfero. En junio 2010 Islando inaŭguris interparolojn pri aliĝo al la Unio tamen ĝi suspendis ilin pasintjare antaŭ la parlamentaj balotoj.

El la elsendo 25.02.2014. Legas Krystyna

Islandno retiras sian peton membrigxi en EU


---

# Helpo por Ukrainio

**Published:** 2014-02-25

**URL:** https://pola-retradio.org/2014/02/helpo-por-ukrainio/

**Categories:** Novaĵoj

**Audio:** /wp-content/uploads/2014/02/Caritas-Polska-por-Ukrainio.mp3, /wp-content/uploads/2014/02/Caritas-Polska-por-Ukrainio.mp3?_=71

Caritas Polska disponigis laŭvican kvoton, ĉi-foje 100 mil zlotojn por helpo al ukrainanoj. Caritas direktas sian helpon al damaĝitoj kaj iliaj familioj ĉefe sur la tereno de la okcidenta Ukrainio, ĉar tie ne funkcias dume efika helposistemo nek urba, nek ŝtata. La destinitaj ĝis nun monrimedoj estis elspezitaj por aĉeto kaj transporto de medikamentoj kaj nutraĵproduktoj al Kievo. Inter ĵaŭdo kaj sabato el Lvovo estis direktitaj transportoj kun la valoro de 150 mil zlotoj. Pri la distribuado de helpo okupiĝas preĝejoj kaj kirkoj, kion postulas ukrainanoj mem. Al la kampanjo „Solidaraj kun Ukrainio” aliĝis ĉiuj Caritas-filioj en la tuta lando. Laŭ la iniciato de la Pola Episkoparo la plej proksima vendredo estos en Pollando tago de preĝoj kaj fasto favore al paco en Ukrainio. Laŭ Andrzej Sadowski el la Cento de Adam Smith nek Rusio nek Unio helpos al Ukrainio. Ĉiaj helpoprogramoj iliaflankaj havos pli simbolan ol realan karakteron. Liaopinie Ukrainio por solvi ekonomiajn problemojn devas revenigi liberan merkaton kaj elimini korupton.

El la elsendo 25.02.2014. Legas Barbara

Caritas Polska por Ukrainio


---

# El la E-gazetaro 25.02.2014

**Published:** 2014-02-25

**URL:** https://pola-retradio.org/2014/02/el-la-e-gazetaro-25-02-2014/

**Categories:** Felietonoj

**Audio:** /wp-content/uploads/2014/02/El-la-E_gazetaro_25.02.2014.mp3, /wp-content/uploads/2014/02/El-la-E_gazetaro_25.02.2014.mp3?_=72

En plimulto esper­anistoj konas propran E-gazeton, kelkajn internaciajn titolojn – sed ĝenerale la enhavo de multaj aliaj restas por ili nekonata – eĉ se leginda. Eĉ ne plena semajno dividas nin disde la nunjara Tago de la Gepatra Lingvo. Ĝi koncernas  la tutan mondon, sed multajn diskutojn ĝi povas sproni en la uniaj landoj kaj ĝi kaptas precipan atenton de la eŭropaj esperantistoj. Ne mirige do, ke en la 1-a numero de „Esperantolehti” el Finnlando – ĵus veninta en mian leterkeston – la prezidanto de la finnaj esperantistoj, Tuomo Grundsträm tiun temon levas. Ne per bombastaj alvokoj aŭ rezonadoj, sed analizante la deklarojn de la Eŭropa Unio pri lingva diverseco, lingvoj kaj mult­lingveco per konsulto de la finna­lingvaj paĝoj al tiu temo dediĉitaj. La rezultoj de la esplorado estas deprimaj kaj similajn eblas tiri baze de pluraj aliaj nacilingvaj paĝoj de la Unio. Plimulto de la informoj estas konsultebla nur anglalingve eĉ se kelkloke eblas ekscii, ke la teksto krom la angla estas legebla en la germana kaj franca, kiujn tamen oni vane serĉus. Ĉi rilate precipe reliefig­enda estas lia aludo al tre aktualaj datoj ligitaj kun la utiligo de la nova programo Erasmus+ kun la buĝeto de 14 miliardoj da eŭroj. La limdato por prezenti siajn projektojn estas la 17-a de marto. Sed la pago studi eksterlande, kiu al la projekto rilatas estas dume nur en la angla – en aliaj 27 aliaj uniaj lingvoj ĝi aperos en aprilo – do postdate. La prezidanto de EAF tiukuntekste memorigas pri la proksimiĝantaj majaj parlamentaj balotoj en la Unio kaj komenĉiĝinta/anta batalo de la parlamento­kandidatoj en ĉiuj uniaj landoj. Tuomo Grundsträm deklaras, ke „certe EAF kiel asocio prezentos siajn lingvo­politikajn demanojn al la kampanjantoj”. Kaj alvokas, ke „kuraĝe faru tion ĉiuj ni, kiujn justa lingvo­politiko interesas”. La nuna praktiko donas grandegan avantaĝon al la anglalingvaj denaskuloj kaj prave Eŭropa Esperanto-Unio atentigis la Eŭropan Parlamenton, ke ĝi estas grava ofendo de propra politiko de EU. La buĝeta sumo de 14 miliardoj devenas el la pagoj de ĉiulingvaj parolantoj de la Unio, do „egala devo baki donu la egalan rajton al pano”. Min tamen tiklas la konkreta konkludo de EAF-prezidanto  prezenti lingvopolitikajn demandojn al la uniaj parlamento-kandidatoj. Ne por diri, ke Esperanto solvas ĉiajn lingvajn problemojn, sed por emfazi, ke E-parolanta balotanto havas plenan konscion pri la sekvo de manko de lingva diverseco en tia organismo, kiel la Eŭropa Unio. Eble estus prave, se EEU – kiu ne estas politike neŭtrala organizo – pli insiste alvoku ĉi rilate esperantistojn el la  eŭropuniaj landoj.

Tiu al avoko en „Esperantolehti” estas dulingva – prave. Tekstoj dulingvaj estas pli multaj rilatante al la organizaj aferoj de la finnaj esperantistoj kiel i.a. marta semajnfino de JEFO, februara jarkunveno en E-societo de Turku, martaj Vintraj Tagoj, somera E-kurso en Orivesi. La periodaĵo de finnaj esperant­itoj omaĝas ankaŭ siajn membrojn, kiel Raimo Tanskanen profesia muzikisto – por kiu la brajla alfabeto grave signifis en lia laboro, studoj kaj hobio – kaj kiu en januaro fariĝis „brajlo­uzanto de la jaro”. La distingo okazis  dum aranĝo de svedlingva blindulorganizajo FSS por levi la konon de la brajla skribo nuntempe.  Evidentiĝas, ke ĝi ne estas flankenmetita, ke brajlo aplikiĝas ankaŭ al poŝtelefonoj, ke brajle eblas skribi kaj sendi mesaĝojn. Dum la menciita aranĝo kantis Aatu Moilanen, sed lia 80-jariĝo fariĝis la okazo omaĝfelietoneti pri li aliloke. Hobia kantisto doktoriĝis pri evoluo kaj edukaj celoj de blindul­lernejoj en la periodo 1865-1939. Interese estas ekscii lian opinion pri malavantaĝoj de manko de gimnastiko kaj sporto ĉe vid­handikapita junularo – kiu negative influas la kapablon moviĝi sola, moviĝi sendepende.

Hilkka Galle kaj Jukka Nikoskelainen ricevis la omaĝan atenton, bedaŭrinde postmorte. Por ni speciale kortuŝe estis legi la omaĝajn vortojn dediĉitajn al Jukka – nia aŭskultanto – de la prezidanto de la E-societo en Turku Tiina Oittinen kun kelkaj rememoroj de liaj amikoj. Ni aparte notas la votojn de la asociprezidanto „Li lasis al ni luman memoron, kiu admonas nin daŭre fosi nian sulkon”. Raporto pri la lasta IF en Germnio, pri afrikaj vizitantoj, informoj pri kelkaj finnaj kulturhomoj kompletigas la unuan numeron nunjaran de „Esperantolehti”.

Rektajn rilatojn al Esperanto havis i.a. Gustav John Ramsted – esperantisto, lingvisto kaj diplomato. Pri li dum la 100-a Japana E-Kongreso prelegis Osmo Buller. Kun la unua parto de tiu prelego ni konatiĝas dank’ al la  januara numero de „La Revuo Orienta” – la organo de Japana E-Instituto. La jubilea kongreso de japanaj esperantitoj eĥas ankaŭ en la novjara salutmesaĝo de JEI-prezidanto Suzuki Keiichiro. El la  kongresa trapaso li tiras kelkejn evolu­punktojn por la asocia laboro, kiel intimigon de kunlaboro kun aziaj esperantistoj, subtenon de junulara agado, daŭrigon de la informa laboro por ne­esperantistoj, antaŭeniron sur la kultura kampo. La kongreso kun ĝia bunta programo speguliĝas en la kunveninta kun la 1-a numero de „La revuo Orienta” dika kajero de „Raportoj de la 100-a Japana E-Kongreso”.  Unualoke pri la jubilea kongreso raportis ankaŭ la 81-a numero de „Esperanto en Azio”, la bulteno de UEA-Komisiono pri la Azia E-Movado.  El la 1-a nunjara numero de la revuo de la japana E-organizo mi ankoraŭ ŝatus mencii la raporton de Etsuo Miyoshi pri la jam  3-a Monda Pupekspozicio en Higashi-kagawa,  okazinta dum la pasintjara aŭtuno, kiun aŭspiciis kaj la pola kultuministerio kaj la pola ambasado en Japsnio kaj tri unuopaj regionoj de Pollando. Temas sendube pri gratulinda, konkreta ekzemplo de kultura esperantista agado cele al ne­esperantista publiko.

Nur antaŭnelonge mi konfirmis la ricevon de la 199-a numero de Bulteno de E-ista Klubo en Prago, la lasta redaktita de Jiři Patera. Ankaŭ ĉi tiu numero enhavas plurajn liajn tradukaĵojn i.a. el korespondaĵoj de Jiři Karen el Germanio el la milita tempo, tradukon literaturan el Jaroslav Hašek kaj el katalogo pri bildo­ekspozicio de Veroslav Berger. La numero enhavas ankaŭ kelkajn omaĝajn notojn pri ĉehaj esperantistoj kun biografiaj detaloj kaj listo de iliaj verkoj. Tiuj pri Jarolav Mařik kaj Ŝtefo Urban ligigas kun iliaj 100aj naskiĝdatrevnoj. Por ni estas interese trovi aludojn al ilia laboro en la E-elsendoj. Similan ni cetere trovas ankaŭ en la noto pri ĉeha aktoro  kaj esperantisto Karel Höger, kies urno kun postmortaj cindroj ektroviĝis en la Praga Pantenono Slavin. Legante ĉiujn ĉi omaĝojn kaj rememorojn en periodaĵoj de diversaj E-organizoj el diversaj landoj oni ricevas buntan bildon de esperantistaro tra la mondo, en kiu  unuopaj personoj aperas ne sole kiel E-parolantoj, sed kiel personoj, kiuj ofte ludis gravan rolon en siaj naciaj medioj. Ekde la nuna jaro la Praga „Bulteno” havas alian redaktoron Tomáš Bricháček, iom alian aspekton, kaj unuavice ekde nun aperas ankaŭ elektronike. La malnova redaktoro aktive kontribuis al ĝi i.a. per ampleksa historio de la „Bulteno”.

El la elsendo 25.02.2014. Legas Barbara


---

# Birdoj ankaŭ ŝatas cigaredojn

**Published:** 2014-02-25

**URL:** https://pola-retradio.org/2014/02/birdoj-ankau-satas-cigaredojn/

**Categories:** Sciencaj informoj

**Audio:** /wp-content/uploads/2014/02/Ankau-birdoj-sxatas-cigaredojn.mp3, /wp-content/uploads/2014/02/Ankau-birdoj-sxatas-cigaredojn.mp3?_=73

Evidentiĝas, ke ne nur iuj homoj ŝatas cigaredojn, sed birdoj ankaŭ. Ili uzas cigaredojn evidente por aliaj celoj ol la homo, nome por tegado de la nestoj, ĉar ilia odoro fortimigas parazitojn. Duonuzitajn cigaredojn eblas trovi en nestoj de diversaj birdoj en la tuta mondo. Ne devas temi nur pri hazardo eĉ se en la birdonestoj en la urbo eblas trovi multajn kuriozajn materialojn. Nome la cigaredoj havas proprecojn, kiuj mortigas bakeriojn kaj akariojn. La birdoj do utiligas trovitajn, duonuzitajn cigaredojn por certigi pli sterilajn kondiĉojn en siaj nestoj. Tio similas ekzemple al la konduto de abeloj, kiuj enportas en abelujojn rezinon, kiu ankaŭ havas la bakterimortigan efikon.

El la elsendo 25.02.2014. Legas Barbara


---

# Pro FAS respondecas ankaŭ patroj

**Published:** 2014-02-25

**URL:** https://pola-retradio.org/2014/02/pro-fas-respondecas-ankau-patroj/

**Categories:** Sciencaj informoj

**Audio:** /wp-content/uploads/2014/02/Pro-FAZ-respondecas-ankau-patroj.mp3, /wp-content/uploads/2014/02/Pro-FAZ-respondecas-ankau-patroj.mp3?_=74

Alkohola fet­sindromo (aŭ Feta alkoholsindromo) – FAS karakterizas novnaskitojn, kies patrinoj drinkis dum gravedeco. Temas pri vico da denaskaj somataj kaj neŭrologiaj difektoj influantaj la tutan estontan vivon de la infano. La damaĝitaj de ili infanoj i.a. spertas malrapidig­itan fizikan evoluon, anatomiajn anomaliojn, moviĝ­perturbojn, perturbojn de atento kaj memoro.  Ĝis nun FAS estis ligita ekskluzive kun la drinkantaj gravedulinoj. La turnopunktaj evidentiĝis esploroj de sciencistoj el Konkuk-Universitato en Seŭlo, la Suda Koreio. Laŭ ili pri la lezo de infanoj en la feta fazo kun­respondecas drinkantaj patroj. La ek­sperminetoj okazigitaj je musoj elmonris, ke la drinkado de la patroj povas rekte influi la evoluon de la infano. Ĉe signifa elcento de musaj fetoj koncipititaj de maskloj influitaj de alkoholo sekvis i.a. malregul­aĵoj en la organevoluo, inkluzive de la cerbo. Tio signifas, ke la evolu­perturboj estis determinitaj jam en momento de la koncipiĝo.

El la elsendo 25.02.2014. Legas Barbara


---

# E_elsendo el la 25.02.2014

**Published:** 2014-02-26

**URL:** https://pola-retradio.org/2014/02/e_elsendo-el-la-25-02-2014/

**Categories:** Elsendoj

**Audio:** /wp-content/uploads/2014/02/RetRadio_25.02.2014.mp3

Podkasto: Ludu en nova fenestro | Elŝutu

I.a. “Esperantolehti” el Finnlando, “La Revuo Orienta” el Japanio kaj “Bulteno” de Esperantista Klubo en Praha estas traktitaj en nia felietono El la E-Gazetaro. Komence de la 311-a E-elsendo ĉe www.pola-retradio.org en la informa parto ni sciigas i.a. pri la helpo de la pola Caritas por Ukrainio kaj pri la pola helpokampanjo por la Centrafrika Respubliko,  pri la decido de Islando ĉesigi membriĝoklopodojn en la Eŭropa Unio. El la temoj de la pola gazetaro ni elektis tiujn pri la pola merkato de  elektronikaj servoj kaj polaj vinoj sur tabloj de eksterlandanoj. En la scienca bulteno ni referencas al esploroj de koreoj pri FAZ-sindromo kaj pri tio, ke ankaŭ birdoj ŝatas cigaredojn tamen por la celoj malsamaj ol la homo. Hodiaŭ Melanie Prin kantas la aŭtoran kanton de Lorenzo Tomezzoli (la vortoj kaj la muziko) pri somero en Greziljono. Aktualaĵoj, sciencaj informoj kaj la felietono kutime estas samtempe legeblaj kaj aŭskuteblaj en la unuopaj rubrikoj de nia paĝo. La kanto estas sekvebla per la adreso ĉe youtube: http://www.youtube.com/watch?v=kw7UaJm5wzk .


---

# E_elsendo el la 28.02.2014

**Published:** 2014-02-28

**URL:** https://pola-retradio.org/2014/02/e_elsendo-el-la-28-02-2014/

**Categories:** Elsendoj

**Audio:** /wp-content/uploads/2014/02/RetRadio_28.02.2014.mp3

Podkasto: Ludu en nova fenestro | Elŝutu

En nia ĉi-semajna felietono ni rakontas pri Bałtów kaj la tieaj dinosaŭraj spuroj. Tiun felietonon en la 312-a elsendo ni ĉerpis el nia arkivo. Tute aktuala estas la informo, ke la nova sezono de la varsoviaj bicikloluejoj Veturilo komenciĝas. Publika noto pri tio klarigas, ke la vorto devenas el Esperanto kaj prezentas ĝian signifon. En kulturkroniko ni informas pri komenciĝonta venontsemajne Pola Jaro en Turkio kaj pri la pola libro distingita en la kategio “Non Fiction” de la prestiĝa konkurso BolognaRagazzi Award. Komunumrilata estas la informo pri la maja Malferma Tago de la CO en Roterdamo. La programon finas mallonga leterkesta renkontiĝo. Komencas ĝin propono de ŝanĝita – se eĉ provizore – signalo de la E-elsendoj de Pola Retradio, ekde nun aŭdiĝanta ĉe www.pola-retradio.org. Reagojn je tiu propono la Redakcio atendas senpacience. Informoj kaj la felietono estas samtempe legeblaj kaj aŭdeblaj en unuopaj rubrikoj de nia paĝo.


---

# Pola libro distingita en Bologna Ragazzi Award

**Published:** 2014-02-28

**URL:** https://pola-retradio.org/2014/02/pola-libro-distingita-en-bologna-ragazzi-award/

**Categories:** Kulturkroniko

**Audio:** /wp-content/uploads/2014/02/Pola-libro-premiita-en-Bolonjo.mp3, /wp-content/uploads/2014/02/Pola-libro-premiita-en-Bolonjo.mp3?_=75

“Majn Alef Bejs”,  libro  kun ilustraĵoj de Urszula Palusińska kaj teksto de Jehousza Kamiński ricevis la ĉefan premion en la konkurso Bologna Ragazzi Award en la kategorio non-fiction. Bologna Ragazzi Award estas la plej prestiĝa distingo rilate la ilustraĵojn por infanlibroj, kiun organizas ĉiujare la Librofoiro por infanoj en Bolonjo. La internacia ĵurio pritaksas unuavice grafikajn kaj editorajn valorojn de publikaĵoj en kvin kategorioj: Fiction, Non Fiction, Opera Prima (por debutantoj,  novaj talentoj), New Horizons (libroj el la arabaj landoj, Suda Ameriko, Azio kaj Afriko) kaj en la kategorio Digital (aplikaĵoj). Polaj libroj regule estas dum la konkurso premiataj. La distingita nunjare pola libro „Majn Alef Bejs” ligas tradicion kun moderneco. Konsistigas ĝin jidaj rimaĵoj de juda verkisto Jehoshua Kamiński grafike ilustritaj de Urszula Palusińska. La polajn versiojn de la versaĵetoj aŭtoras Wojciech Wilczyk. Nunjare al BolognaRagazzi Award estis anoncitaj unu mil libroj el 42 landoj. La premioj estos enmanigitaj la 24-an de marto.

El la elsendo 28.02.2014. Legas Barbara


---

# Pola Jaro en Turkio

**Published:** 2014-02-28

**URL:** https://pola-retradio.org/2014/02/pola-jaro-en-turkio/

**Categories:** Kulturkroniko

**Audio:** /wp-content/uploads/2014/02/Pola-Jaro-en-Turkio.mp3, /wp-content/uploads/2014/02/Pola-Jaro-en-Turkio.mp3?_=76

La programon de la nunjare solenata en Turkio Pola Jaro konsistigos trarigardoj de la polaj filmoj, muzikkoncertoj, prezento de la plej nova arto kaj trarigardo de la turka arto en Pollando. La jaro ligiĝas kun la 600-jariĝo de la diplomatiaj rilatoj inter ambaŭ landoj. Ili estis starigitaj en 1414-a jaro, kiam sultano Mehmed la 1-a Çelebi akceptis la unuan polan diplomatian mision en la tiama ĉefurbo de la Otomana Imperio, Bursa. Oni ne forgesas, ke ĝi kiel la unusola lando en la epoko de la 18-jarcentaj dispartioj defendis la polan suverenecon atendante senditon el Leĥistano,  alivorte Pollando. La Polan Jaron en Turkio inaŭguros ekspozicio “Pollando-Turkio. 600 jaroj de la politikaj kaj kulturaj rilatoj”. Ĝi funkcios inter la 6-a de marto kaj la mezo de junio en Sakip Sabanci-Muzeo en Istambulo. Preskaŭ 400 eksponaĵoj, polaj kaj turkaj artverkoj devenas el 34 kultur­centroj de la tuta Pollando. En aparta maniero speguliĝos la rolo de Bursa kaj Krakovo kiel centroj de la politika vivo kaj kulturo. Bursa estos krome prezentita kiel centro produktanta kaj ekspetanta teksaĵojn, i.a. al Pollando. La ekspozicion akompanos film­prezentoj kaj prelegoj.

El la elsendo 28.02.2014. Legas Barbara


---

# Bałtów

**Published:** 2014-02-28

**URL:** https://pola-retradio.org/2014/02/baltow/

**Categories:** Felietonoj

**Audio:** /wp-content/uploads/2014/02/Zapraszamy-do-Polski_Baltow_Gabi_2010.mp3, /wp-content/uploads/2014/02/Zapraszamy-do-Polski_Baltow_Gabi_2010.mp3?_=77

Hodiaŭ ni proponas promenon tra Bałtów (prononcu: baŭtuv), kaj temas pri la samnomaj vilaĝo kaj komunumo. La vilaĝo troviĝas en la suda parto de Pollando, en la monteta regiono apud la rivero Kamienna (pr. kamjenna). Karakterizaj por ĝi estas ĵurasiaj rokoj, jen kaj jen videbl­iĝantaj el sub la sablo kaj tero, ĉar oni tuj devas sincere diri, ke grundoj ĉi tie ne apartenas al la plej altkvalitaj kaj ilia kultivado estas peniga.

En la regiono forte impresas la valo de Kamienna-rivero, aparte ĝia kurbiĝo kun kalkoŝtonaj rokoj. Laŭ supozoj ĝuste laŭ la kreiĝantaj en ĝi akvoturniĝoj difinataj iam pollingve >bełt (pr.beŭt)< devenas la nomo de la setlejo. Alimaniere klarigas la originon de la nomo la loka legendo, konforme al kiu la vilaĝon difinis tiel litovaj ostaĝoj pro multeco de kalkŝtonaj, blankaj rokoj, ĉar „baltus” litove signifas la blankan.

La nuna famo de la regiono ligiĝas krome kun aliaj lokaj legendoj. Laŭ onidiroj ĉi tie multas spuroj de diablaj piedsignoj, postlasitaj sur ŝtonoj kaj rokoj. Kiel sciate, en pluraj legendoj diabloj prizorgas diversajn trezorojn kaŝitajn subtere aŭ helpis konstruigi kastelojn kontraŭ la prezo de homa animo. Multas ĉi tie ankaŭ legendoj pri drakoj. Preskaŭ ĉiam kiel la sidejon de tiuj fabeleskaj bestoj oni elmontras kavernon, troviĝantan tutproksime al la vilaĝo Bałtów. Laŭ iu el la popolaj rakontoj loĝis en ĝi la drako Baltozaur, kiu estis granda amiko de Bałtów-loĝantoj. Ili do karesforme nomis ĝin Baltozaĉjo. La drako protektis ilin kaj la vilaĝo-loĝantoj pro dankemo senavare nutris la beston. Sed, najbaroj enviis al Bałtów-vilaĝanoj la drakon kaj decidis ĝin ŝteli. Do, ili dormigis la beston kaj forkondukis ĝin. Malgraŭ tio, ke Baltozaĉjo ne troviĝis tre for de sia domo, ĝi ne plu havis la volon vivi tiamaniere. Nur post kelkaj tagoj pasigitaj novloke la drako mortis pro la senespero.

Ĉu en tiuj ĉi historioj pri la diablaj aŭ drakaj spuroj radikas almenaŭ grajno de vero?

Eble jes, ĉar ekde la 80-aj jaroj de la pasinta jarcento en la regiono de Bałtów daŭras detalaj esploroj de paleontologoj, kiuj – iom surprize por multaj – retrovis tie la spurojn de polaj dinozaŭroj. Doktoro Gerard Gerliński malkovris postrestaĵojn de eĉ tri specioj de la ĵurasiaj dinasaŭroj proksime de Bałtów. Valoras aldoni, ke li estis la unua persono en la mondo, kiu pruvis ke dinosaŭroj povis havi ankaŭ la plumojn. Tio estis grava antaŭenpaŝo en la debato pri la origino kaj evoluo de birdoj. Sed, ni revenu al dinosaŭroj el Bałtów. Nome antaŭ 155 milionoj da jaroj sur la teritorio de la najbaraj Sanktkrucaj Montoj (Góry Świętokrzskie pr: gury sventokŝyske) troviĝis varma maro, kiu estis bonega medio por la evoluo de la flaŭra kaj faŭna mondoj. Ĝuste apud tiu maro vivis dinozaŭroj, kies spurojn oni nun malkovras.

La efektivigita komence de la 21-a jarcento malkovro interesis ne nur amaskomunikilojn, sed ankaŭ la loĝantojn de Bałtów, kiuj decidis ke dinosaŭroj fariĝos la rekonebla simbolo de la tuta regiono. Unue oni planis elkonstrui gigantajn figurojn de la mezozoikaj rampuloj proksime de la paleontologia esplor­posteno. Fine, en aprilo de la 2004-a jaro estis lanĉita la ideo de la Ĵurasia Parko de Bałtów. Ĝia solena inaŭguro okazis jam duonan jaron pli poste. Temas pri la unua ĉi speca loko en Pollando. Aktuale sur la areo de 3 hektaroj oni povas admiri la rekreitan mondon de tiuj plej grandaj en la historio bestoj. Sume en Bałtów troviĝas 40 figuroj de dinasaŭroj respegul­antaj ilian naturan grandecon. La plej granda altas 25 metrojn, la plej malalta kelkajn centimetrojn – temas pri nur elkoviĝanta ido. Por la plej junaj vizitantoj de la ĵurasia parko estas pretigitaj apartaj atrakciaĵoj, ekzemple la ludplaco, sur kiu ili povas eniri la internojn de pluraj dinosaŭraj figuroj.

Bałtów do estas vizitinda vojaĝcelo por ĉiuj, kiuj krom admiri novajn lokojn en Pollando, volas familiariĝi almenaŭ iomete kun la historio de dinosaŭroj la prahistoriaj grandaj bestoj, troviĝantaj en nia lando.

El la elsendo 28.02.2014. Legas Gabi


---

# Nuntempaj sklavoj

**Published:** 2014-03-04

**URL:** https://pola-retradio.org/2014/03/nuntempaj-sklavoj/

**Categories:** Novaĵoj

**Audio:** /wp-content/uploads/2014/03/Nuntempaj-sklavoj_04.03.2014.mp3, /wp-content/uploads/2014/03/Nuntempaj-sklavoj_04.03.2014.mp3?_=78

Plimulto de nuntempaj sklavoj en Eŭropo devenas el Eŭropo mem. Tiel rezultas el la raporto de Eurostat pro la 2013-a jaro. Ĝi konstatas, ke eĉ 61 procentoj de la nuntempaj sklavoj devenas el la Eŭropa Unio. Inter la viktimoj troviĝas apud rumanoj, hungaroj, bulgaroj multaj poloj. Homoj estas forkaptataj unuavice kiel laborforto kaj por la seksaj celoj. Tial la plimulton de la viktimoj konsistigas virinoj, inkluzive de malgrandaj knabinoj, kiuj estas vendataj al la publikaj domoj kaj devigataj al la prostituiĝ­ado. Eurostat informas, ke en la jaroj 2008-2010 seksaj sklavoj konsistigis 62 procentojn de ĉiuj viktimoj de la homkomerco.  Statistik­aĵoj elmontras krome, ke legalizo de prostititucio ne solvas la problemon de la seksa sklaveco. En ĉiuj 28 uniaj landoj oni frontas homkomercon kaj devigan prostituiĝ­adon. Myria Vassiliadou, eŭropunia kunordiganto por kontraŭbatal­ado de homkomerco konstatis aldone, ke multaj homoj estas forkonduk­ataj por akiri iliajn trans­plantoorganojn kaj komerci per ili. Okazas nelegalaj adoptoj kaj trudaj geedziĝoj. En la lastaj jaroj la situacio malpliboniĝis. Pro la ekonomia krizo kaj bezonateco de malmultekosta laborforto ĝi aldone intensiĝos. En 2011 la Unio eldonis direktivon, kies celo estis lertigi la persekutadon de krimuloj respondecaj pro homkomerco. Ĝis aprilo 2013 envivigis ĝin nur 20 el 28 uniaj landoj.

El la elsendo 04.03.2014. Legas Krystyna

Nuntempaj sklavoj_04.03.2014


---

# Ĉirkaŭ la krizo en Ukrainio

**Published:** 2014-03-04

**URL:** https://pola-retradio.org/2014/03/cirkau-la-krizo-en-ukrainio/

**Categories:** Novaĵoj

**Audio:** /wp-content/uploads/2014/03/Cxirkau-la-krizo-en-Ukrainio.mp3, /wp-content/uploads/2014/03/Cxirkau-la-krizo-en-Ukrainio.mp3?_=1

Ne malgrandiĝas tensio ĉirkaŭ Ukrainio kaj la scenaroj de la evento­evoluo ne estas unusignifaj. La rusa ambasadoro ĉe UNO Witalij Czurkin deklaris dum la eksterordinara kunsido de la Sekureckonsilantaro, ke Wiktor Janukowycz petis skribe la prezidenton de Rusio, Vladimir Putin pri interveno en Ukrainio, revenigo de leĝobservo kaj ordo. Janukowycz deklaris, ke la lando troviĝas rande de interna milito kaj la okazantaj perforto­aktoj estas inspiritaj de Okcidento. La pola ministro por la eksterlandaj aferoj, Radosław Sikorski post renkontiĝo kun la uniaj diplomati­estroj en Bruselo alvokis Rusion ne eniri Ukrainion avertante pri seriozaj konsekvencoj de tia paŝo.

La konflikto en Ukrainio kaŭzis disvandadon de akcioj en la tuta mondo. Kreskis la valoro de krudaĵoj,  i.a. de nafto kaj oro. Investatnoj komencis interesiĝi pri la usona doloaro, la japana jeno kaj la svisa franko.

El la elsendo 04.03.2014. Legas Barbara

Cxirkau la krizo en Ukrainio


---

# E_elsendo el la 04.03.2014

**Published:** 2014-03-04

**URL:** https://pola-retradio.org/2014/03/e_elsendo-el-la-04-03-2014/

**Categories:** Elsendoj

**Audio:** /wp-content/uploads/2014/03/RetRadio_04.03.2014.mp3

Podkasto: Ludu en nova fenestro | Elŝutu

„Klezmerim Sennomaj” kaj ĝia gvidanto Peter Baess estas la gastoj de la 313-a E-elsendo ĉe www.pola-retradio,org. La interparolo surbendigita dum la lasta Arkones en la pola Poznano estas interplektita  per fragmentoj de la donita tie koncerto. Pro la amplekso de tiu sondokumento la informa parto de la programo estas malapleksa. Ni informas pri aferoj ĉirkaŭ Ukrainio, sekve ni referencas al la unia raporto pri la nuntempaj sklavoj en Eŭropo kaj fine ni informas pri la varsovia Saloneto de Bela Libro. El la pola gazetaro ni elektis temon pri kreskanta pola eksporto al la Proksima Oriento. Komencaj aktualaĵoj estas paralele legeblaj kaj aŭdeblaj en la rubriko >novaĵoj<.


---

# Saloneto de la Bela Libro en Varsovio

**Published:** 2014-03-04

**URL:** https://pola-retradio.org/2014/03/saloneto-de-la-bela-libro-en-varsovio/

**Categories:** Kulturkroniko

**Audio:** /wp-content/uploads/2014/03/Saloneto-de-belaj-libroj_04.03.2014.mp3, /wp-content/uploads/2014/03/Saloneto-de-belaj-libroj_04.03.2014.mp3?_=2

Saloneto de la Bela Libro en Varsovio ofertas por rigardo aŭ aĉeto faksimilojn de la grandaj verkoj de la pola kaj monda literaturoj. Apud la unua eldono de „Sinjoro Tadeo” de Adam Mickiewczz  el 1834 jaro troviĝas sur ĝiaj bretoj tia raraĵo, kiel la Biblio de Gutenberg kune kun la kopio de valizo, en kiu ĝi  estis kaŝita dum la 2-a mondmilito. La pola originalo de la verko troviĝas en Pelplin – la norda Pollando. Troviĝas tie ankaŭ faksimilo de la epokfara verko de Nikolao Kopernik kopiita laŭ unu el 11 ekzempleroj de la originala verko troviĝantaj en Pollando. Krom majstraj faksimiloj de la plej gravaj libroj de la mondo la salono Belaj Libroj ofertas librojn laŭvorte belajn, t.e. ravajn pro siaj ledaj kovriloj aŭ manaj desegnaĵoj.  La salono aĉetas ankaŭ malnovajn libro­eldonojn, kiu ricevas tie epokajn aŭ arte prilabor­itajn kovrilojn. La kunlaborantaj kun la Salono de Bela Libro librobindistroj ofertas siajn servojn ankaŭ al privataj klientoj, kiuj povas veni tien kun propra libro aŭ familia fotoalbumo.

El la elsendo 04.03.2014. Legas Tomek


---

# E_elsendo el la 07.03.2014

**Published:** 2014-03-07

**URL:** https://pola-retradio.org/2014/03/e_elsendo-el-la-07-03-2014/

**Categories:** Elsendoj

**Audio:** /wp-content/uploads/2014/03/RetRadio_07.03.2014.mp3

Podkasto: Ludu en nova fenestro | Elŝutu

Nia ĉi-semajna felietono estas dediĉita al prof. Włodzimierz Sedlak. La komenca programero de la 314-a E-elsendo ĉe www.pola-retradio.org reference al la pola gazetaro relevas la demandon de la polaj artverkoj rabitaj kaj perdiĝintaj dum la 2-a mondmilito. En E-informoj ni sciigas baze de la Gazetaraj Komunikoj de UEA pri ekspozicio de la E-Libro en la Amsterdama Universitato kaj pri progresoj al la 3-a Monda KER-ekzamentago. Leterkesto finas nian vendredan E-elsendon, en kiu ni muzike citas el la kazono de bulgara esperantisto Miŝo Zdravev “Printempo”. La felietono pri profesoro Sedlak estas paralele legebla kaj aŭskultebla en niapaĝa rubriko “Felietonoj”.


---

# Konindaj poloj – Włodzimierz Sedlak

**Published:** 2014-03-07

**URL:** https://pola-retradio.org/2014/03/konindaj-poloj-wlodzimierz-sedlak/

**Categories:** Felietonoj

**Audio:** /wp-content/uploads/2014/03/Prof.-Wlodzimierz-Sedlak_07.03.2014.mp3, /wp-content/uploads/2014/03/Prof.-Wlodzimierz-Sedlak_07.03.2014.mp3?_=3

La 20-an de februaro pasis la 21-a mortodatreveno de pastro  profesoro Włodimierz Sedlak, sciencisto, kies interesiĝoj koncernis tre multajn kaj malsamajn sciencbranĉojn. Lia sciencista laboro rilatis al antropologio, arkeologio, esploroj pri la deveno kaj evoluo de la vivo, bioelektroniko (li estis unu el ĝiaj kunkreintoj), naturfilozofio, geologio, paleontologio, paleobokemio, paleobiofiziko kaj aliaj. Al la plej gravaj teorioj de li formulitaj kalkuliĝas koncepto de vivkreiĝo, en kio esencan rolon havis silicio, koncepto de bioplasmo, koncepto de la elektromagneta naturo de la vivo. Liaj teorioj apogitaj sur sciencaj pruvoj elvokis konsterniĝon inter oldaj, neflekseblaj profesoroj kaj verdire nun malofte estas memorigataj.  Włodzimierz Sedlak naskiĝinta en la 1911-a jaro en 1935 diplomitiĝis en la sacerdotiga seminario. Dummilite li partoprenis la sekretan instruadon kaj fine de la milito, li engaĝiĝis en la loko Sienna, kie li postenis al la rekreo kaj evoluigo de la tiea instrusistemo. I.a. dank’ al li kreiĝis tie mezgrada kaj  baza lernejoj, tiun lastan li ankaŭ estris.  Kiam liaj lernantoj komencis studojn ankaŭ li fariĝis en la 35-a vivojaro studento de la Matematika Naturscienca fakultato de la lublina universitato. Li magistriĝis en du fakultatoj pri antropologio kaj pedagogio. Sian doktorigan disertacion li dediĉis al la temo “Ŝanĝiĝemo de organismo kiel biologia fundamento de edukado”. Sian  esploragadon – kiu tamen ne rilatis al la finitaj studoj li komencis fine de la 50-aj jaroj de la pasinta jarcento per esploroj en Góry Świętokrzyskie (la Sanktakruca Montaro). Kun tiu geologia formacio li ligiĝis por konstante. Li sisteme tie feriis kolektinte milojn da fosilioj. Parto de ili troviĝas en la muzeo de la Sanktakruca Montaro. Al liaj plej fruaj malkovroj apartenis malkovro de pirito ĉe la monto  Łysa Góra. Al la plej grandaj malkovroj de profesoro Sedlak apartenas la retrovo en la sanktakrucaj kvarcittavoloj de nekonata ĝis tiam faŭno devenanta el kambrio. Temis pri primitivaj formoj de meduzoj el la specio Camptostroma, granda mulusko-limako el ordo Archaeogastropoda, restaĵoj de nova animalordo Coeallicyathida. La signifo de tiu malkovroj estis tre granda, ĉar kontestis la ĝistiamajn opiniojn pri tio, ke en kvarcitaj tavoloj ne troviĝas fosilioj. En 1959 Sedlak publikigis hipotezon pri la silicia vivorigino t.e. pri la evoluiga rolo de silicio en la  protobiologiaj organismoj. Silicio tiel  determinis la direkton de lia scienca laboro kondukante al pliaj esploroj paleontologiaj, geologiaj kaj paleobiokemiaj. Klopodante malkovri kaj klarigi mekanismon, kiu pontis de siliciaj ĝis karbonstrukturitaj vivoformoj profesoro Sedlak donis la atenton al la elektronikaj proprecoj de biomaterialoj. Tio fruktis per nova direkto de teoria biologio – bioelektroniko. Li habilitiĝis per disertaĵo pri la ebleco rekrei la komencon de la organika evoluo baze de silicia konsistero. En la sekvo en la Lublina Katolika Universitato kreiĝis katedro de Teoria Biologio en la filozofia fakultato. Profesoro Sedlak estris ĝin ĝis emeritiĝo kaj poste estis ĝia kuratoro. 50 studentojn li gvidis al magistriĝo, 5 sub lia gvido doktoriĝis.  Kadre de bioelektroniko profesoro Sedlak prezentis multajn konceptojn, inter kiu la plej gravaj estas koncepto de bioplasmo – la kvina stato de materio troviĝanta sole en vivaj organismoj. La alia estas lia koncepto pri la elektromagneta vivpropreco.  Laŭ ĝi ĉiuj vivprocezoj trapasas sur la kvantuma nivelo rezulte de reciproka interagado de kemiaj reagoj kun elektronikaj procezoj en albumena medio kaj manifestiĝas per emisiado de lumo aŭ elektromagnetaj ondoj.  Li aplikis siajn konceptojn al diversaj problemj ligitaj i.a. kun psikologio, antropologio, ekologio kaj naturprotekto. Ili ĉiuj enhave estas dependaj kaj formas bazon de la elektronika modelo de organismo kaj vivfenomenoj. Dum 26 jaroj ĝis sia morto profesoro Sedlak verkis pri bioelektroniko pli ol 100 artikolojn kaj librojn.

Plimulto de laboroj de profesoro Włodzimierz Sedlak superis multloke la paradigmon de la biologiaj sciencoj kaj elvokis kontraŭdirojn kaj ekstreme kontrastajn pritaksojn. Li mem opiniis sin biologo-teoriulo, kies celo estas fari sintezon kaj inspiri fundamentajn esplorojn pri la naturo de la vivo. Karakterizis lin  enorma kapablo de asociigado de aferoj kaj demandoj malfacilaj,  enorma krea inventemo, intuicio kaj persisto en starigado de problemoj  kaj solvado de ili laŭ vojoj de aliaj evitataj. Profesoro Sedlak estis ne nur rimarkanta aferojn kaj problemojn nerimarkeblajn por aliaj, sed ankaŭ havis la kuraĝon paroli pri ili.

Barbara Pietrzak

El la elsendo 07.03.2014. Legas Tomek


---

# Kvin polaj urboj logante investaĵojn avanas en Eŭropo

**Published:** 2014-03-11

**URL:** https://pola-retradio.org/2014/03/kvin-polaj-urboj-logante-investajojn-avanas-en-europo/

**Categories:** Novaĵoj

**Audio:** /wp-content/uploads/2014/03/Polaj-urboj-kaj-investajxoj_milada.mp3, /wp-content/uploads/2014/03/Polaj-urboj-kaj-investajxoj_milada.mp3?_=4

Vroclavo, Poznano, Katowice, Lodzo kaj Krakovo troviĝas en la unua deko da eŭropaj urboj laŭ la vidpunkto de la venantaj al ili investaĵoj. Puls Biznesu prezentis rezultojn, notitatajn en la rangolisto de la eŭropaj urboj kaj regionoj. Vroclavo kaj Katowice avanas inter grandaj eŭropaj urboj, al kiuj venis plej multaj projektoj. Se temas pri la investologa strategio inter la orienteŭropaj landoj gvidas Katowice, Vroclavo kaj Poznano. Vroclavo krome troviĝas en la akompano de grandaj eŭropaj urboj en la kategorio “amikaj por la merkatagado”.

El la elsendo 11.03.2014. Legas Milada

Polaj urboj kaj investajxoj_milada


---

# Tri polaj urboj kun plej bonaj hoteloj en la mondo

**Published:** 2014-03-11

**URL:** https://pola-retradio.org/2014/03/tri-polaj-urboj-kun-plej-bonaj-hoteloj-en-la-mondo/

**Categories:** Novaĵoj

**Audio:** /wp-content/uploads/2014/03/Tri-polaj-urboj-en-la-rangolisto-pri-hotelaj-servoj.mp3, /wp-content/uploads/2014/03/Tri-polaj-urboj-en-la-rangolisto-pri-hotelaj-servoj.mp3?_=5

Tri polaj urboj ektroviĝis ĉe gratulindaj lokoj en la  Internacia Rangolisto de Reputacio, en kiu estis distingitaj 100 turiamaj lokoj en la mondo. Inter la unuaj 10 urboj famaj pro la plej bone taksataj de turistoj hoteloj troviĝas Gdansko, Krakovo kaj Varsovio.

La plej altan lokoj atingis la itala Sorrento akirine 84,71 procentojn de voĉoj antaŭ Dresdeno (84,13). Sur la tria loko ektroviĝis Gdansko – 84,01 procentoj. Krom Pollando la unusola lando fieranta pri pli ol unu urbo en la unua deko estas Kroatio. Ĝia Dubrovnik lokiĝis ĉe la kvara pozicio, Split ektroviĝis ĉe la 10-a loko. La lokon sesan kaj sepan okupas Krakovo kaj Budapeŝto. Varsovio avancis je 10 lokoj kaj troviĝas ĉe la 9-a loko. Multe malpli kontentaj estas hotelaj gastoj pri Parizo, kiu okupis la 92-an lokon, pri Londono (la 96-a loko) kaj Manilo (la 100-a loko). Internacia Rangolisto de Reputacio kreiĝas baze de pli ol 82 milionoj da opinioj de sur pli ol 200 rezervopaĝoj. Por ke la rangolisto estu fidinda estis konsider­itaj nur tiuj hoteloj, kiuj ricevis pli ol 60 opiniojn en urboj disponig­antaj pli ol 135 hotelojn.

El la elsendo 11.03.2014. Legas Krystyna

Tri polaj urboj en la rangolisto pri hotelaj servoj


---

# La pola radiografo Canis

**Published:** 2014-03-11

**URL:** https://pola-retradio.org/2014/03/la-pola-radiografo-canis/

**Categories:** Sciencaj informoj

**Audio:** /wp-content/uploads/2014/03/Canis-radiografo-el-Pollando.mp3, /wp-content/uploads/2014/03/Canis-radiografo-el-Pollando.mp3?_=6

Prototipo de unu el la plej modernaj en la mondo radiografoj estis prilaborita en la Nacia Centro de Nukleaj Esploroj en Świerk apud Varsovio. Canis, ĉar tia estas ĝia nomo kapablos „rentgenumi” eĉ fervojajn karo­vagonojn kaj sekve faciligos kaj mallongigos la laboron de doganistoj. Ekde nun ili ne devos kontrol­eniri kamionojn kaj kontenerojn, sed faros tion, se la radiografo malkaŝos  plumbon, kiun ĝi ne povos „rengenumi” kaj kiu estas utiligata en protektiloj de radioaktivaj materialoj.  La Nacia Centro por la Nukleaj Esploroj en Świerk pretigis ankaŭ prototipojn de aliaj aranĝaĵoj por batali kontraŭ terorismon, en kiuj estis aplikitaj detektiloj de fotonoj kaj neŭtronoj. La esploroj kun la valoro de   85 milionoj da eŭroj estis financitaj el la eŭropuniaj rimedoj.

El la elsendo 11.03.2014. Legas Barbara


---

# E_elsendo el la 11.03.2014

**Published:** 2014-03-11

**URL:** https://pola-retradio.org/2014/03/e_elsendo-el-la-11-03-2014/

**Categories:** Elsendoj

**Audio:** /wp-content/uploads/2014/03/RetRadio_11.03.2014.mp3

Podkasto: Ludu en nova fenestro | Elŝutu

En la 315-a E-elsendo de la Pola Retradio aŭdiĝanta la 11-an de marto 2014 ni revenas al literatur­aĵoj. Lige kun la pasinta la 8-an de marto Tago de Virinoj mi memorigas koncize la silueton de Katarzyna Smerczyńska, la naskiĝinta meze de la 19-a jarcento pola montaranino,  kaj fragmenton de ŝia rakonto “La unuaj paŝoj”. Per novaĵo kaj temo el la pola gazetaro ni informas pri Pollando laŭ diversaj rangolistoj kaj pritaksoj. “Canis” estas krome la scienc­bultena novaĵo  pri nova radiografo el Pollando. Informoj  estas paralele legeblaj kaj aŭskult­eblaj pere de rubrikoj de nia paĝo: www.pola-retradio.org . La literaturan elsendon akompanas muzik­citaĵoj el la verko de Witold Kilar – Muziko de la montaro – La Radikoj.


---

# Interparolo kun Humphrey Tonkin pri la nuna stato de la E-Movado (2014)

**Published:** 2014-03-14

**URL:** https://pola-retradio.org/2014/03/interparolo-kun-humphrey-tonkin-pri-la-nuna-stato-de-la-e-movado-2014/

**Categories:** Antaŭ la mikrofono

**Audio:** /wp-content/uploads/2014/03/Kun-H.-Tonkin_la-movado_14.03.2014.mp3, /wp-content/uploads/2014/03/Kun-H.-Tonkin_la-movado_14.03.2014.mp3?_=7

Humphrey Tonkin el Usono prelegis dum la februara sesio de la Interlingvistitaj Studoj en Pollando. Interalie pri la movado. La problemoj ĉirkaŭ ĝia nuna stato estas ankaŭ la temo de la interparolo. El la elsendo de 14.03.2014 .


---

# Nova investaĵo en Łazienki-Parko en Varsovio

**Published:** 2014-03-14

**URL:** https://pola-retradio.org/2014/03/nova-investajo-en-lazienki-parko-en-varsovio/

**Categories:** Kulturkroniko

**Audio:** /wp-content/uploads/2014/03/Kultura-investajxo-en-Lazienki-Parko.mp3, /wp-content/uploads/2014/03/Kultura-investajxo-en-Lazienki-Parko.mp3?_=8

En la varsovia Łazienki-parko estas planata unu el la plej grandaj investaĵoj de pli ol 150 jaroj. Temos pri Ĝardeno de la 21-a jarcento kun la subtera ekspozicia salonego, kies surfaco egalos al 1800 kvadrataj metroj. Ĝi servos por tempaj ekspozicioj kaj estos unu el la plej interesaj arkitekturaj objektoj de la pola ĉefurbo. La projekto estis elektita voje de konkurso, en kiu venkis studio Mecanoo Internacional plus Nawrocki Arkitektoj el Katowice, Steven Delva kaj Michael van Gessel. La ekspozicia spaco konsistos el du pavilonoj, unu el ili estos lumigita de la taga lumo venanta tra la tegmentofenetroj. Pro la fakto, ke la pavilono troviĝos sub la ĝardena herbejo ĝi ne damaĝos la historian arkitekturon de la Parko harmoniante aliflanke kun la flaŭro de la parko. La parko estas situonta sur la surfaco, en kiu ĝis nun troviĝis malnovaj forcejoj.

El la elsendo 14.03.2014. Legas Tomek


---

# E_elsendo el la 14.03.2014

**Published:** 2014-03-14

**URL:** https://pola-retradio.org/2014/03/e_elsendo-el-la-14-03-2014/

**Categories:** Elsendoj

**Audio:** /wp-content/uploads/2014/03/RetRadio_14.03.14.mp3

Podkasto: Ludu en nova fenestro | Elŝutu

Kun Humphrey Tonkin ni interparolas pri la nuna stato de la E-Movado. Komence en la 316-a elsendo de Pola RetRadio ni prezentas kulturkronikon informante pri planata kultura investaĵo en Łazienki-Parko en Varsovio kaj pri disponigitaj al la publiko keloj de la ĉefurba Malnovurba Kvartalo. La felietono dediĉita al la vizitinda loko en Pollando kondukas nin al Zwierzyniec en la orienta Pollando. Informoj el la kulturkroniko kaj la felietono estas paralele aŭdeblaj kaj legeblaj en unuopaj rubrikoj de nia paĝo www.pola-retradio.org.


---

# Malnovurbaj keloj en Varsovio

**Published:** 2014-03-14

**URL:** https://pola-retradio.org/2014/03/malnovurbaj-keloj-en-varsovio/

**Categories:** Kulturkroniko

**Audio:** /wp-content/uploads/2014/03/Keloj-de-la-Malnova-urbo_kk_Tomek.mp3, /wp-content/uploads/2014/03/Keloj-de-la-Malnova-urbo_kk_Tomek.mp3?_=9

Lastatempe estis restaŭritaj la malnovurbaj keloj de la Malnovurba Kvartalo en Varsovio, kiu kiel la tuto troviĝas sur la listo de la monda kultur­heredaĵo de Unesko kiel ekzemplo de preskaŭ kompleksa rekonstruo. La rekonstruitaj malnovurbaj keloj estas nova atrakciaĵo por turistoj kaj fonto de konoj pri la pola ĉefurbo. Levita el la ruinoj post la 2-a mondmilito la Malnovurba Kvartalo estas la unusola ĉi-speca histori­atesto. En la lastaj jaroj dank’ al la eŭropuniaj fondusoj oni efektivigis multajn renovigajn laborojn en ĝia subterejo farante kelkajn arkeologiajn malkovrojn, kiuj rilatas al la plej malnova historio de Varsovio. Dank’ al la uniaj fondusoj kreiĝis ankaŭ Interpreta Centro disponanta pri mapo de vizitindaj objektoj, ofertanta ekspoziciojn kaj lokojn por kulturaj-edukaj eventoj, kiel spektakloj, koncertoj, labor­renkontoj, historilecjonoj.

El la elsendo 14.03.2014. Legas Tomek


---

# Modernigo de la Pola Fakultato en Busapeŝto

**Published:** 2014-03-18

**URL:** https://pola-retradio.org/2014/03/modernigo-de-la-pola-fakultato-en-busapesto/

**Categories:** Novaĵoj

**Audio:** /wp-content/uploads/2014/03/Modernigo-de-la-Pola-Fakultato-en-Budapesxto.mp3, /wp-content/uploads/2014/03/Modernigo-de-la-Pola-Fakultato-en-Budapesxto.mp3?_=10

La plej granda en Hungario fakultato de la pola filologio en Universitato Loránd Eötvös en Budapeŝto nunjare solenas sian 35-jariĝon. La 11-an de februaro okazis ĝia inaŭguro post la dumonata moderniga paŭzo. Kvar lekciaj salonegoj ricevis novajn meblojn, baldaŭ aldoniĝos moderna komputila kaj aŭdovida ekipaĵaro. Ĉiu el la lekci­salonoj ricevis nomon de unu el la polaj literaturaj Nobel-premiitoj – Reymont, Sienkiewicz, Miłosz kaj Szymborska. Sur la muroj de la lekcisalonoj troviĝas informaj paneloj en la pola kaj hungara lingvoj kun biografiaj notoj de la laŭreatoj, kun iliaj fotoj. Dank’ al la renovigo studentoj de la pola filologio en Budapeŝto komencos la someran semestron 2014 en komfortaj kondiĉoj. Aktuale la polan lingvon studas tie 68 personoj inkluzive de tri doktoriĝ­antoj. La modernig­itaj  salonoj servos ankaŭ al la nacia malplimulto en Hungario. Konforme al la hungara leĝaro la pola filologio apartenas al malplimultaj. Krom tradicia filologia rolo ĝi certigas la lernadon de la gepatra lingvo al pola malplimulto en Hungario.

El la elsendo 18.03.2014. Legas Milada

Modernigo de la Pola Fakultato en Budapesxto


---

# Evento­evoluo ĉirkaŭ la situacio en Ukrainio

**Published:** 2014-03-18

**URL:** https://pola-retradio.org/2014/03/eventoevoluo-cirkau-la-situacio-en-ukrainio/

**Categories:** Novaĵoj

**Audio:** /wp-content/uploads/2014/03/Eventoevoluo-cxirkau-Ukrainio.mp3, /wp-content/uploads/2014/03/Eventoevoluo-cxirkau-Ukrainio.mp3?_=11

La situacio en Ukrainio endanĝerigas la sekurecon de Pollando. Tion opinias plimulto de la enketitoj partoprenintaj la opinisondadon de la institucio CBOS. 66 procentoj de la respond­intoj asertas, ke la ukraina krizo minacas al Eŭropo, laŭ 52 procentoj la situacio endanĝerigas la sekurecon de la mondo. La opinisondado estis okazigita inter 1098 plenkreskaj loĝantoj de Pollando en la periodo inter la 6-a kaj la 12-a de marto. Lastlunde la prezidento de Rusio Vladimir Putin subskribis dekreton agnoskanta Krimeon kiel suverenan kaj sendependan ŝtaton. Post la dimanĉa referendumo sur Kriemo ne agnoskita fare de la internacia socio sankcion kontraŭ Rusion aplikis  Eŭropa Unio kaj Usono. Aliĝis al ili NATO prezentinte la deklaron, ke la referendumo  sur Krimeo estas malkongrua kun la ukraina konstitucio kaj internacia leĝaro. Samtempe la Nordatlantika Pakto prezentis militaran oferton al Ukrainio, kiu antaŭvidas intimigon de la reciprokaj rilatoj kaj grandigon de la rolo de Kievo en NATO-agadoj.

El la elsendo 18.03.2014. Legas Krystyna

Eventoevoluo cxirkau Ukrainio

/wp-content/uploads/2014/03/Eventoevoluo-cxirkau-Ukrainio.mp3 xx


---

# E_elsendo el la 18.03.2014

**Published:** 2014-03-18

**URL:** https://pola-retradio.org/2014/03/e_elsendo-el-la-18-03-2014/

**Categories:** Elsendoj

**Audio:** /wp-content/uploads/2014/03/RetRadio_18.03.2014.mp3

Podkasto: Ludu en nova fenestro | Elŝutu

Romano Bolognesi kaj Vito Tornillo, aktivuloj de IFEF estas la gastoj de la 317-a elsendo de la Pola RetRadio: www.pola-retradio.org. La temo de la renkontiĝo estas i.a. la proksimiĝanta  Internacia Kongreso de esperantistaj fervojistoj en la itala San Benedetto del Tronto. En la komenca parto de la varsovia E-elsendo ni referencas al situacio ĉirkaŭ eventoj en Ukrainio. Pliaj temoj estas modernigo de la fakultato de la Pola Filologio en la budapeŝta Universitato. Multiĝo de polaj patroj solece edukantaj infanojn kaj feriado de poloj en 2013 estas temoj, kiujn ni ĉerpis el la pola gazetaro. La sciencan temon ni dediĉas al la pola dormomasko por tiuj, kiujn interesas efika dormo daŭranta de du ĝis tri-kvar horoj diurne, t.e. tag-nokte. Muzike akompanas nin hodiaŭ Kajto per la kanzono “Mia propra trajno” el ilia KD “Lokomotivo rulu nun”. Komencaj aktualaĵoj, scienca informo estas paralele legeblaj kaj aŭdeblaj en la unuopaj rubrikoj de nia paĝo. En la rubriko “Antaŭ la mikrofono” eblas aŭskulti aparte inter­paprolon kun niaj hodiaŭaj gastoj.


---

# Dormomasko de Intelclinic

**Published:** 2014-03-18

**URL:** https://pola-retradio.org/2014/03/dormomasko-de-intelclinic/

**Categories:** Sciencaj informoj

**Audio:** /wp-content/uploads/2014/03/Dormomasko-de-Intelclinic.mp3, /wp-content/uploads/2014/03/Dormomasko-de-Intelclinic.mp3?_=12

La pola firmao Intelclinic kreis okulŝirmilon, kiu analizas la dormo­kvaliton monitorante ĝian formon kaj plibonigante ĝian kvaliton. Tio okazas per  la konektilo Bluetooth, kiu sendas informojn al speciala aplikaĵo en plurfunkcia poŝtelefono. Tiuj informoj estas sekve analizataj kaj telefono en konforma momento vekas dormanton.  En la pariza konkurso LaWen 2013 poloj ricevis la ĉefan premion pro sia projekto inter 700 anoncitaj.  La dormomasko Neuro-On  celas unuavice homojn, kiuj ne havas sufiĉe da tempo por satdormi, volas dormi malpli loge kaj ŝparitan dormotempon utiligi pli efike. La dormo havas diversajn fazojn kaj la homa bonfarto post la vekiĝo dependas ne sole de la dormodaŭro, sed ankaŭ de tio en kiu dormofazo homo vekiĝis. Neuro-On baziĝas sur ĉi tiu propreco kaj helpas dormi ne kontinue, sed dum kelkaj mallongaj, 30-minutaj dormofazoj diurne. Dank’ al tio eblas signife redukti la tutan dormo­kvanton necesan por plene refreŝigi la organismon ĝis du aŭ tri-kvar horoj. La firmao Intelclinic kreiĝis nur komence de 2013 rezulte de la kulaboro tri diplomitoj de la Varsovia Politekniko  Kamil Adamczyk, Janusz Fraczek kaj Krzysztof Chojnowski.

El la elsendo 18.03.2014. Legas Barbara


---

# Romano Bolognesi kaj Vito Tornillo informas interalie pri la 66-a IFEF-kongreso

**Published:** 2014-03-18

**URL:** https://pola-retradio.org/2014/03/romano-bolognesi-kaj-vito-tornillo-informas-interalie-pri-la-66-a-ifef-kongreso/

**Categories:** Antaŭ la mikrofono

**Audio:** /wp-content/uploads/2014/03/Romano-Bolognesi_Vito-Tornillo_IFEF-kongreso_18.03.2014.mp3, /wp-content/uploads/2014/03/Romano-Bolognesi_Vito-Tornillo_IFEF-kongreso_18.03.2014.mp3?_=13

Romano Bolognesi kaj Vito Tornillo el Italio renkontitaj dum la Meditereanea E-Semajno en Les Issambres en la suda Francio informas  i.a. pri la proksimiĝanta 66-a Kongreso de Internacia Fervojista Esperanto-Federacio. Ĝi okazos inter la 17-a kaj la 24-a de majo 2014 en San Benedetto del Tronto, Italio. El la elsendo.18.03.2014 .


---

# Politika parto de la asociiga traktato kun Ukrainio

**Published:** 2014-03-21

**URL:** https://pola-retradio.org/2014/03/politika-parto-de-la-asociiga-traktato-kun-ukrainio/

**Categories:** Novaĵoj

**Audio:** /wp-content/uploads/2014/03/Ukrainio-temo-daure-aktuala.mp3, /wp-content/uploads/2014/03/Ukrainio-temo-daure-aktuala.mp3?_=14

La gvidantoj de 28 uniaj landoj, la prezidantoj de la Eŭropa Konsilio kaj de la Eŭropa Komisiono subskribis kun la ĉefministro de la provizora registaro de Ukrainio politikan parton de la asociiga traktato. La politikaj ĉapitroj de kompleksa interkonsento i.a. parolas pri komunaj valoroj, dialogo, kunlaboro rilate eksterlandan politikon kaj sekurecon kaj ankaŭ rilate financan helpon. La plej ampleksaj ĉapitroj kaj aneksoj pri komerca kaj ekonomia kunlaboro, kunlaboro rilate justicon estos subskribitaj post la prezident­igaj balotoj en Ukrainio okazontaj la 25-an de majo kaj establo de la nova registaro. En la la plej proksimaj jaroj Ukrainio povas kalkuli je financa helpo de  la Unio egala al 11 miliardoj da eŭroj.

El la elsendo 21.03.2014. Legas Barbara

Asociiga traktato kun Ukrainio

/wp-content/uploads/2014/03/Ukrainio-temo-daure-aktuala.mp3 “] [/audio]


---

# Pliaj sankcioj rilate Rusion

**Published:** 2014-03-21

**URL:** https://pola-retradio.org/2014/03/pliaj-sankcioj-rilate-rusion/

**Categories:** Novaĵoj

**Audio:** /wp-content/uploads/2014/03/Merkel-pri-pliaj-sankcioj-rilate-Rusion.mp3, /wp-content/uploads/2014/03/Merkel-pri-pliaj-sankcioj-rilate-Rusion.mp3?_=15

La kanceliero de Germanio Angela Merkel anoncis pliajn sankciojn de la Eŭropa Unio rilate Rusion de la gvidantoj de la uniaj ŝtatoj. Ŝi informis, ke kaze de la akriĝo de la konflikto estos eblaj ekonomiaj sankcioj.  Merkel antaŭ kelkaj tagoj kontestis la deklaron de la franca ministro por la eksterlandaj aferoj, ke Rusio estis ekskludita el la grupo G8. Ŝi certigis, ke malgraŭ anekso de Krimeo Rusio daŭre restas membro de la grupo de la plej influpovaj ŝtatoj de la mondo, tamen rilate la planatan por junio renkontiĝon de G8 en Soĉi ne estis alprenitaj konkretaj decidoj.  Merkel deklaris, ke la germana registaro pli poste decidos ĉu la planitaj por la fino de aprilo germanaj-rusaj interregistaraj konsultoj okazos aŭ estos revokitaj. Pro intensaj ekonomiaj kontaktoj kun Rusio Germanio preferis ĝis nun diplomatiajn klopodojn por solvi la konflikton en Ukrainio. Germanaj firmaoj avertas kontraŭ negativaj sekvoj de la sankcioj por la mastrumado kvankam agnoskas la superecon de politiko super la ekonomiaj interesoj.

El la elsendo 21.03.2014. Legas Krystyna


---

# Aleksander Gierymski en la varsovia Nacia Muzeo

**Published:** 2014-03-21

**URL:** https://pola-retradio.org/2014/03/aleksander-gierymski-en-la-varsovia-nacia-muzeo/

**Categories:** Kulturkroniko

**Audio:** /wp-content/uploads/2014/03/Aleksander-Gierymski-en-la-Nacia-Muzeo-en-Varsovio.mp3, /wp-content/uploads/2014/03/Aleksander-Gierymski-en-la-Nacia-Muzeo-en-Varsovio.mp3?_=16

Ekde la 20-a de marto en Varsovio eblas rigardi ekspozicion dediĉitan al elstara pola realisto Aleksander Gierymski. Temas pri  ĉ. 120 pentraĵoj, 70 desegnaĵoj kaj preskaŭ 110 lignogravuraĵoj. La ekspozicio prezentas ankaŭ fotojn de modeloj pozintaj al la artisto. Per la ekspozicio de unu el la plej elstaraj polaj pentristoj el la 2-a duono de la 19-a jarcento la ĉefurba Nacia Muzeo revenas al la tradicio prezenti verkojn de artistoj el la varsovia medio. La ekspozicion akompanas ampleksa katalogo konsideranta ankaŭ la verkojn de Aleksander Gierymski perdiĝintajn dum la 2-a mondmilito.

El la elsendo 21.03.2014. Legas Milada


---

# Semajno de la Hispana Kinoarto en 7 polaj urboj

**Published:** 2014-03-21

**URL:** https://pola-retradio.org/2014/03/semajno-de-la-hispana-kinoarto-en-7-polaj-urboj/

**Categories:** Kulturkroniko

**Audio:** /wp-content/uploads/2014/03/Sejmajno-de-la-Hispana-Filmo-en-7-polaj-urboj.mp3, /wp-content/uploads/2014/03/Sejmajno-de-la-Hispana-Filmo-en-7-polaj-urboj.mp3?_=17

La 14-a eldono de la Semajno de la Hispana Kinoarto komenciĝis la 20-an de marto en Varsovio. Ĝis la 27-a de marto en du ĉefurbaj kinejoj okazas trarigardo de la hispanaj filmoj el la lasta periodo. La aranĝo disvolviĝos sekve en Krakovo, Gdansko, Lodzo, Vroclavo, Katowice kaj Poznano. La eventon kunorganizis la firmao Manana distribuanta en Pollando aŭtorajn filmojn, la ambasado de Hispanio kaj la Instituto Cervantes. En la programo de la trarigardo de la hispana kinoarto daŭranta entute ĝis la 10-a de aprilo troviĝas alte aprecataj de la kritiko kaj publiko filmoj el la lastaj jaroj, inkluzive de filmo kandidatiĝinta por la nunjara Oskar-premio „15 jaroj kaj unu tago” reĝisorita de Gracia Querejet.

El la elsendo 21.03.2014. Legas Milada


---

# E_elsendo el la 21.03.2014

**Published:** 2014-03-21

**URL:** https://pola-retradio.org/2014/03/e_elsendo-el-la-21-03-2014/

**Categories:** Elsendoj

**Audio:** /wp-content/uploads/2014/03/RetRadio_21.03.2014.mp3

Podkasto: Ludu en nova fenestro | Elŝutu

Kun Christine Graissaguel,  la ĉef­organizantino de la Meditereanea E-Semajno ni mallonge retrorigardas al ĝia laŭvica eldono okazinta antaŭ unu semajno en la sudfranca Les Issambres. En la komenco de la 318-a E-elsendo ĉe www.pola-retradio.org ni prezentas informojn rilatajn al situacio ĉirkaŭ Ukrainio, i.a. subskribo de la politika parto de la asociiga traktato inter la Eŭropa Unio kaj ĉi tiu ŝtato. kultur­kroniko enhavas informojn pri la komenciĝinta Semajno de la Hispana Kinoarto en 7 polaj urboj kaj la inaŭgurita en la varsovia Nacia Muzeo ekspozicio dediĉita al Aleksander Gierymski. La elsendon finas leterkesta renkontiĝo. Hodiaŭ ni prezentas en ĝi la kanzonon de Maurice Benin “Nur”, kiu devenas el lia KD “In’Spir” eldonita de Vinilkosmo. La aktualaj kaj kulturaj informoj estas samtempe legeblaj kaj aŭskult­eblaj en koncernaj paĝoj de nia paĝo. Interparolo kun nia antaŭ­mikrofona gasto estas aparte aŭskultebla en la rubriko “Antaŭ la mikrofono”.


---

# Christine Graissaguel pri la Mediteranea E-Semajno (2014)

**Published:** 2014-03-21

**URL:** https://pola-retradio.org/2014/03/christine-graissaguel-pri-la-mediteranea-e-semajno-2014/

**Categories:** Antaŭ la mikrofono

**Audio:** /wp-content/uploads/2014/03/Kun-Christine-Graissaguel-pri-MEV_2014_21.03.2014.mp3, /wp-content/uploads/2014/03/Kun-Christine-Graissaguel-pri-MEV_2014_21.03.2014.mp3?_=18

Kun Christine Graissaguel el Francio ni mallonge interparolas retrorigarde al la ĵus finiĝinta Mediteranea E-Semajno okazinta inter la 8-a kaj la 15-a de marto en la provenca Les Issambres. Ĝi jam tradicie ofertas kvar­nivelajn E-kursojn por francaj kaj eksterlandaj esperantistoj en la periodo de florantaj mimozoj. El la elsendo 21.03.2014 .


---

# Finnoj pri militista alianco kun Svedio kaze de krizo

**Published:** 2014-03-25

**URL:** https://pola-retradio.org/2014/03/finnoj-pri-militista-alianco-kun-svedio-kaze-de-krizo/

**Categories:** Novaĵoj

**Audio:** /wp-content/uploads/2014/03/Finnoj-pretas-militare-kunlabori-kun-Svedio.mp3, /wp-content/uploads/2014/03/Finnoj-pretas-militare-kunlabori-kun-Svedio.mp3?_=19

Lastlunde estis publikigitaj en Finnlando rezultoj de la opinisondado pri militista alianco kun Svedio. Oni enketis 1000 plenkreskajn finnojn demandante ĉu kaze de kriza situacio ili akceptus aliancon de armeoj de ambaŭ landoj. Favore al ĝi deklaris sin 54 procentoj de finnoj, 36 procentoj estis kontraŭ, 10 ne prezentis la ĉi-rilatan deklaron. Inter personoj, kiuj favoras la militistan kunlaboron kun Svedio dominis finnoj sub la 25-a kaj super la 50-a vivojaroj. Tiuj rezultoj elvokis la reagon de la finna defend­ministro Carl Haglund konstatinta, ke la militista finna-sveda alianco „ne devus esti eksludita”. La opinisondado okazis laŭ la komisio de la publika radia-televida emisianto YLE.

El la elsendo 25.03.2014. Legas Krystyna

Finnoj pretas militare kunlabori kun Svedio


---

# Ukrainio – temo daŭre aktuala

**Published:** 2014-03-25

**URL:** https://pola-retradio.org/2014/03/ukrainio-temo-daure-aktuala/

**Categories:** Novaĵoj

**Audio:** /wp-content/uploads/2014/03/Ukrainio-temo-daure-aktuala.mp3, /wp-content/uploads/2014/03/Ukrainio-temo-daure-aktuala.mp3?_=20

En Hago ekde lundo okazas – la finiĝanta hodiaŭ – pinte­renkonto dediĉita al la nuklea sekureco. Partoprenas ĝin reprezentantoj de 53 ŝtatoj kaj 4 internaciaj organizoj. Pollandon reprezentas la ministro por la eksterlandaj aferoj, Radosław Sikorski.  Tiuj ĉi debatoj kaj la komenciĝinta en Eŭropo vizito de Barak Obama troviĝas en la ombro de la geopolitika disputo inter Okcidento kaj Rusio, kiun kaŭzis la rusa anekso de Krimeo.  La gvidantoj de la grupo G7 renkontiĝis lunde vespere en Hago por pripaproli la situacion en Ukrainio. Laŭ la informo de la plenumanta la funkcion de la ukraina prezidento Oleksandr Turczynow ukrainaj soldatoj ricevis la ordonon forlasi Krimeon. Kune kun militistoj el Kriemo estas evakuataj ankaŭ iliaj familioj. Al Pollando venis la unua grupo de rifuĝintoj el Krimeo. Ili intencas resti ĝis momento, kiam la situacio en Ukrainio trankviliĝos kaj jam petis la statuson de rifuĝinto, kiu ebligos al ili legale loĝi kaj labori en Pollando. La ministro por la internaj aferoj Bartłomiej Sienkiewicz informis, ke Pollando konsideras diversajn scenarojn rilate al la venantaj ukrainanoj inkluzive elkonstruon de speciala por rifuĝintoj urbeto.

El la elsendo 25.03.2014. Legas Milada

Ukrainio – temo daure aktuala


---

# E_elsendo el la 25.03.2014

**Published:** 2014-03-25

**URL:** https://pola-retradio.org/2014/03/e_elsendo-el-la-25-03-2014/

**Categories:** Elsendoj

**Audio:** /wp-content/uploads/2014/03/RetRadio_25.03.2014.mp3

Podkasto: Ludu en nova fenestro | Elŝutu

La forpaso de Geraldo Mattos ampleske speguliĝas en la 319-a E-elsendo ĉe www.pola-retradio.org. Ni adiaŭas la elstaran E-poeton, movadanon kaj akademianon, eksan prezidanton de la Akademio, reference i.a. al la informoj de Roger de Castro Gotardi kaj Ivan Colling. Ni krome memorigas unu el la lastaj interparoloj donitaj de li al la E-Redacio de Pola Radio dum la Zagreba UK en Zagrebo. Komence de la elsendo ni proponas aktualaĵojn, kiuj daŭre rilatas al Ukrainio. El la pola gazetaro ni elektis temon pri la merkato de manĝopretaj produktoj en Eŭropo, kaj en la scienca bulteno ni referencas al konsideradoj de futurologoj ĉu maŝinoj/robotoj preterkuros homon. La  aktualaĵoj, scienca informo estas samteme legeblaj kaj aŭdeblaj en koncernaj rubrikoj de nia paĝo. Krome la arkiva interparolo kun prof. Geraldo Mattos el 2001 estas aŭskultebla en la rubriko Antaŭ la mikrofono. Kiel muzika akompano de la elsendo rolas Minaturo 5, la poeziaĵo de Geraldo Mattos,  por kiu  muzikon komponis kaj kantas ĝin Flavio Fonseca. Ĝi devenas el la KD eldonita de BEL “Simbiozo”.


---

# Ĉu robotoj preterkuros homojn?

**Published:** 2014-03-25

**URL:** https://pola-retradio.org/2014/03/cu-robotoj-preterkuros-homojn/

**Categories:** Sciencaj informoj

**Audio:** /wp-content/uploads/2014/03/Cxu-robotoj-preterkuros-homojn.mp3, /wp-content/uploads/2014/03/Cxu-robotoj-preterkuros-homojn.mp3?_=21

Fama futurologo Raymond Kurzweil antaŭvidas, ke komputiloj komencos krei proprajn progres­intajn formojn, ke ĉirkaŭ 2045 ili preter­kursos la kapablojn de homoj. Komentante tiun ideon Konstanty Młynarczyk el la magazino „CHIP” diris, ke ekde momento, kiam homo ekkonsciis, ke li estas kreiva li komencis pripensi ĉu iam ajn li kapablos krei ion laŭ si mem, al si similan. Kiam aperis la t.n. elektronaj cerboj, kiuj evoluis al komputiloj aperis samtempe spekulativ­adoj, ke iumomente la elektronikaj aranĝaĵoj kapablos pensi memstare. Laŭ la ĉefredaktoro de CHIP tio povas evidentiĝi tre danĝera, ĉar efektive homo pensas pri tio, ke oni provizu maŝinojn per konscio, dum ili jam havas povon.

Laŭ Młynarczyk, se en la roboton ne estos en­konstruita moralo ni frontos tion, per kio horirigas katastrof­ecaj filmoj, kiel Matrix kaj Terminator. La aludita moralo devus evoluigi tri famajn regulojn de robotiko: roboto ne povas damaĝi homon nek – rezignante pri agado – allasi, ke homo estu damaĝita; roboto devas obei homon kondiĉe, ke tio ne malkongruas kun la unua principo;  roboto devas protekti sin mem,  se tio ne malkongruas kun la unua aŭ dua principoj. Laŭ Jerzy Rzymowski el la priodo Nova Fantasto, se en iu momento komputilo ricevos konscion kaj komprenos, ke homoj povos ĝi trakti kiel minacon tiam ĝi – ĝis kiam ĝi ne kapablos plene de homoj dependiĝi – ne manifestos sian scias. Se homaro iumomente efektive ne plu estos bezona – homoj pri tio ekscios tamen tro malfrue.

El la elsendo 25.03.2014. Legas Tomek


---

# Interparolo dum la jaro 2001 kun Geraldo Mattos

**Published:** 2014-03-25

**URL:** https://pola-retradio.org/2014/03/interparolo-dum-la-jaro-2001-kun-geraldo-mattos/

**Categories:** Antaŭ la mikrofono

**Audio:** /wp-content/uploads/2014/03/Arkiva-interparolo-kun-Geraldo-Mattos-el-UK-en-Zagrebo-2001_25.03.2014.mp3, /wp-content/uploads/2014/03/Arkiva-interparolo-kun-Geraldo-Mattos-el-UK-en-Zagrebo-2001_25.03.2014.mp3?_=22

Interparolo kun Geraldo Mattos el Brazilo ,  forpasinta la 23-an de marto 2014 devenas el nia arkivo. Ĝi estis surbendigita dum la Universala Kongreso de Esperanto en Zagrebo en la 2001-a jaro. El la elsendo 25.03.2014 .


---

# La Festivalo Karesma Bedaŭrolamentado “Gorzkie Żale”

**Published:** 2014-03-28

**URL:** https://pola-retradio.org/2014/03/la-festivalo-karesma-bedaurolamentado-gorzkie-zale/

**Categories:** Novaĵoj

**Audio:** /wp-content/uploads/2014/03/La-6-a-eldono-de-la-Festivalo-Karesma-Lamentado.mp3, /wp-content/uploads/2014/03/La-6-a-eldono-de-la-Festivalo-Karesma-Lamentado.mp3?_=23

La plej proksiman sabaton komenciĝas en Varsovio la 6-a eldono de la Festivalo Karesma Bedaŭrolamentado – “Gorzkie Żale” daŭronta ĝis la 13-a de aprilo. La titolo de la festivalo referencas al la kreiĝinta en Varsovio antaŭ 310 jaroj kaj senĉese praktikata karesma diservo anoncanta la pasionon de Jesuo. La Festivalo entreprenas provon konsideri la fundamentajn demandojn de filozofio, teologio kaj kulturo tra la prismo de arto kreiĝinta ĉirkaŭ la pasionaj veftoj radikantaj en la 18-a Pollando. La organizantoj celas elmontri, ke tempo komune pasigita dum spektakloj, koncertoj, diskutoj kaj aktivaj labor­rendevuoj pere  de universalaj valoroj povas esti tempo de enpensiĝo por ĉiu, ne sole katoliko. La nunjara eldono de la festivalo okazas sub la devizo “40 tagoj en dezerto” memoriganta la gravecon de la spiritaj valoroj en la vivo de la homo.

El la elsendo 28.03.2014. Legas Gabi

La 6-a eldono de la Festivalo Karesma Lamentado


---

# Pliaj eventoj kadre de la Pola Jaro en Turkio

**Published:** 2014-03-28

**URL:** https://pola-retradio.org/2014/03/pliaj-eventoj-kadre-de-la-pola-jaro-en-turkio/

**Categories:** Kulturkroniko

**Audio:** /wp-content/uploads/2014/03/Pliaj-aktualajxoj-pri-la-Pola-Jaro-en-Turkio.mp3, /wp-content/uploads/2014/03/Pliaj-aktualajxoj-pri-la-Pola-Jaro-en-Turkio.mp3?_=24

Inter la 13-a kaj la 27-a de marto en la PeraMuseum en Istambulo okazis trarigardo de filmoj de la Pola Filmista Skolo. Ĝi estis unu el la eventoj kadre de la Pola Jaro en Turkio omaĝanta la 600-jariĝon de la starigo de diplomatiaj rilatoj inter Pollando kaj Turkio. La 14-an de marto la solartista koncerto de Marcin Masecki, komponisto kaj  ĵazpianisto, sub la titolo “Malkompono de sonatoj de Domenico Scarlatti” inaŭguris ciklon da koncertoj de la pola muziko en Istambulo. Dank’ al kunlaboro de PeraMuseum kun la Pola Instituto de Adam Mickiewicz la turka publiko havas la okazon aŭskulti polajn jun­generaciajn muzikistojn, eksperiment­antajn rande de muzikĝenroj. Ciklo de ses koncertoj finiĝos en decembro 2014. Marcin Masacki inaŭgurinta la ciklon en sia kreado referencas al ĵazo, klasika kaj eksperimenta muziko. Li estas ligita kun la varsovia scenejo de alternativa muziko ĉirkaŭ la sendependa eldonejo Lado ABC.

El la elsendo 28.03.2014. Legas Gabi


---

# E_elsendo el la 28.03.2014

**Published:** 2014-03-28

**URL:** https://pola-retradio.org/2014/03/e_elsendo-el-la-28-03-2014/

**Categories:** Elsendoj

**Audio:** /wp-content/uploads/2014/03/RetRadio_28.03.2014.mp3

Podkasto: Ludu en nova fenestro | Elŝutu

Nia nunsemajna felietono kondukas al Stargard Szczeciński en la okcidenta Pollando. Ni ne sole listigas ĝiajn plej elstarajn historiajn vidindaĵojn, sed krome proksimigas unu el la legendoj ligitaj kun ĝia Pentokruco – la plej granda en Eŭropo. Komence de la 320-a E-elsendo ĉe www.pola-retradio.org nia kulturoniko pri la komenciĝ­anta en Varsovio Festivalo „Karesma Lamentado” kaj pri la lastaj eventoj ligitaj kun la Pola Jaro en Turkio. Nia movada informo reference al la GK de UEA memorigas al junaj esperantistoj pri la proksimiĝanta limdato kandidatiĝi por terminologia seminario. La elsendon fermas Leterkesto, en kiu ni i.a. levas movadajn demandojn kaj memorigas, ke jam post unu semajno – la 4-an de aprilo 1959 ni solenos la 55-jariĝon de la kreiĝo de la unua profesia E-Redakcio de Pola Radio kaj ĝiaj elsendoj en la Internacia Lingvo, kiun tradicion daŭrigas Pola RetRadio. Tiuokaze la Redakcio atendas reagajn mesaĝojn kaj kontribuojn. La felietono kaj informoj de kultur­kroniko estas samtempe legeblaj kaj aŭskult­eblaj en unuopaj rubrikoj de nia paĝo.


---

# Pli da polaj oficistoj en la uniaj strukturoj

**Published:** 2014-04-01

**URL:** https://pola-retradio.org/2014/04/pli-da-polaj-oficistoj-en-la-uniaj-strukturoj/

**Categories:** Novaĵoj

**Audio:** /wp-content/uploads/2014/04/Polaj-oficistoj-en-la-uniaj-strukturoj.mp3, /wp-content/uploads/2014/04/Polaj-oficistoj-en-la-uniaj-strukturoj.mp3?_=25

La 10-a datreveno de la membriĝo de Pollando en la Eŭropa Unio estas bonega okazo – laŭ pola sub­ŝtatsekretario en la ministerio por la eksterlandaj aferoj,  Henryka Mościcka-Dendys – fortigi kaj grandigi la ĉeeston de poloj en la strukturoj uniaj, tiel ke ĝi spegulu la povon kaj forton de la pola voĉo en la Unio. Pri tio ŝi interparolis pasintsemajne en Bruselo, kie ŝi  renkontiĝis kun reprezentantoj de la Eŭropa Oficistaro por Eksteraj Aktivadoj, Eŭropa Komisiono, Kosilio kaj la parlamento. Ŝi renkontiĝis krome kun naciaj ekspertoj kaj laborantoj de Konstanta Reprezentantaro kaj kun reprezentantoj de la Societo Network.pl membriganta polajn oficistojn en la internaciaj strukturoj. La pola ministerio por la eksterlandaj aferoj de jaroj gvidas inform­laboron pri la ebleco dungiĝi en la internaciaj organizoj kaj pri preparoj al laborcelaj konkursoj. Aktuale daŭras laŭvica rekrutado al malfermaj konkursoj por estontaj uniaj oficistoj.

El la elsendo 01.04.2014. Legas Milada

Polaj oficistoj en la uniaj strukturoj


---

# Financa situacio de polaj familioj

**Published:** 2014-04-01

**URL:** https://pola-retradio.org/2014/04/financa-situacio-de-polaj-familioj/

**Categories:** Novaĵoj

**Audio:** /wp-content/uploads/2014/04/Malmultaj-poloj-povs-sxpari.mp3, /wp-content/uploads/2014/04/Malmultaj-poloj-povs-sxpari.mp3?_=26

Laŭ esploroj de la Konfederacio de Financaj Entreprenistoj en Pollando pli ol 60 procentoj de poloj havas neniujn financajn rezervojn. Ili finkonsumas siajn financajn rimedojn en la periodo  de unu salajropago ĝis la sekva. Sole 17 procentoj de poloj havas pli da rimedoj ol elspezas. Malgraŭ tio du trionoj estas konvinkitaj pri la valoro de la ŝparado. Plej ofte poloj ŝparas por pagi elektro­fakturojn, aŭtomobilon, ekskurson. Ŝparadon por emerituro poloj traktas kiel malagrablan devon kaj laŭ la esplorintoj kaŭzas tion mal­motivigaj deklaroj de la nuna registaro rilate la malfermajn emeriturajn fondusojn. Plia motivo de neŝparado estas manko de sufiĉaj rimedoj ekzemple pro la fakto, ke loĝej­kreditoj – kiujn posedas plimulto de la polaj familioj – ne lasas al ili liberan monon. Ilia situacio estas malpli bona, se ili havas pli ol unu infanon. Ankaŭ pro tio Konfederacio de Financaj Entreprenistoj kulpigas la registaron, kiu ĝiaopinie ne sufiĉe stimulas la evoluon de la entreprenemo de poloj.

El la elsendo 01.04.2014. Legas Milada

Malmultaj poloj povs sxpari


---

# Lastlundaj interparoloj de Putin kun Merkel

**Published:** 2014-04-01

**URL:** https://pola-retradio.org/2014/04/lastlundaj-interparoloj-de-putin-kun-merkel/

**Categories:** Novaĵoj

**Audio:** /wp-content/uploads/2014/04/Lastlunda-interparolo-Putin-Merkel.mp3, /wp-content/uploads/2014/04/Lastlunda-interparolo-Putin-Merkel.mp3?_=27

Lastlunde la rusa prezidento Vladimir Putin interparolis telefone kun la germana kanceliero Angela Merkal. Ili interparolis pri la ukraina krizo kaj la problemo de la moldavia Apuddniestrrivera regiono.  Estis traktitaj diversaj aspektoj de la situacio en Ukrainio, inkluzive eblon de internacia subteno por revenigi ekvilibron. Putin akcentis la signifon okazigi en Ukrainio konstitucian reformon, kies celo estos defendi la vivgravajn interesojn de ĉiuj ukrainaj regionoj. Rilate la Apuddniestrriveran regionon laŭ Putin necesaj estas pliaj agadoj por ĉesigi faktan blokadon de tiu regiono kaj por serĉi justan kaj kompleksan reguligon de la tiuregiona problemo. Putin kaj Merkel atingis interkonsenton pri daŭrigo de striktaj diverŝtupaj ambaŭflankaj kontaktoj pri  la tuŝitaj aferoj.

El la elsendo 01.04.2014. Legas Krystyna

Lastlunda interparolo Putin-Merkel


---

# E_elsendo el la 01.04.2014

**Published:** 2014-04-01

**URL:** https://pola-retradio.org/2014/04/e_elsendo-el-la-01-04-2014/

**Categories:** Elsendoj

**Audio:** /wp-content/uploads/2014/04/Pola-RetRadio_01.04.2014.mp3

Podkasto: Ludu en nova fenestro | Elŝutu

Mirejo Grosjean, la prezidant­ino de ILEI en interparolo kun nia Redakcio priparolas la prioritatajn agadkampojn de sia oficperiodo. La informa parto de la 321-a elsendo ĉe www.pola-retradio.org unualoke mencias la lastlundajn interparolojn Putin-Merkel. Ni informas krome pri daŭranta rekrutado de la uniaj oficistoj kaj pri tio, ke ne ĉiuj poloj povas ŝpari. Pli optimisma informo aŭdiĝas inter temo el la pola gazetaro i.a. pri la unua loko de Pollando koncerne produktadon de elektronikaĵoj en Eŭropo. Scienca temo rilatas al tio, kiel la religiemo speguliĝas en la konstruo de la homa kortekso. Muzike ni memorigas la ne plu ekzistantan svedan knabinan koruson „Trifolio” kaj ĝian pacemfazan kanzonon „Ĉi-nokte sonĝon sonĝis mi…” La komencaj aktualaĵoj kaj scienca temo estas paralele aŭdeblaj kaj legeblaj en unuopaj rubrikoj de nia paĝo. Ankaŭ la interparolo kun nia antaŭ­mikrofona gasto estas aŭdebla aparte en la rubriko „Antaŭ la mikrofono”.


---

# Religiemo influas la aspekton de kortekso

**Published:** 2014-04-01

**URL:** https://pola-retradio.org/2014/04/religiemo-influas-la-aspekton-de-kortekso/

**Categories:** Sciencaj informoj

**Audio:** /wp-content/uploads/2014/04/Religiemo-speguligxas-en-cerbostrukturo.mp3, /wp-content/uploads/2014/04/Religiemo-speguligxas-en-cerbostrukturo.mp3?_=28

Sciencistoj el la Universitato Columbia subigis al kontrolo cerbojn de homoj religiemaj kaj nereligiemaj kaj konkludis, ke en ilia cerbo­konstruo ekzistas diametraj diferencoj. Siajn rimarkojn ili publikigis en Usona Medicina Periodaĵo de Psikiatroj. La mistero konsistas en la dikeco de la kortekso. Kiel klarigis d-ino Myrna Weismann,  la kunaŭtorino de la esploroj niaj konvinkoj kaj agordoj speguliĝas en la cerbo, kio estas videbla dank’ al la modernaj teknikoj de la bildigado. Sciencistoj ekzamenis pli ol 100 diversaĝajn personojn dividinte ilin laŭ la skalo de iliaj deklaroj pri religiemo. Personoj, kiuj deklaris plej grandan religiemon havis la plej dikan kortekson. Pli frue estis pruvite, ke personoj kredantaj estas malpli subiĝemaj al deprimo. Nun oni aldone ligis la dikecon de la koreo kun inklino al deprimo­statoj.

El la elsendo 01.04.2014. Legas Barbara


---

# Mirejo Grosjean pri prioritatoj de sia oficmandato ĉe ILEI

**Published:** 2014-04-01

**URL:** https://pola-retradio.org/2014/04/mirejo-grosjean-pri-prioritatoj-de-sia-oficmandato-ce-ilei/

**Categories:** Antaŭ la mikrofono

**Audio:** /wp-content/uploads/2014/04/Kun-Mirejo-Grossjean-pri-tri-cxefaj-agadkampoj-de-ILEI_01.04.2014.mp3, /wp-content/uploads/2014/04/Kun-Mirejo-Grossjean-pri-tri-cxefaj-agadkampoj-de-ILEI_01.04.2014.mp3?_=29

Mirejo Grosjean el Svislando , lastjare elektita kiel la prezidantino de ILEI prezentas en la interparolo kun nia Redakcio la prioritatojn de sia oficmandato. La interparolo estis surbendig­ita dum la vintra sesio de la Interlingvistikaj Studoj en Poznano. El la elsendo 01.04.2014 .


---

# La usona NASA ĉesigas kunlaboron kun Rusio

**Published:** 2014-04-04

**URL:** https://pola-retradio.org/2014/04/la-usona-nasa-cesigas-kunlaboron-kun-rusio/

**Categories:** Novaĵoj

**Audio:** /wp-content/uploads/2014/04/Nasa-cxesigas-kunlaboron-kun-Rusio.mp3, /wp-content/uploads/2014/04/Nasa-cxesigas-kunlaboron-kun-Rusio.mp3?_=30

La usona kosma agentejo NASA informis, ke ĝi ĉesigas la kunlaboron kun Rusio escepte de la Internacia Kosma Stacio – ISS. En la rilata komuniko legeblas, ke „konsideante la perforoton de la suvereneco kaj teritoria integreco de Ukrainio la registaro de Usono decidis, ke ĉiuj kontaktoj de NASA kun reprezentantoj de la rusaj aŭtoritatoj estos suspenditaj”. Konforme al la noto liverita al NASA-laborantoj ili ricevis malpermeson veturi al Rusio kaj akcepti rusajn gastojn. Malpermesitaj estas ankaŭ – ĝis senvalidigo de la decido – tele­konferencoj kun rusoj. Escepta estas la programo de la Internacia Kosma Stacio. NASA deklaris last­merkrede, ke kune kun la rusa flanko ĝi laboros favore al gia plia sekura funkciado. La evoluo de la kosma stacio preskaŭ tutece dependas de Rusio, post kiam usonanoj finis la flugprogramon de la kosmaj pramoj. Usonaj astronaŭtoj veturas en la Kosman Spacon sur la ferdeko de la raketo Sojuz; pro ĉiu loko Usono pagas 71 milionojn da dolaroj. NASA informis la usonan kongreson, ke ĝi ne tiom dependus de la rusa transporto, se ni ne malgrandiĝus ĝiaj fondusoj. Nun NASA konsideras kunlaboron kun privataj firmaoj.

El la elsendo 04.04.2014. Legas Tomek

Nasa cxesigas kunlaboron kun Rusio


---

# Familio al familio – la iniciato de Caritas Polska

**Published:** 2014-04-04

**URL:** https://pola-retradio.org/2014/04/familio-al-familio-la-iniciato-de-caritas-polska/

**Categories:** Novaĵoj

**Audio:** /wp-content/uploads/2014/04/Pola-helpo-al-Ukrainio.mp3, /wp-content/uploads/2014/04/Pola-helpo-al-Ukrainio.mp3?_=31

25 mil poloj partoprenis la iniciaton de Caritas Polska sub la devizo „Familio al Familio”. Ĝi estis realigita dank’ al la Pola Poŝto, kiu lanĉinte la kampanjon „Pakaĵo por Ukrainio” ebligis la senkostan sendadon de pakaĵoj al Urainio ĝis la fino de marto 2014. La plej multajn pakaĵojn sendis la loĝantoj de la mazovia, tio estas la ĉefurba vojevodio, de la krakova kaj la lodza. Preskaŭ 8 mil pakaĵoj estis senditaj dum la lasta tago de la kampanjo,  la 31-an de marto. La tuta kampanio daŭris ekde la 24-a de februaro. La pakaĵoj estis sendataj senkoste tra ĉiuj poŝtoficejaj centroj en la tuta lando. Troviĝis en ili vestaĵoj kaj nutraĵoj. Plej ofte temis pri sukero, faruno, oleo, pastaĵoj  kaj dolĉaĵoj. La adresoj de ukrainaj familioj kreiĝis interkonsente kun la ukrainaj paroĥoj kaj diocezoj. Ofte la pakaĵojn akompanis leteroj al la ukrainaj familioj.

El la elsendo 04.04.2014. Legas Krystyna

Pola helpo al Ukrainio


---

# Interparolo okaze de la 55-a datreveno (2014) de la E-redakcio de Pola Radio

**Published:** 2014-04-04

**URL:** https://pola-retradio.org/2014/04/interparolo-okaze-de-la-55-a-datreveno-2014-de-la-e-redakcio-de-pola-radio/

**Categories:** Antaŭ la mikrofono

**Audio:** /wp-content/uploads/2014/04/55-jara-datreveno-de-la-profesia-E-Redakcio-de-PR.mp3, /wp-content/uploads/2014/04/55-jara-datreveno-de-la-profesia-E-Redakcio-de-PR.mp3?_=32

La ge­redaktoroj Gabi Kosiarska, Andrzej Pettyn, Milada Szwedo kaj la Ĝenerala Direkoro de UEA Osmo Buller kun red. Barbara Pietrzak traktas la signifon de la unua profesia E-Redakcio de Pola Radio kreiĝinta antaŭ 55 jaroj kaj ĝiaj elsendoj por la E-komunumo. Oni koncentriĝas ankaŭ pri la plej bonaj tradicioj daŭrigataj en la elsendoj de la Pola Reradio. El la elsendo 04.04.2014 .


---

# E_elsendo el la 04.04.2014

**Published:** 2014-04-04

**URL:** https://pola-retradio.org/2014/04/e_elsendo-el-la-04-04-2014/

**Categories:** Elsendoj

**Audio:** /wp-content/uploads/2014/04/Pola-RetRadio_04.04.2014.mp3

Podkasto: Ludu en nova fenestro | Elŝutu

La 55-a datreveno de la kreiĝo de la unua profesia E-Redakcio de Pola Radio kaj ĝiaj elsendoj pasanta la 4-an de  aprilo 2014 estas la ĉeftemo de la 322-a elsendo de la Pola Retradio. Tiukuntekste ni prezentas ampleksan programeron kun la antaŭ­mikrofonaj intervenoj de kelkaj el la malnovaj kaj dukaze ankaŭ aktualaj redaktoroj de niaj programoj: Gabi Kosiarska, Andrzej Pettyn kaj Milada Szwedo. Nia aparta gasto estas la Ĝenerala Direktoro de UEA, Osmo Buller.  Komence de la elsendo ĉe www.pola-retradio.org aŭdiĝas aktualaĵoj. Ili rilatas al eventoj ĉirkaŭ Ukrainio t.e. ĉesigo de kunlaboro de la usona NASA kun Rusio kaj humaneca helpo de poloj por ukrainanoj helpe de Caritas Polska kaj la Pola Poŝto. Aktualaĵoj estas samtempe legeblaj kaj aŭskulteblaj en la novaĵ­rubriko de nia paĝo. La opiniinterŝanĝo ĉirkaŭ la 55-a datreveno de la E-Redakcio de Pola Radio estas aparte aŭdebla en la rubriko Antaŭ la mikrofono.


---

# Modernaj sekurigoj de la polaj monbiletoj

**Published:** 2014-04-08

**URL:** https://pola-retradio.org/2014/04/modernaj-sekurigoj-de-la-polaj-monbiletoj/

**Categories:** Novaĵoj

**Audio:** /wp-content/uploads/2014/04/Nova-sekurigo-de-polaj-monbiletoj.mp3, /wp-content/uploads/2014/04/Nova-sekurigo-de-polaj-monbiletoj.mp3?_=33

Ekde la 7-a de aprilo 2014 la Nacia Pola Banko en­cirkuligas monbiletojn kun modernaj sekurigoj. La modernig­itaj estas mondbiletoj kun la valoro de 10, 20, 50 kaj 100 zlotoj. Ilia grafika aspekto restas senŝanĝa. La plej grava modernigo koncernas la akvomarkon, kiu nun estas malkaŝita kaj tial la monbiletoj ŝajnas esti pli helaj. La en­cirkuligado okazos iom post iom kun samtempa retirado de malnovaj monbiletoj damaĝitaj kaj malpuraj. Pli frue encirkulitgitaj monbiletoj restas validaj. La modernigokosto de la Nacia Pola Banko limiĝis al la inform­kampanjo. La produktado de novaj monbiletoj estas nun malpli kosta. Dek kelkajn milionojn da zlotoj devis tamen elspezi firmaoj adaptintaj maŝinojn, kiuj akceptas monon.

El la elsendo 08.04.2014. Legas Krystyna

Nova sekurigo de polaj monbiletoj


---

# Kromaj laboroj Paskokaze

**Published:** 2014-04-08

**URL:** https://pola-retradio.org/2014/04/kromaj-laboroj-paskokaze/

**Categories:** Novaĵoj

**Audio:** /wp-content/uploads/2014/04/Kromaj-laboroj-Paskokazaj.mp3, /wp-content/uploads/2014/04/Kromaj-laboroj-Paskokazaj.mp3?_=34

La proksimiĝanta Pasko estas la okazo por kromlaboro. Plimulto de pretigitaj labor­ofertoj ligiĝas kun pli intensa ol kutime komerca vigliĝo. La tiurilataj laborofertoj estas plentempaj por la tuta semajno aŭ koncernas semajnfinon. Work Servis komencis varbi kandidatojn, kiuj distingiĝas per la kapablo dialogi kun klientoj kaj estas komunik­talentaj. Porokazaj laborantoj estas tuj dungeblaj kaj povas kalkuli je kromlaboro ĝis la fino de aprilo. Je alta enspezo povas kalkuli personoj okupiĝantaj pri hejm­purigado kaj kurieroj liverantaj la Paskokazajn donacojn.

El la elsendo 08.04.2014. Legas Milada

Kromaj laboroj Paskokazaj


---

# Thierry Saladin pri la devizo kaj kampanjo “Esperanto tuj”

**Published:** 2014-04-08

**URL:** https://pola-retradio.org/2014/04/thierry-saladin-pri-la-devizo-kaj-kampanjo-esperanto-tuj/

**Categories:** Antaŭ la mikrofono

**Audio:** /wp-content/uploads/2014/04/Kun-Thierry-Saladin_Esperanto-tuj_08.04.2014.mp3, /wp-content/uploads/2014/04/Kun-Thierry-Saladin_Esperanto-tuj_08.04.2014.mp3?_=35

Thierry Saladin el Francio renkontita en marto dum la Meditereanea E-ista Semajno en Les Issambres proksimigas en la antaŭmikrofona renkontiĝo kio kaŝiĝas malantaŭ la devizo “Esperanto tuj” kaj kion celas ĉi tiu kampanjo. El la elsendo 08.04.2014 .


---

# Dieto de Pompejanoj

**Published:** 2014-04-08

**URL:** https://pola-retradio.org/2014/04/dieto-de-pompejanoj/

**Categories:** Sciencaj informoj

**Audio:** /wp-content/uploads/2014/04/Dieto-de-pompejanoj.mp3, /wp-content/uploads/2014/04/Dieto-de-pompejanoj.mp3?_=36

Riĉaj Pompejanoj manĝis rafinite, malpli riĉaj – ĝissate kaj sane. Ilia dieto estis ankaŭ varia konsistanta el olivoj, juglandoj, fiŝoj, fazeolo, marfruktoj aparte eĥinoj, vinberoj, vino kaj iom da seka viando. Sur la tabloj de bonstatuloj troviĝis  spicoj el Indonezio, ekzotikaj birdoj, kiel pelikanoj kaj flamengoj kaj eĉ ĝirafa viando. Ĉio ĉi estas sciata dank’ al profesoro Steven Ellis – specialisto pri klasika literaturo – kaj lia kolektivo el la Universitato en Cincinnati gvidantaj foslaborojn en Pompejo. Ilia atento ne koncentiĝas tamen pri marmoraj statuoj kovritaj per vulkana cindro rezulte de la eksplodo de Vezuvio en la 79-a jaro. Ili de jaroj esploras rubujojn, kanalizajn tubojn kaj necesejoj en loĝejoj, vendedoj, manĝejoj kaj bazaroj. Arkeologoj esploras ankaŭ kiujn kurirejajn restaĵojn forigadis la loĝantoj de la fama urbo. Ili ĉiuj devenas el la 500-jara periodo ekde la 4-a erao antaŭ Kristo ĝis la katastrofo en 79. Sciencistoj trovis nenion, kio atestus pri tio, ke la urboloĝantojn plagis malsato aŭ ke ilia dieto estu modesta. Ĉiuj ĉi esplor­rezultoj estis prezentitaj en Ĉikago dum ĉiujara konfereco organizita de Arkeologia Instituto de Usono.

El la elsendo 08.04.2014. Legas Barbara


---

# E_elsendo el la 08.04.2014

**Published:** 2014-04-08

**URL:** https://pola-retradio.org/2014/04/e_elsendo-el-la-08-04-2014/

**Categories:** Elsendoj

**Audio:** /wp-content/uploads/2014/04/Pola-RetRadio_08.04.2014.mp3

Podkasto: Ludu en nova fenestro | Elŝutu

Kio kaŝiĝas malantaŭ la devizo “Esperanto tuj” klarigas Thierry Saladin renkontita en marto dum la Meditereanea E-ista Semajno en Les Issambres. Komence de la 323-a E-elsendo ĉe www.pola-retradio.org aŭdiĝas aktualaĵoj. Ni informas pri modernigoj de polaj monbiletoj, pri novaj laborofertoj lige kun Pasko kaj pri Ekstremaj Krucovojoj, kiuj logas ĉiam pli da enpensiĝemajn junulojn. Temo el la pola gazetaro rilatas al bonstatiĝado de poloj kaj la scienca temo malkaŝas la sekretojn de la dieto de pompejanoj. Muzike ni aŭdas fragmente “Himnon de Esperhe” de Dolchamar el ilia KD eldonita de Vinilkosmo “Rebela Sono”. Aktulaĵoj kaj scienca temo  estas paralele aŭdeblaj kaj legeblaj en unuopaj rubrikoj de nia paĝo. Ankaŭ la interparolo kun nia antaŭ­mikrofona gasto aŭdiĝas  aparte en la rubriko „Antaŭ la mikrofono”.


---

# Wołyń 1943. Ili vokas el tomboj, kiuj ne ekzistas

**Published:** 2014-04-11

**URL:** https://pola-retradio.org/2014/04/wolyn-1943-ili-vokas-el-tomboj-kiuj-ne-ekzistas/

**Categories:** Kulturkroniko

**Audio:** /wp-content/uploads/2014/04/Ekspozicio-Wolyn-1943-en-Krakovo.mp3, /wp-content/uploads/2014/04/Ekspozicio-Wolyn-1943-en-Krakovo.mp3?_=37

Ekde la 9-a de aprilo  ĝis la fino de la monato en la Arkeologia Muzeo de Krakovo funkcias ekspozicio prezentanta la genezon, trapason kaj la sekvojn de „hombuĉado en Wołyń”. En  1943 sur la tereno de Wołyń, sekve ĉe la sud-orientaj randregionoj de la 2-a Respubliko okazis unu el la plej kruelaj krimoj de la 2-a mondmilito. Rezulte de la hombuĉaj murdoj el la manoj de ukrainaj naciistoj el la formacioj OUN kaj UPA pereis preskaŭ 130 mil polaj civitanoj, en plimulto loĝantoj de vilaĝoj. La ekspozicio „Wołyń 1943. Ili vokas el tomboj, kiuj ne ekzistas” kreiĝis en 2013 okaze de la 70-a datreveno sub la devizo serĉi veron pri la pasintenco kaj konservi la memoron kiel la fundamenta devo rilate la viktimojn. La scenaron de la ekspozicio kaj la akompanajn tekstojn aŭtoras Ewa Siemaszko. El ŝia privata fotokolekto kaj el la kolektoj de la Societo de la Amantoj de  Wołyń kaj Polesie-Regionoj devenas la eksponaĵoj. Ili pri­dokumentas la historion de 12 infanoj saviĝintaj de la hombuĉa krimo. Temas pri la unua publika ekspozicio dokument­anta tiun ĉi tragedion.  La ekspozicio estis jam prezentata i.a. en Varsovio, Szczecin, Rzeszów, Sanok, Bialistoko, Koszalin, Gorzów Wielkopolski.

El la elsendo 11.04.2014. Legas Krystyna


---

# E_elsendo el la 11.04.2014

**Published:** 2014-04-11

**URL:** https://pola-retradio.org/2014/04/e_elsendo-el-la-11-04-2014/

**Categories:** Elsendoj

**Audio:** /wp-content/uploads/2014/04/RetRadio_11.04.2014.mp3

Podkasto: Ludu en nova fenestro | Elŝutu

Unu el la „patroj” de la profesia E-redakcio de Pola Radio, kreiĝinta la 4-an de aprilo 1959, red. Jerzy Uśpieński mallonge gastas en nia ĉi-semajna Leterkesto. Komence de la 324-a E-elsendo ĉe www.pola-retradio.org ni informas pri la ekspozicio senvualig­anta kruelaĵojn de la 2-a mondmilito „Wołyń 1943. Ili vokas el tomboj, kiuj ne ekzistas”, kiu nun estas prezentata en Krakovo. Nia felietono proksimig­anta konindan konon traktas pri la kreinto de la Transanda Fervojo, Ernest Malinowski. Zbyszek Matczak informas pri revivigo de iu E-evento en la esperantista vivo de Szczecin okazonta jam morgaŭ. Fine ni renkontiĝas kadre de Leterkesto, en kiu dominas reagoj je la 55-a jubileo de la unua profesia E-Redakcio en la publika radiostacio, kiu estis Pola Radio. Informo kaj felietono tradicie estas paralele aŭskult­eblaj kaj legeblaj en koncernaj rubrikoj de nia paĝo.


---

# Palmoj de Kurpie-regiono

**Published:** 2014-04-15

**URL:** https://pola-retradio.org/2014/04/palmoj-de-kurpie-regiono/

**Categories:** Novaĵoj

**Audio:** /wp-content/uploads/2014/04/Konkurso-por-la-Paskaj-Palmoj-en-Lipniki.mp3, /wp-content/uploads/2014/04/Konkurso-por-la-Paskaj-Palmoj-en-Lipniki.mp3?_=38

140 paskaj palmoj estis anoncitaj al la 45-a konkurso por la plej bela palmo de Kurpie-regiono en la loko Łyse en la centra Pollando. Ĉi-jare nur kelkaj palmoj altis 6-7 metrojn, pro kiuj dum jaroj famis ĉi tiu konkurso. Ĉiujare la Palma Dimanĉo estas tie unu el la plej gravaj elementoj de la religia kaj kultura tradicio. La religiajn solenaĵojn kun procesio kaj palmoj akompanas tiutage festeno, kermeso kaj porokazaj prezentoj. La premiojn oni atribuis en tri kategorioj – individua, kolektivo, lernejana. Dominis palmoj du kaj du kaj duonmetraj. Al la konkurso ĉiujare estas anoncataj ĉiam pli da palmoj, kies arta nivelo daŭre kreskas. La unua konkurso estis organizita en 1969. La Paskaj Palmoj estas kreataj el verdaj elementoj, unuavice pinbranĉetoj aŭ branĉetoj de ruĝa vakcinio plektataj ĉirkaŭ ligna bastono, ornamitaj per majstre faritaj paperaj floroj. Kelkfoje temas pri kelkaj miloj da ili.  Oni preparas ilin en la daŭro de la tuta karesma periodo.

El la elsendo 15.04.2014. Legas Tomek

Konkurso por la Paskaj Palmoj en Lipniki


---

# Marŝo de Katyń-ombroj

**Published:** 2014-04-15

**URL:** https://pola-retradio.org/2014/04/marso-de-katyn-ombroj/

**Categories:** Novaĵoj

**Audio:** /wp-content/uploads/2014/04/Marsxo-de-Katyn-ombroj.mp3, /wp-content/uploads/2014/04/Marsxo-de-Katyn-ombroj.mp3?_=39

Marŝo de Katyń-ombroj, la iniciato omaĝanta la memoron de la murditaj fare de Sovetunio poloj,  moviĝis lastdimanĉe tra la stratoj de Varsovio. La historian enscenigon partoprenis ĉ. 100 personoj en historiaj uniformoj kaj vestoj kaj multnombre venintaj varsovianoj. Tiutage pasis Tago de Memoro pri la Viktimoj de Katyń-krimo. Ĝi ligiĝis kun la datreveno de la publikigo en 1943 de informo fare de germanoj pri malkovro de amasaj tomboj de polaj civitanoj. Post la soveta agreso kontraŭ Pollandon la 17-an de septembro 1939 al la soveta mallibereco trafis ĉ. 250 mil polaj militkaptitoj, inkluzive de pli ol 10 mil oficiroj. Printempe 1940 la funkciuloj de NKWD [no-ko-vo-do] laŭ ordono de Stalin pafmortigis 22 mil polajn civitanojn. Inter ili troviĝis la elito de la antaŭmilita Pollando – oficiroj, policistoj, rezervaj oficiroj: oficistoj, kuracistoj, profesoroj, juristoj, instruistoj, inĝenieroj, sacerdotoj, literaturistoj, komercistoj, sociaj agantoj, Samtempe iliaj familioj fariĝis viktimo  de amasa deportado en la profundon de Sovetunio. La marŝo estis nur unu el la iniciatoj memorig­antaj la 74-an datrevenon de Katyń-krimo pasanta en la nuna jaro.  planitaj por la nuna jaro.

El la elsendo 15.04.2014. Legas Tomek

Marsxo de Katyn-ombroj


---

# Aranĝaĵo por neplenlertaj komputiluzantoj

**Published:** 2014-04-15

**URL:** https://pola-retradio.org/2014/04/arangajo-por-neplenlertaj-komputiluzantoj/

**Categories:** Sciencaj informoj

**Audio:** /wp-content/uploads/2014/04/Face-Controller-helpos-al-neplenlertuloj.mp3, /wp-content/uploads/2014/04/Face-Controller-helpos-al-neplenlertuloj.mp3?_=40

Dank al la aranĝaĵo Face Controller kreiĝinta por personoj ne­plenlertaj eblas movi kursoron, alivorte muso­montrilon tra la ekrano helpe de kapomovo. Malfermo de la buŝo efikas kiel musoklako kaj helpe de voĉo eblas  skribi per virtuala klavaro unuopajn vortojn kaj frazojn kaj literumi ĉiun sekvon de signoj. La aŭtoroj de la projekto, kolektivo Power of Vision  el la Politekniko de Rzeszów (la sudorienta Pollando) okupis la unuan lokon en la pola eldono de  Imagine Cup en la kategorio “Sociaj Projektoj”. Temas pri la plej granda en la mondo teknologia konkurso de Microsoft por studentoj. Ĝis nun sur la pola merkato ekzistis nur tre multekostaj aranĝaĵoj, kiujn povis utiligi personoj paralizitaj, kvankam en la uzo ili ne estis plej komfortaj.  Studentoj el Rzeszów proponas multe pli favorprezan alternativon utiligante la popularan sistemon Kinect. Face Controller povas esti adaptita al la ebloj kaj bezonoj de konkreta utiliganto kaj neplenlertulo kapablos fari tion mem. La laboroj pri la sistemo daŭras. La kolektivo laboras nun pri tio, ke la sistemon povu utiligi homoj kun diversaj formoj de neplenlerteco. Power of Vision estos unu el la polaj kolektivoj, kiuj partoprenos interrete la mondan duonfinalon de Imagine Cup en majo. La monda finalo okazos en julio en Usono.

El la elsendo 15.04.2014. Legas Barbara


---

# Trodrinkado kaj maljuniĝado de viraj cerboj

**Published:** 2014-04-15

**URL:** https://pola-retradio.org/2014/04/trodrinkado-kaj-maljunigado-de-viraj-cerboj/

**Categories:** Sciencaj informoj

**Audio:** /wp-content/uploads/2014/04/Efikoj-de-trodrinkado-inter-mezagxuloj.mp3, /wp-content/uploads/2014/04/Efikoj-de-trodrinkado-inter-mezagxuloj.mp3?_=41

La esploroj de ĉirkaŭ 5 mil mezaĝaj britaj viroj pruvis, ke se ili dum jaroj multe drinkas, ili estas en pli signifa grado elmetitaj je demenco ol abstin­entuloj. Ĉi-specajn esplorojn aŭtoris doktorino Severine Sabia el UniversityCollege en Londono. Oni konstatis, ke viroj, kiuj drinkis tre multe maljuniĝis pli rapide ol aliaj,  kiuj drinkis moderamaniere aŭ entute ne drinkis. Ilia kapablo de logika rezonado estis tia, kiel de homoj du jarojn pli aĝaj. Se temas pri la memorkapablo la situacio aspektis ankoraŭ malpli bone. La diferenco inter personoj drinkantaj kaj abstinentuloj egalas al 6 jaroj. Kvankam laŭ sciencistoj ne estis duboj pri negativaj sekvoj de troa drinkado je cerbo, sed iliaj esploroj ĝis  nun rilatis nur al junaj viroj. La situacio en la aĝogrupo de 44-69 jaraĝaj viroj ne estis plene klara, ĉar estis malfacile distingi la malkreskon de la psika dispizicio kaŭzita de la natura maljuniĝado disde tiu, kiun motivis la troa drinkado. La esploroj ne identigis tamen minimuman dozon de alkoholaĵo, ĉe kiu aperas ĉe viroj la demenco­risko ligita kun la tro­dirinkado. Oni samempe ne konstatis similajn dependecojn ĉe virinoj.

El la elsendo 15.04.2014. Legas Barbara


---

# E_elsendo el la 15.04.2014

**Published:** 2014-04-15

**URL:** https://pola-retradio.org/2014/04/e_elsendo-el-la-15-04-2014/

**Categories:** Elsendoj

**Audio:** /wp-content/uploads/2014/04/RetRadio_15.04.2014.mp3

Podkasto: Ludu en nova fenestro | Elŝutu

La 97-a morto­datreveno de Ludoviko Zamenhof estas la ĉeftemo de la 325-a E-elsendo ĉe www.pola-retradio.com. Per felietono de la dojena varsovia esperantisto, Jeremiasz Ratajczyk (Pola Esperantisto 2/2012) dediĉita al la Tomboŝtono de la Majstro ni omaĝas tiun ĉi datrevenon aŭdigante fragmente tri kanzonojn dediĉitajn al la kreinto de la lingvo kaj lian poemon Ho, mia kor’. Kantas koruso „Esperanto”, Remigiusz Kossakowski, Georgo Handzlik kaj Nikolin. Komence aŭdiĝas aktualaĵoj: pri la dimanĉa marŝo omaĝe al la viktimoj de Katyń-viktimoj en Varsovio kaj solvita konkurso por Paskaj Palmoj en Kurpie-regiono. Nia  scienca bulteno informas pri interesa inentaĵo de polaj studentoj por ne­plenlertuloj uzantaj komputilojn kaj pri tio, kiel trodrinkado influas la maljuniĝ­adon. Ĉiuj menciitaj informoj estas paralele legeblaj kaj aŭdeblaj en la unuopaj rubrikoj de nia paĝo.


---

# Pasko por poloj 2014

**Published:** 2014-04-18

**URL:** https://pola-retradio.org/2014/04/pasko-por-poloj-2014/

**Categories:** Novaĵoj

**Audio:** /wp-content/uploads/2014/04/Pasko-por-poloj-2014.mp3, /wp-content/uploads/2014/04/Pasko-por-poloj-2014.mp3?_=42

Dum la lastaj 20 jaroj la Pasko en la percepto de poloj ne multe ŝanĝiĝis, kvankam malpli ofte ol en 1994 ĝi ligiĝas kun la observado de tradicio. Por pli ol 60 procentoj de poloj temas pri familia festo, por pli ol 40 procentoj ĝi ligiĝas unuavice kun religiaj travivaĵoj. Laŭ la opinisonda instituto CBOS dum la lastaj 8 jaroj malkreskis nombro de personoj partoprenantaj karesmajn kaj paskajn kutimojn. Inversa percepto de Pasko dominas inter personoj tre religiemaj. Por ili 90-procente unuavice temas pri religia festo kaj nur sekve pri festo familia. Tamen daŭre por 83 procentoj de poloj gravas fasto dum la Sankta Vendredo kaj paskokaza pekkonfeso. Dum la lastaj 4 jaroj malkreskis elcento de enkeitoj, kiuj limigas distrojn dum Karesmo de 62 ĝis 53 procentoj. CBOS okazigis la enketadon komence de aprilo inter reprezenta grupo de 1028 plenkreskaj poloj.

El la elsendo 18.04.2014. Legas Milada

Pasko por poloj 2014


---

# Pasiono de Janina Walczak-Budzicz

**Published:** 2014-04-18

**URL:** https://pola-retradio.org/2014/04/pasiono-de-janina-walczak-budzicz/

**Categories:** Kulturkroniko

**Audio:** /wp-content/uploads/2014/04/Pasiono-pentrita-survitre1.mp3, /wp-content/uploads/2014/04/Pasiono-pentrita-survitre1.mp3?_=43

Ĝis la 24-a de aprilo en Varsovio eblas rigardi eksterordinaran ekspozicion. Janina Walczak-Budzicz prezentas survitre sian aŭtoran vizion de la Pasiono. La unuopaj stacioj de la Pasiono  havas la dimension de unu metro je 70 centimetroj. La aŭtorino estas majstrino de ĉi tiu pentrista ĝenro, firme ligita kun Podhale-regiono (la montara regiono en la sudo de la lando), kie ŝi i.a. instruis la survitran pentroarton. En la varsovia ekspozicio ĉiun bildon akompanas ŝiaj aŭtoraj komentarioj. La Pasiona Ciklo prezentata en la Kultura Klubo de la kvartalo Saska Kępa en Varsovio kreiĝis dank’ al la stipendio, kiun la aŭtorino ricevis stipendion de la pola kultur­ministro.

El la elsendo 18.04.2014. Legas Milada


---

# Sankta Gralo en la hispana León

**Published:** 2014-04-18

**URL:** https://pola-retradio.org/2014/04/sankta-gralo-en-la-hispana-leon/

**Categories:** Sciencaj informoj

**Audio:** /wp-content/uploads/2014/04/S-ta-Graal-en-Leon-Hispanio.mp3, /wp-content/uploads/2014/04/S-ta-Graal-en-Leon-Hispanio.mp3?_=44

Laŭ du hispanaj sciencistoj Mar­ga­ri­ta Tor­res kaj Jose Mi­guel Or­te­ga del Rio – la Sankta Graal, la legendeca kaliko uzata de Jesuo dum la Lasta Manĝo – troviĝas en la baziliko de sankta Izidoro en León, la norda Hispanio. Iliaj esploroj daŭris tri jarojn. La specialist­iĝantaj pri la mezepoko sciencistoj esploris la donacojn de la arabaj regantoj troviĝantajn en la baziliko. Por konfirmi ilian devenon ili analizis en Egipto la font­informojn. Tie ili retrovis du pergamenojn el la 11-a jarcento kun priskribo de pokalo ŝtelprenita el la Tombo de Kristo kaj donacitaj en 1054 al la reĝo de León, Fernando la 1-a. Ĝi estas tenata en la tiea baziliko kaj laŭ la sciencistoj tio estas sankta Graal. Ili krom­argumentas, ke konforme al onidiroj la legendeca pokalo estas iom damaĝita kaj ĉe tiu en León ankaŭ mankas fragmento.  Laŭ la esploristoj la kaliko estis produktita en Qumram kaj ĝuste ĝi troviĝis surtable dum la Lasta Manĝo. Pri tio estis scianta Fernando la 1-a, kiu ordonis pentri en la baziliko­ freskon kun la Lasta Manĝo, en kiu ne aperas Graal. Laŭ sciencistoj ne estis tia bezono, ĉar la pokalo troviĝis en la sanktejo.

El la elsendo 18.04.2014. Legas Tomek


---

# E_elsendo el la 18.04.2014

**Published:** 2014-04-19

**URL:** https://pola-retradio.org/2014/04/e_elsendo-el-la-18-04-2014/

**Categories:** Elsendoj

**Audio:** /wp-content/uploads/2014/04/RetRadio_18_19.04.2014.mp3

Podkasto: Ludu en nova fenestro | Elŝutu

La aktualaĵoj de la 326-a elsendo de la Pola Retradio ligas al la festata i.a. en Pollando, Pasko. El nia arkivo ni aŭdigas interparolon kun profesoro Leszek Kordylewski, pri lia profesia laboro en Usono kaj E-vivo. Fine aŭdiĝas nia Leterkesto kun multaj mesaĝoj ankoraŭ ligitaj kun la jubileo de la unua profesia E-Redakcio de Pola Radio, kiu pasis la 4-an de aprilo. La aktualaĵoj estas legeblaj kaj paralele aŭskulteblaj en la rubriko Novaĵoj ĉe la paĝo www.pola-retradio.org. Ankaŭ la inter­parolo kun nia antaŭ­mikrofona gasto aŭdiĝas aparte en la rubriko Antaŭ la mikrofono.


---

# Prof. Leszek Kordylewski pri sia profesia laboro en Ĉikago kaj la tiea E-vivo

**Published:** 2014-04-19

**URL:** https://pola-retradio.org/2014/04/prof-leszek-kordylewski-pri-sia-profesia-laboro-en-cikago-kaj-la-tiea-e-vivo/

**Categories:** Antaŭ la mikrofono

**Audio:** /wp-content/uploads/2014/04/Kun-prof.-Leszek-Korylewski_arkivo_2006_19.04.2014.mp3, /wp-content/uploads/2014/04/Kun-prof.-Leszek-Korylewski_arkivo_2006_19.04.2014.mp3?_=45

Profesoro Leszek Kordylewski el Usono rakontas pri sia profesia laboro en Ĉikago, Usono kaj la tiea E-vivo. Temas pri la son­dokumento el nia arkivo, premiere aŭdigita en 2006 .


---

# Tri polaj urboj en la internacia reto Cittaslow

**Published:** 2014-04-22

**URL:** https://pola-retradio.org/2014/04/tri-polaj-urboj-en-la-internacia-reto-cittaslow/

**Categories:** Novaĵoj

**Audio:** /wp-content/uploads/2014/04/Novaj-polaj-urboj-en-la-reto-Cittaslow.mp3, /wp-content/uploads/2014/04/Novaj-polaj-urboj-en-la-reto-Cittaslow.mp3?_=46

Niedzica, Pasym kaj Górowo Iławieckie estis akceptitaj al la internacia reto de urboj, en kiuj oni vivas senhaste kaj for de la urba bruo. Pri ilia akcepto al la reto Cittaslow decidis Internacia Kunordiga Komitato de tiu societo debatinta en la itala Cisternino. Por membriĝi la tri menciitaj urboj devis fari mem­pritakson kaj plenumi la statutajn postulojn ligitajn kun la naturmedio, rekreo de la historia arkitekturo, popularigo de la regionaj frandaĵoj, gastamo rilate turistojn kaj infrastrukturo plibonig­anta la vivkvaliton de la loĝantoj. Ĉio ĉi estis ver­konformigita de la landaj organoj de Cittaslow-reto. La societo estis establita fine de la 90-aj jaroj en Italio por popularigi kulturon de bona vivo. Aktuale ĝi membrigas 182 urbojn en 28 landoj. La marko de la reto estas oranĝa heliko simbolanta fuĝon for de la grandurba hasto kaj garantianta altkvalitajn turismajn servojn. En la pola reto de Cittaslow estas 15 membroj kaj temas pri la dua plej multnombra reto post la itala.

El la elsendo 22.04.2014. Legas Tomek


---

# Paŝtista sezono ĉe montaraj herbejoj inaŭgurita

**Published:** 2014-04-22

**URL:** https://pola-retradio.org/2014/04/pastista-sezono-ce-montaraj-herbejoj-inaugurita/

**Categories:** Novaĵoj

**Audio:** /wp-content/uploads/2014/04/Pasxtista-sezono-cxe-montaraj-herbejoj.mp3, /wp-content/uploads/2014/04/Pasxtista-sezono-cxe-montaraj-herbejoj.mp3?_=47

Lastlunde en la religia kadro en la Baziliko de Ludźmierz (la suda Pollando) estis solene inaŭgurita la paŝtista sezono, kunvenig­inte centojn da montaranoj, ŝaf­bredistoj kaj homoj ligitaj kun  la ŝafbredado. Ĝi estis ankaŭ la okazo por levi la problemojn, kiujn spertas polaj ŝafbredistoj kaj la tuta sektoro. I.a. temas pri buĉado de ŝafoj, kio devas okazi en specialaj buĉejoj, kaj ne en ŝafbredaj mastrumejoj kiel en Germanio, Aŭstrio, Ĉehio, Slovakio. La kaŭzoj ligitaj kun la transporto kaŭzas, ke la pola ŝafida viando ne eltenas konkurencon kun la importita el Novzelando.  Alia afero ligiĝas kun la produktado de la regionmarka ŝaffromaĝo “oscypek”. Malgraŭ tio, ke en la lastaj jaroj kreskis je 10 mil  la nombro de la origina ŝafospecio “cykiel” la unia direktivo ne permesas produkti el ĝia lakto la regionan ŝafromaĝon.

El la elsendo 22.04.2014. Legas Barbara


---

# Pola biero sur la aziaj merkatoj

**Published:** 2014-04-22

**URL:** https://pola-retradio.org/2014/04/pola-biero-sur-la-aziaj-merkatoj/

**Categories:** Novaĵoj

**Audio:** /wp-content/uploads/2014/04/Pola-biero-ankau-en-Cxinio-kaj-Hinda-Unio_t.mp3, /wp-content/uploads/2014/04/Pola-biero-ankau-en-Cxinio-kaj-Hinda-Unio_t.mp3?_=48

Kreskas la eksporto de la pola biero. En 2013 la eksporto­kresko estis pli ol 16 procenta kaj egalis al du kaj duona milionoj da hektolitroj. Tio ligiĝas kun pli grandskala vendo en la landoj, en kiuj loĝas kaj laboras multaj poloj, kiel Usono, Kanado, Britio kaj Irlando. La vendokreskon influis ankaŭ pli granda aĉetateco en Azio. Unuavice temas pri Ĉinio kaj Hinda Unio, kie dume oni aĉetas tradiciajn biero­specojn el Pollando. En la 2013 jaro la kresko de la bier­produktado kreskis je 7 dekonoj de procento kaj entute oni produktis en la lando 39, 6 milionojn da hektolitroj.

El la elsendo 22.04.2014. Legas Tomek

Pola biero ankau en Cxinio kaj Hinda Unio_t


---

# E_elsendo el la 22.04.2014

**Published:** 2014-04-22

**URL:** https://pola-retradio.org/2014/04/e_elsendo-el-la-22-04-2014/

**Categories:** Elsendoj

**Audio:** /wp-content/uploads/2014/04/Retradio_22.04.2014.mp3

Podkasto: Ludu en nova fenestro | Elŝutu

Lidia Zamenhof estas la fama filino de d-ro Zamenhof, kiu aktive movadumis, verkis kaj tradukis. Sendube ŝia tradukista ĉefverko estas “Quo Vadis” de la pola Nobel-premiito Henryk Sienkiewicz. En la 327-a E-elsendo ĉe www.pola-retradio.org ni prezentas la komencan parton de ĉi tiu romano el la tempo de Nero. Sendube rekomendinda literaturaĵo pro la fakto, ke la libro estas aktuale apenaŭ aĉetebla. Komence de la elsendo aŭdiĝas temo el la pola gazetaro rilatanta al eventoj en Ukrainio. Niaj aktualaĵoj – legeblaj kaj paralele aŭdeblaj en la rubriko novaĵoj – rilatas al la nova sezono de la ŝafbredaj herbejoj en la pola montaro, eksporto de pola biero al Ĉinio kaj Hinda Unio, fine al pliaj polaj urboj en la reto Cittaslow.


---

# Ĉirkaŭ kanonizaj solenaĵoj

**Published:** 2014-04-25

**URL:** https://pola-retradio.org/2014/04/cirkau-kanonizaj-solenajoj/

**Categories:** Novaĵoj

**Audio:** /wp-content/uploads/2014/04/Cxirkau-la-kanonizo-de-la-du-papoj.mp3, /wp-content/uploads/2014/04/Cxirkau-la-kanonizo-de-la-du-papoj.mp3?_=49

Jam de kelkaj tagoj el ĉiuj landoj de la mondo, inkluzive Pollandon, al Romo direktiĝas pilgrim­grupoj por la kanonizaj solenaĵoj de Johano Paŭlo la 2-a kaj Johano la 23-a. Ne mankas individuaj pilgrimantoj, kiuj venas al Italio per specialaj aviadiloj kaj trajnoj. Kelkaj pilgrimantoj elektis eksterordinarajn vetur­eblecojn. Marek Schramm celis Romon per la aŭtomobilo Warszawa, kiu iam apartenis al Karol Wojtyła. El la okcidenta Pollando direkiĝis al Romo grupo de kurantaj pilgrimantoj kun la celo trakuri la du kaj duon­milkilometran distancon. El la nordorienta Bratian al Romo direktiĝis ĉevalrajda pilgrim­grupo de nobela kavaliraro en historiaj kostumoj el diversaj epokoj. Iuj elektis veturi al Romo bicikle. Plurkaze la busaj kun pilgrimgrupoj el Pollando krom viziti la Eternan Urbon rigardos i.a. Asizon, Monte Cassino, Napolon, Padovon, Venecion.

La italaj aŭtoritatoj atendas dum la solenaĵoj ĉirkaŭ 800 mil eksterlandajn gastojn kaj du mil busojn. Estas atendataj 61 ŝtataj delegacioj el 54 landoj, inkluzive de 19 ŝtatestroj, 24 ĉefministroj kaj 23 ministroj. La kanonizajn solenaĵojn pere de amaskomunikiloj sekvos du miliardoj da homoj en la tuta mondo. Pollandon dum la kanonizaj solenaĵoj de Johano Paŭlo la 2a kaj Johano la 23-a reprezentos prezidento Bronisław Komorowski kun la edzino kaj la eksaj prezidentoj Lech Walęsa kaj Aleksander Kwaśniwski. En la pola delegacio troviĝos reprezentantoj de la pola Sejmo kaj Senao kaj de la ĉefministro. Estos reprezent­itaj ankaŭ deputitoj de la unuopaj partioj krom Alianco de la Pola Maldekstrularo kaj de Via Movado.

Ĉiuj polaj lokoj preparas sin al distanca partopreno en la eventoj ligitaj kun la kanonizo de la du papoj Johano Paŭlo la 2-a kaj Johano la 23-a. En Varsovio okaz­as koncertoj, funkcias porokazaj ekspozicioj. La ĉefa organizanto de la eventoj estas la Centro de Penso de Johano Paŭlo la 2-a. La tegmenta devizo de la solenaj preparoj al la kanonizo de la papo polo estas la vortoj referencaj al lia poemo: “Se vi serĉas fonton iru kontraŭ akvofluon”. Antaŭ la akademia preĝejo de sankta Anna en Varsovio kreiĝis sfero de Johano Paŭlo la 2-a, kie ekde la 14-a de aprilo matene kaj posttagmeze startas partopren­anoj de la urba ludo “Al la fontoj”. Vespere okazas tie rendevuoj, debatoj, film­prezentoj kaj koncertoj. La instalaĵo “La papa Varsovio” ebligas proksime konatiĝi kun la ĉefurbaj lokoj ligitaj kun Johano Paŭlo la 2-a.  La ekspozicio “Papo de libereco” prezentas Johanon Paŭlon la 2-an kiel grandan ŝtatviron, al kiu Pollando kaj landoj de la centra Eŭropo dankŝuldas reakiron de suvereneco. Ĝi reliefigas la decidan rolon de Pollando en la liberigaj procezoj el la fino de la 20-a jarcento. Ĝuste en Varsovio en 1979 sur la tiama Venkoplano Johano Paŭlo la 2-a eldiris memorindan alvokon al la Sankta Spirito renovigi ĉi-teron. Ĝi antaŭdiris ŝanĝojn baldaŭ okazontajn. La kreiĝon de Solidareco, reakiron de la suvereneco fare de la landoj de la Centra Eŭropo kaj faligon de la berlina murego.

La ĉefaj solenaĵoj komenciĝas hodiaŭ sur la iama Venkoplaco, nun Pilsudzki-Placo per la koncerto “Ne hezitu iri kontraŭ la akvofluon”. Krom muziko estos prezentitaj nekonataj pli frue arkivaj materialoj el la papaj pilgrim­vizitoj en Pollando. Sabate ekde la 19-a horo daŭros nokta maldorm­programo kun preĝoj, atestoj, kaj improvizita koncerto. Dimanĉe samloke kaj antaŭ la Sanktejo de la Dia Providenco estos relajsita la kanoniza sankta meso el Romo. Post ĝi en multaj preĝejoj estos celebritaj dankaj diservoj.

El la elsendo 25.04.2014. Legas Milada kaj Zbyszek


---

# Rezolucio de la Pola Sejmo lige kun la kanonizo de Johno Paŭlo la 2-a

**Published:** 2014-04-25

**URL:** https://pola-retradio.org/2014/04/rezolucio-de-la-pola-sejmo-lige-kun-la-kanonizo-de-johno-paulo-la-2-a/

**Categories:** Novaĵoj

**Audio:** /wp-content/uploads/2014/04/La-omagxa-rezolucio-de-la-pola-Sejmo.mp3, /wp-content/uploads/2014/04/La-omagxa-rezolucio-de-la-pola-Sejmo.mp3?_=50

Antaŭtage de la kanonizo de la Sankta Patro, Johano Paŭlo la 2-a, la kapo de la Romkatolika Universala Eklezio kaj granda polo, la Sejmo de Pola Respubliko esprimas al li dankon kaj respekton.

Antaŭ 9 jaroj, kelkajn tagojn post la morto de la Sankta Patro Johano Paŭlo la 2-a, la deputitoj kaj senatanoj kunveninaj dum solena asembleo omaĝis lian memoron difinante lin la predikanto de la Evangelio de Jesuo Kristo, granda morala aŭtoritatulo, Patro kaj Instruisto, kaj ankaŭ “homo de paco kaj espero” kaj “la plej grava el la Patroj de la suverena Pollando”. La Sejmo de Pola Respubliko asertas, ke tiuj difinoj perdis nenion de sia aktualeco.

La Sejmo de Pola Respubliko esprimas la esperon, ke la kanonizo de la Sankta Patro Johano Paŭlo la 2-a estos por ĉiuj poloj la okazo por ĝojplena kaj solidara festado, kaj ankaŭ la instigo al pli profunda konatiĝo kun lia intelekta kaj spirita heredaĵo kaj al entrepren­ado kaj daŭrigado de lia verko. La Sejmo de la Pola Respubliko alvokas ĉiujn membrojn de la nacia komunumo digne omaĝi ĉi tiun eventon.

El la elsendo 25.04.2014. Legas Tomek


---

# E_elsendo el la 25.04.2014

**Published:** 2014-04-25

**URL:** https://pola-retradio.org/2014/04/e_elsendo-el-la-25-04-2014/

**Categories:** Elsendoj

**Audio:** /wp-content/uploads/2014/04/RetRadio_25.04.2014.mp3

Podkasto: Ludu en nova fenestro | Elŝutu

La 238-a E-elsendo de Pola RetRadio grandparte estas dediĉita al la evento, kiu estos la kanonizo de Johano Paŭlo la 2-a kaj Johano la 23-a, la du papoj, kies influo al la historio estas ne­trotakseblaj. Por esperantistoj aparte grava kaj interesa estas la fakto, ke Johano Paŭlo la 2-a estis tiu papo, kiu kiel la unua uzis Esperanton en sia komunikado kun homoj de la tuta mondo. Tiutekste ni memorigas liajn historiajn mesaĝojn el 1991, per kiuj li turnis sin al gejunuloj dum la Mondaj Tagoj de Junularo en Częstochowa. Niaj aktualaĵoj ankaŭ estas ligitaj kun ĉi tiu evento. El la arkivo ni memorigas felietonon dediĉitan al la naskiĝurbo de Karol Wojtyła, nun ĉiam pli multnombre vizitata de turistoj. En nia programo ne mankas E-informoj kaj leterkesta renkontiĝo. La aktualaĵoj kaj la felietono estas samtempe aŭdeblaj kaj legeblaj en unuopaj rubrikoj de nia paĝo: www.pola-retradio.com


---

# André Grossmann pri – interalie – Mulhouse-Esperanto

**Published:** 2014-04-28

**URL:** https://pola-retradio.org/2014/04/andre-grossmann-pri-interalie-mulhouse-esperanto/

**Categories:** Antaŭ la mikrofono

**Audio:** /wp-content/uploads/2014/04/Kun-Andre-Grossmann-pri-i.a.-Mulhouse-Esperanto_29.04.2014.mp3, /wp-content/uploads/2014/04/Kun-Andre-Grossmann-pri-i.a.-Mulhouse-Esperanto_29.04.2014.mp3?_=51

André Grossmann el Francio estas longdaura E-aktivulo, nun la prezidanto de Mulhouse-Esperanto kaj redaktoro de la Sud-Rejna Kuriero. Ni interparolas i.a. pri la loka movado kaj aktivadoj, pri komputila trejnado kaj evoluperspektivoj de la E-komunumo ligitaj kun junularo. El la elsendo 28.04.2014 .


---

# Polinoj en la balotoj al la Eŭropa Parlamento

**Published:** 2014-04-29

**URL:** https://pola-retradio.org/2014/04/polinoj-en-la-balotoj-al-la-europa-parlamento/

**Categories:** Novaĵoj

**Audio:** /wp-content/uploads/2014/04/Polinoj-sur-la-balotlistoj-al-Europa-Parlamento.mp3, /wp-content/uploads/2014/04/Polinoj-sur-la-balotlistoj-al-Europa-Parlamento.mp3?_=52

En la majaj balotoj al la Eŭropa Parlamento rivalos el Pollando 561 polinioj. Tio estas preskaŭ duoble pli ol antaŭ 5 jaroj. Tiel ili okupas 44 procentojn de la lokoj sur la balotlistoj kompare al 56 procentoj, kiujn okupas kandidatoj.  Regas tamen la opinio, ke la ĉeesto de kandidat­inoj sur la balotlistoj ne signifas egalajn balot­ŝancojn, gravas nome la loko, kiun oni okupas sur la listo. En la majaj balotoj kandidatoj pli ofte okupas la komencajn lokojn ol la kandidatinoj. Plej malmultajn ŝancolokojn al la kandidatinoj certigis Pola Kamparana Partio. En la nuna oficperiodo de la Eŭropa Parlamento en la grupo de la polaj deputitoj virinoj konsitigas nur 22 procentojn. Ĉi-foje la unuan fojon en la eŭropaj balotoj en Pollando estas aplikita la t.n. kvota mekanismo. Konforme al ĝi 35 procentojn de lokoj sur la balotlistoj devas okupi personoj ne sufiĉe reprezent­itaj, kiujn kaze de ĉiuj partioj konsistigas polinoj.

El la elsendo 29.04.2014. Legas Tomek


---

# Kamparanoj el la orienta Pollando helpos al la tieaj bizonoj

**Published:** 2014-04-29

**URL:** https://pola-retradio.org/2014/04/kamparanoj-el-la-orienta-pollando-helpos-al-la-tieaj-bizonoj/

**Categories:** Novaĵoj

**Audio:** /wp-content/uploads/2014/04/Polaj-kamparanoj-helpas-al-bizonoj.mp3, /wp-content/uploads/2014/04/Polaj-kamparanoj-helpas-al-bizonoj.mp3?_=53

Ĉirkaŭ 50 kamparanoj el la orienta Pollando baze de interkonsentoj kun la Nacia Parko de Białowieża helpos al la tieaj bizonoj paŝti sin sur siaj herbejoj. Temas entute pri la 100-hektara areo najbaranta kun la Parko en la komunumoj Narewka, Dubicze Cerkiewne kaj Białowieża. Ĉi tieajn herbejojn la bizonoj vizitas jam delonge. Laŭ la  nunaj interkonsentoj agrikulturistoj preparos por ili la paŝtolokojn – egaligante la grundon kaj antaŭvintre preparonte kiel la furaĝon fojnon. La grego de Białowieża-bizonoj estas la plej granda en Pollando kaj konsistas el 505 ekzempleroj.

El la elsendo 29.04.2014. Legas Tomek


---

# Pliaj informoj pri la lingvo Carabayo

**Published:** 2014-04-29

**URL:** https://pola-retradio.org/2014/04/pliaj-informoj-pri-la-lingvo-carabayo/

**Categories:** Sciencaj informoj

**Audio:** /wp-content/uploads/2014/04/Pliaj-malkovroj-pri-la-lingvo-carabayo.mp3, /wp-content/uploads/2014/04/Pliaj-malkovroj-pri-la-lingvo-carabayo.mp3?_=54

Baze de partaj informoj pri la lingvo carabayo sciencistoj retrovis ĝian lokon kadre de la amazoniaj lingvoj. Oni konas ĉ. 50 vortojn de ĉi tiu lingvo rezulte de mallonga kontakto kun unu el la familioj Carabayo, kiam ĝi fariĝis ostaĝo de militista trupo. Dum mallibereco­periodo oni klopodos komuniki kun ĝi helpe de lingvoj uzataj en la regiono. Senrezulte. Frank Seifert el Instituto pri Evolua Antropologio en Lajpcigo, Germanio kaj Juan Alvaro Echeverri el la Nacia Universitato de Kolombio en Leticia subigis la kolektitajn tiam leksikajn donitaĵojn al denova analizo kaj komparis kun historiaj donitaĵoj pri diversaj lingvoj uzataj en la regiono. La komparoj pruvis, ke carabayo multkaze similas al la mortinta lingvo yuri kaj daŭre uzata tikuna. Laŭ sciencistoj la tribo carabayo rekte aŭ malrekte deriviĝas el la popolo yuri, kies lingvo kaj kutimoj estis priskrib­itaj en la 19-a jarcento. Seifart kaj  Alvaro identigis 4 elementojn, kiuj memorigas la lingvon yuri, inkluzive pronomon, kiu apartenas al formoj plej imunaj je pruntoj, elmontrante prefere genealogiajn rilatojn. Nun en la mondo vivas ĉirkaŭ 100 grupoj de originaj triboj, kiuj ne volas kontaktiĝi kun la ekstera mondo. Multaj el ili loĝas en la pluvarbaroj de Amazonio. Carabayo vivas en la kolombia parto de Amazonio, en la supra parto de la rivero Pure.

El la elsendo 29.04.2014. Legas Barbara


---

# La televid­rigardado influas mallongige la dormodaŭron

**Published:** 2014-04-29

**URL:** https://pola-retradio.org/2014/04/la-televidrigardado-influas-mallongige-la-dormodauron/

**Categories:** Sciencaj informoj

**Audio:** /wp-content/uploads/2014/04/Televido-kaj-dormodauro-de-infanoj.mp3, /wp-content/uploads/2014/04/Televido-kaj-dormodauro-de-infanoj.mp3?_=55

Ekzamenado de pli ol 1800 infanoj en la aĝo de 6 monatoj ĝis 8 jaroj elmontris ligon inter ofta televidrigardado kaj evidenta mallongiĝo de la dormodaŭro. Grupo de esploristoj el Harvardo kaj de la Infana Hospitalo MassGeneral en Bostono okazigis eksperimenton, kiu celis analizi longdaŭran (kelkajaran) influon de diversspecaj faktoroj je sano kaj evoluo de malgrandaj infanoj. Inter tiuj faktoroj estas televido. La patrinoj de ĉiuj ĉi infanoj estis difinantaj kioman tempon tage iliaj infanoj pasigas ĉe televidilo. En la unua vivojaro temis pri tempo troviĝi en ĉambro kun la funkcianta televidilo. Poste unu fojon jare dum 7 jaroj la patrinoj estis informantaj pri tempo de aktiva rigardado de televido fare de iliaj infanoj. Ĉiufoje la patrinoj sciigis la mezan dormo­kvanton de siaj infanoj diurne. Evidentiĝis, ke ĉiu kroma horo pasigita antaŭ la televidilo ligiĝis kun malkresko de la tagnokta dormo je 7 minutoj. Oni rimarkis, ke ĉe infanoj dormantaj en ĉambroj, en kiuj funkciis televidilo la dormdaŭro malkreskas meze je duona horo diurne. La ricevitaj rezultoj konfirmas pli fruajn sciencajn esplorojn, ke same la rigardado de televido, kiel ankaŭ dormado en ĉambro kun televidilo rezultigas mallongigon de la domodaŭro. Tio povas havi negativan influon je la psika kaj fizika sano de la infanoj.

El la elsendo 29.04.2014. Legas Barbara


---

# E_elsendo el la 29.04.2014

**Published:** 2014-04-29

**URL:** https://pola-retradio.org/2014/04/e_elsendo-el-la-29-04-2014/

**Categories:** Elsendoj

**Audio:** /wp-content/uploads/2014/04/RetRadio_29.04.2014.mp3

Podkasto: Ludu en nova fenestro | Elŝutu

André Grossmann el Alzaco, Francio estas la gasto de nia 329-a E-elsendo ĉe www.pola-retradio.org. Kun la prezidanto de Mulhouse-Esperanto kaj redaktoro de la Sud-Rejna Kuriero ni interparolas i.a.  pri la loka movado kaj aktivadoj, pri komputila trejnado kaj evolu­perspektivoj de la E-komunumo ligitaj kun junularo. Kadre de la aprila staĝo de la federacio koncertis Mélanie Prin, ni memorigas do el ŝia repertuaro la kanzonon „Forlasi la ŝafaron” de Gilbert Digon kaj Lorenzo Tomezzoli. En la elsendo kantas ĝin ĝia unua plenumantino Amélie Promonet. Komencaj aktualaĵoj rilatas al polinoj sur la balotlistoj al la Eŭropa Parlamento kaj helpo de polaj kamparanoj al bizonoj el Białowieża-Parko. Per la temo el la pola gaztetaro ni referencas al eventoj en Ukrainio informante pri usonaj soldatoj en Pollando. La scienca bulteno traktas la influon de televido je dormoaŭro de infanoj. Krome ni informas pri pliaj esploroj koncerne la lingvon carabayo. Aktualaĵoj kaj sciencaj informoj estas samtempe aŭskult­eblaj kaj legeblaj en unuopaj rubrikoj de nia paĝo. Ankaŭ la interparolo kun nia antaŭ­mikrofona gasto aŭdiĝas aparte en la rubriko Antaŭ la mikrofono.


---

# Danco de la fontoj

**Published:** 2014-05-02

**URL:** https://pola-retradio.org/2014/05/danco-de-la-fontoj/

**Categories:** Novaĵoj

**Audio:** /wp-content/uploads/2014/05/Danco-de-la-Fontoj.mp3, /wp-content/uploads/2014/05/Danco-de-la-Fontoj.mp3?_=56

Danco de la fontoj, tiel estas titolita la nova akvoŝpruca-filma-muzika spektaklo en la Multmedia Parko de Fontanoj ĉe la varsovia antaŭ­kastelejo, kiu komenciĝas la 3-an de majo. Tiel estos inaŭgurita la 4-a sezono de ĉi-specaj spektakloj ĉe la piedoj de la Reĝa Kastelo, borde de Vistulo. La nunjara spektaklo estas inspirita per legendo pri la fondintoj de Varsovio, kiujn personigas nuntempaj figuroj provizitaj per eksterordinara povo.

Sawa havas la povon super la akvo kaj la naturfortoj, la povon doni la vivon, kies portanto estas akvo kaj la naturo. Wars regas la lumon, teknologion kaj energion de la virtuala mondo. Karakterizas lin forto kaj dinamikeco necesaj por konstrui novan urbon. Ilia renkontiĝo inaŭguras vojon al kunigo de ĉiuj ĉi trajtoj. Temas pri historio plena de reciproka fasciniĝo kaj amo. Ĝi estas rakontata pere de danco kaj moderna teknologio, t.e.  komputile stirataj fontanoj, LED-lumoj, laseroj kaj projekciaĵoj sur giganta akva ekrano. Apliko de ĉiuj ĉi teknikoj kaŭzas, ke facilas profundiĝi en la historion rakontatan helpe de akvo kaj lumo, la du elementoj, kiuj fundamentis la kreiĝon de la urbo. La fontanospruĉoj, ilia dinamiko kaj bunto neniun lasas indiferenta.

La Parko de Fontanoj funkcias ekde majo 2011. La ĉefa fontano havas la surfacon de 2200 kvadrataj metroj, malpli grandaj estas du liniaj fontanoj kun la surfaco de 600 kvadrataj metroj. Fontanto por infanoj estas ankoraŭ malpli granda. Ĝia surfaco egalas al 140 kvadrataj metroj. En la tuta komplekso fukncias 367 akvo­ŝpruciloj, liverantaj dum unu minuto 30 mil litrojn de la akvo. La parkon prilumas 295 LED-lumĵetiloj. El la diserigita akvo kreiĝas ekrano,  sur kiu estas prezentataj bildoj kaj animaĵoj. La suma surfaco de akvo­spegulode la fontana komplekso egalas al 2850 kvadrataj metroj.

La spektaklo daŭranta ĉ. 25 minutojn estos prezentita ĉiun vendredon kaj sabaton ĝis la 28-a de septembro 2014.

El la elsendo 02.05.2014. Legas Tomek


---

# Pollando speciala gasto de literatura festivalo en Turkio

**Published:** 2014-05-02

**URL:** https://pola-retradio.org/2014/05/pollando-speciala-gasto-de-literatura-festivalo-en-turkio/

**Categories:** Kulturkroniko

**Audio:** /wp-content/uploads/2014/05/Pollando-speciala-gasto-de-Literatura-Festivalo-en-Turkio.mp3, /wp-content/uploads/2014/05/Pollando-speciala-gasto-de-Literatura-Festivalo-en-Turkio.mp3?_=57

Pollando estos speciala gasto de la plej granda literatura festivalo en Turkio, okazonta inter la 5-a kaj 8-a de majo en Istambulo. Verkistoj Andrzej Bart kaj Zygmunt Miloszewski, kies libroj nunjare aperas en la turka traduko partoprenos publikan debaton kun aliaj verkistoj. Joanna Olech kaj Adam Pękalski kiel kreantoj de infana literaturo partoprenos labor­renkontojn kun lernantoj de turkaj lernejoj. Por la festivalo estis pretigita antologio de rakontoj kaj mallongaj tekstoj de polaj aŭtoroj: Olga Tokarczuk, Andrzej Stasiuk, Janusz Głowacki, Wojciech Kuczok, Michał Witkowski, Jerzy Pilch, Natasza Goerke, Mariusz Szczygieł, Jacek Dukaj, Magdalena Tulli, Paweł Huelle, Stefan Chwin, Józef Hen, Andrzej Sapkowski, Joanna Bator kaj Jacek Hugo-Bader.

El la elsendo 02.05.2014. Legas Gabi


---

# La ekspozicio “Ro/Złączenia” en Istambulo

**Published:** 2014-05-02

**URL:** https://pola-retradio.org/2014/05/la-ekspozicio-ro-zlaczenia-en-istambulo/

**Categories:** Kulturkroniko

**Audio:** /wp-content/uploads/2014/05/La-ekspozicio-Roz_laczenia-en-Istambulo.mp3, /wp-content/uploads/2014/05/La-ekspozicio-Roz_laczenia-en-Istambulo.mp3?_=58

La Centro de Kulturo kaj Arto en Vroclavo kunlabore kun Kuad Gallery en Istambulo organizas la ekspozicion  “Ro/Złączenia” (Dis/kuniĝoj). Kadre de la ekspozicio estos prezentataj verkoj de artistoj debutantaj ekde 90-aj jaroj, referenc­antaj al arketipoj kaj mitologioj radikantaj en kulturo, prezentataj kadre de aktuala geopolitiko. La ekspozicititolo ligas ne sole al la historiaj rilatoj inter Pollando kaj Turkio, sed ankaŭ al la nuntempa arto ofte kolizianta  rilate hereditajn  valorojn.  Kadre de  la ekspozici­inaŭguro  por vendredo estis planita debato “Pri arto­libereco en la tempo de demokratio”.

El la elsendo 02.05.2014. Legas Gabi


---

# E_elsendo el la 02.05.2014

**Published:** 2014-05-02

**URL:** https://pola-retradio.org/2014/05/e_elsendo-el-la-02-05-2014/

**Categories:** Elsendoj

**Audio:** /wp-content/uploads/2014/05/RetRadio_02.05.2014.mp3

Podkasto: Ludu en nova fenestro | Elŝutu

En la 330-a E-elsendo ĉe www.pola-retradio.org ni referencas al la festa komenco de majo en Pollando, do i.a. festata la 2-an de majo Tago de Flago kaj la 3-an de majo la 223-a datreveno de la Konstitucio 1791. La kultur­kroniko rilatas al la ekde morgaŭ funkcionta nova programo en la varsovia Parko de Fontantoj kaj eventoj kadre de la Pola-Turka Jaro. Nia nunsemajna felietono pri koninda polo mallonge traktas la figuron de Michał Wadowita, sciencisto, kiu en 16-a jarcento igis sian naskiĝurbon Wadowice fame konata. Kiel sciate Wadowice nun famas unuavice kiel la naskiĝurbo de Johano Paŭlo la 2-a. Kadre de E-temo ni pludonas la informon pri multaj enretigitaj artikoloj de Scienca Revuo kaj fine ni renkontiĝas en Leterkesto. Kadre de ĝi i.a. ni memorigas la kanton “Ne forgesu min” en la plenumo de Mélanie Prin. Se vi volas pli bone konatiĝi kun ĝiaj vortoj sekvu la adreson: https://www.youtube.com/watch?v=OFKpOaLWucI . En la elsendo kantas krome pri la vigliga efiko de majo Andrzej Tomecki. Informoj de kulturkroniko kaj nia felietono estas paralele legeblaj kaj aŭdeblaj en la rubrikoj de nia paĝo.


---

# Grandigi rimedojn por la defendo

**Published:** 2014-05-06

**URL:** https://pola-retradio.org/2014/05/grandigi-rimedojn-por-la-defendo/

**Categories:** Novaĵoj

**Audio:** /wp-content/uploads/2014/05/Starpunkto-de-NATO.mp3, /wp-content/uploads/2014/05/Starpunkto-de-NATO.mp3?_=59

La ĝenerala NATO-sekretario alvokis la eŭropajn membrojn de la pakto grandigi la defend¬orimedojn. En intervjuo por la dimanĉa eldono de “Frankfurter Allgemeine Zeitung” Anders Fogh Rasmussen konstatis, ke la eventoj en Ukraino devas roli por Eŭropo kiel alarmo¬signalo. Li alvokis la eŭropajn NATO_ŝtatojn renversigi la tendencon de daŭra malgrandig¬ado de la elspezoj por la defendo. En la lastaj landoj iuj eŭropaj landoj reduktis siajn defend¬buĝetojn je 40 procentoj, samtempe Rusio grandigis ilin je unu triono. Laŭ Rasmussen la enkorpigo de Krimeo estis turnopunkto en la eŭropa historio kaj Rusio kondukas nun prefere kiel kontraŭulo ol kiel partnero. La alianco devas je tio reagi, kvankam ne temas pri militistaj solvoj. Samtempe la ĝenerala sekretario de la Pakto avertis Moskvon kontraŭ provokado de la NATO-aj ŝtatoj-membroj. Liaopinie Rusio ne havu eĉ etajn iluziojn, ke atako kontraŭ unu el la landoj de la Oakto estos komprenita kiel samsignifa kun la atako kontraŭ la tutan Aliancon.

El la elsendo 06.05.2014. Legas Milada

Starpunkto de NATO


---

# Tagoj de la Pola Kavalerio en Varsovio

**Published:** 2014-05-06

**URL:** https://pola-retradio.org/2014/05/tagoj-de-la-pola-kavalerio-en-varsovio/

**Categories:** Novaĵoj

**Audio:** /wp-content/uploads/2014/05/Tagoj-de-Kavalerio.mp3, /wp-content/uploads/2014/05/Tagoj-de-Kavalerio.mp3?_=60

Inter la 5-a kaj la 11-a de majo en Varsovio okazas Tagoj de la Pola Kavelerio. La varsovianoj havas la okazon admiri rivaladojn pri la uzo de lanco kaj sabro, rigardi filmojn kaj renkontiĝi kun ekspertoj pri la antaŭmilita kavalerio. Hodiaŭ tiu ĉi formacio plenumas sole reprezentajn funkciojn kaj konsistas el volontuloj. Pluraj en Pollando kavaleriaj societoj, plej ofte en interkonsento kun la lastaj vivantaj veteranoj de la antaŭmilitaj kavalieraj regimentoj alprenas iliajn kolorojn kaj taksas sin heredantoj de la regimentaj tradicioj. La tagoj estos krome la okazo konatiĝi kun la historio de la pola kavalerio pere de filmoj kaj prelegoj.

El la elsendo 06.05.2014. Legas Milada

Tagoj de Kavalerio


---

# Klimatvarmiĝo dekumas kapreolojn

**Published:** 2014-05-06

**URL:** https://pola-retradio.org/2014/05/klimatvarmigo-dekumas-kapreolojn/

**Categories:** Sciencaj informoj

**Audio:** /wp-content/uploads/2014/05/Influo-de-klimato-je-animaloj.mp3, /wp-content/uploads/2014/05/Influo-de-klimato-je-animaloj.mp3?_=61

Laŭ esploroj de sciencistoj el la Franca Sciencakademio kaj Landa Ĉascentro la klimat¬varmiĝo kaŭzas amasan formortadon de kapreoloj. La rimarkita varmiĝo egala al unu grado en la daŭro de unu jarcento kaŭzis, ke sur la teritorio de Francio multaj specioj de flaŭro kaj faŭno sukcese adaptiĝis. Tamen ne junaj kapreoloj. Printempo venas nun pli frue ol en la antaŭaj jaroj kaj se plantoj en specifa maniero al tio adaptiĝas al tiuj kalendaraj ŝanĝoj kelkiuj animaloj ne. Sekve maturaj kapreoloj naskas antaŭdate idojn kaj ili estas signife malpli¬f ortaj kaj malpli rezistaj je tio, kio okazas en la atmosfero. Estis konstatite, ke en Francio dum la lastaj 30 jaroj kapreoloj naskas ideojn pli-malpli du semajnojn antaŭdate. En la 1970-a jaro en Francio estis sukcese inaŭgurita kampanjo, kies celo estis grandigi la populacion de kapreoloj kaj cervoj. Ilia nombro de 200 mil bestoj 10-obligis. Nun francaj sciencitoj denove alarmas, ke la novnaskitaj kapreoloj vivas signife malpli longe kaj tial estas ĉiam malpli da ili.

El la elsendo 06.05.2014. Legas Gabi


---

# E_elsendo el la 06.05.2014

**Published:** 2014-05-06

**URL:** https://pola-retradio.org/2014/05/e_elsendo-el-la-06-05-2014/

**Categories:** Elsendoj

**Audio:** /wp-content/uploads/2014/05/RetRadio_06.05.2014.mp3

Podkasto: Ludu en nova fenestro | Elŝutu

En la literatura segmento de la 331-a E-elsendo ĉe www.pola-retradio.org aŭdiĝas la 2-a fragmento el la romano de la pola Nobel-premiito Henryk Sienkiewicz “Quo Vadis”, en la E-traduko de Lidia Zamenhof. En la komenca parto de la elsendo niaj informoj referencas al la lasta intervjuo de la Ĝenerala NATO-Sekretario, al la Tagoj de la Pola Kavalerio. Tiun informon ornamas muzikcitaĵo el la pola ulana kanto. Temo el la pola gzetaro levas la demandon de enspezodiferencoj inter kontraktaj kaj etataj laborantoj. Kio kaŭzas, ke en Francio oni konstatas malkreskon de la nombro de kapreoloj eksplikas nia scienca temo. Muzike akompanas nin la ensemblo de la Varsovia Politekniko, kiu por la jubilea UK-1987 pretigis muzikan spektaklon pri la varsovia folkloro. Aktulaĵoj kaj scienca temo estas paralele legebla kaj aŭskultebla en la unuopaj rubrikoj de nia paĝaro.


---

# Turisma atrakciaĵo apud Baltiko

**Published:** 2014-05-09

**URL:** https://pola-retradio.org/2014/05/turisma-atrakciajo-apud-baltiko/

**Categories:** Novaĵoj

**Audio:** /wp-content/uploads/2014/05/Nova-turisma-atraciajxo.mp3, /wp-content/uploads/2014/05/Nova-turisma-atraciajxo.mp3?_=62

Ekde majo ĝis septembro apud Baltiko (la nord-okcidenta Pollando) funkcias nova turisma atrakciaĵo. Temas pri 40-kilometra renovigita nova malvast¬ŝpura fervojo el Gryfice al Pogorzelica. Ĝi kronis unu el la plej grandaj investaj projektoj en la komunumo Rewal. La veturo el Gryfice al Pogorzelica inter apudmaraj panoramoj daŭras preskaŭ du horojn. Laŭ la vojo turistoj povas admiri multajn vidindaĵojn, kiel la mar¬lanternon en la loko Niechorz, la ruinon de la mezepoka preĝejo ĉe la bordo¬krutaĵo, historian novgotikan preĝejon kaj palacan komplekson en Trzęsacz, novgotikan palacon en Dreżewo kaj krome nobelan rezidejon el la 18-a jarcento en Rybokarty. La renovigita vagonaro ricevis ruĝbrunan koloron kaj estis alkonformig¬ita al la nuntempaj normoj disponante pri klimatizo kaj sendrata interreto. Ĉeokaze oni renovigis la stacidomojn en Rewal kaj Pogorzelica kaj elkonstruis tri novajn stacidomojn en Niechorz proksime al la marlanterno, en Trzęsacz kaj Śliwin. Estis renovigita krome la 10-kilomtra fervoja linio inter Trzęsacz kaj Pogorzelica. La vagonaro ricevis novajn lokomotivojn, inter kiuj unu estas vapora. Aktuale en Pollando estas 18 publikaj linioj de la malvast¬ŝpuraj vagonaretoj kaj la vasteco de iliaj reloj varias inter 600 kaj unu mil milimetroj. Plimulto uzas la relojn 750 milimetrajn. Tiu ĉi en Rewal apartenas al tri en Pollando, kiuj uzas relojn kun la vasteco de unu mil milimetroj.

El la elsendo 09.05.2014. Legas Gabi

Nova turisma atraciajxo


---

# E-elsendo el la 09.05.2014

**Published:** 2014-05-09

**URL:** https://pola-retradio.org/2014/05/e-elsendo-el-la-09-0-2014/

**Categories:** Elsendoj

**Audio:** /wp-content/uploads/2014/05/RetRadio_09.05.2014.mp3

Podkasto: Ludu en nova fenestro | Elŝutu

Nova turisma atrakciaĵo en la nordokcidenta Pollando kaj felietono pri la urbo Gniew en la pomeria regiono komencas nian 332-an E-elsendon ĉe www.pola-retradio.org. E-informo rilaltas al la muzika konkurso por kiu kontribuojn oni atendas ĝis la fino de majo. En Leterkesto ni traktas lastajn teknikajn problemojn kaj reagojn je niaj literaturaj eroj, laste dediĉitaj al Quo Vadis de Henryk Sienkiewicz en la E-traduko de Lidia Zamenhof. Muzike akompanas nin Kajto kaj La Perdita Generacio. La turisma informo kaj felietono estas samtempe legeblaj kaj aŭskulteblaj en la unuopaj rubrikoj de nia paĝo.


---

# Buĝeto de la Eŭropa Parlamento en 2014

**Published:** 2014-05-13

**URL:** https://pola-retradio.org/2014/05/bugeto-de-la-europa-parlamento-en-2014/

**Categories:** Novaĵoj

**Audio:** /wp-content/uploads/2014/05/Bugxeto-de-la-Europa-Parlamento.mp3, /wp-content/uploads/2014/05/Bugxeto-de-la-Europa-Parlamento.mp3?_=63

Buĝeto de la Eŭropa Parlamento konsistigas ĉirkaŭ unu procenton de la ĝenerala buĝeto de la Unio kaj unu kvinonon de totalaj administraciaj kostoj de ĉiuj uniaj institucioj. En 2014 ĝi egalas al 1 miliardo 756 milionoj da eŭroj. El ĉi tiu kvoto 35 procentoj estas destinitaj por laborantoj, ĉefe kiel salajro por 6 mil personoj laborantaj en la administracio, kaj ankaŭ por buŝaj kaj skribaj tradukoj kaj vojaĝkostoj. Por tiu celo en la nuna jaro oni destinas 620 milionojn da eŭroj. La Eŭropa Parlamento etate enlaborigas ĉ. 430 buŝajn tradukistojn, tamen dum la plendebataj sesioj aldone oni dungas de 800 kaj  unu mil tradukistojn. Krome en la parlamento laboras ĉ. 700 skribaj tradukistoj, kies tasko estas traduki en ĉiujn 24 oficajn uniajn lingvojn 100 mil paĝojn de diversspecaj dokumentoj monate. 193 milionoj da eŭroj, t.e. 27 procentoj de la buĝeto estas destinitaj por la elspezoj de deputitoj. Temas pri iliaj salajroj, vojaĝkostoj, gvidado de oficejoj, honorarioj de iliaj asistantoj. Administraj elspezoj kaj inform­politiko konsistigas 21 procentojn de la buĝeto, la agado de la politikaj grupoj 6 procentojn. 11 procentoj de la nunjara buĝeto de la Eŭopa Parlamento estas destinita por la funkciado de laborlokoj de la parlamento en Bruselo, Strasburgo kaj Luksemburgo kaj por la agado de inform­oficejoj en 28 ŝtatoj-membroj.

El la elsendo 13.05.2014. Legas Zbyszek

Bugxeto de la Europa Parlamento


---

# E_elsendo el la 13.05.2014

**Published:** 2014-05-13

**URL:** https://pola-retradio.org/2014/05/e_elsendo-el-la-13-05-2014/

**Categories:** Elsendoj

**Audio:** /wp-content/uploads/2014/05/RetRadio_13.05.2014.mp3

Podkasto: Ludu en nova fenestro | Elŝutu

Omaĝe al 90-a vivjubileo de Marjorie Boulton estis dediĉita la prelego de Humphrey Tonkin dum la lastsabata (10.05.2014) Malferma Tago en la Centra Oficejo de UEA en Roterdamo „M. Boulton, poeto fajre kora”. Ni prezentas en nia 333-a E-elsendo ĉe www.pola-retradio.org ĝian 1-an parton. La komenca informo rilatas al la buĝeto de la Eŭropa Parlamento en 2014, temo el la pola gazetaro traktas eksporton de polaj busoj Solaris al Italio. La scienca temo relevas la influon de elektro­aranĝaĵoj je la birda migrado. Muzike akompanas nun la kanto de Duoble Unu el la KD „Senlimiĝis” – Esti si. La komenca informo kaj scienca temo estas paralele legeblaj kaj aŭskult­eblaj en unuopaj rubrikoj de nia paĝo.


---

# Elektraj aranĝaĵoj perturbas la birdo­navigadon

**Published:** 2014-05-13

**URL:** https://pola-retradio.org/2014/05/elektraj-arangajoj-perturbas-la-birdonavigadon/

**Categories:** Sciencaj informoj

**Audio:** /wp-content/uploads/2014/05/La-birdomigrado-influata-de-elektraj-arangxajxoj.mp3, /wp-content/uploads/2014/05/La-birdomigrado-influata-de-elektraj-arangxajxoj.mp3?_=64

La esploroj de germanaj sciencistoj sugestas, ke elektraj aranĝaĵoj povas perturbi la navigadon de birdoj dum ilia migrado. Eĉ malforta elektromagneta kampo difektas la internan kompason de animaloj. Germanaj sciencistoj asertas, ke tiu ĉi efekto estas plej forta, kiam la birdoj flugas super la urbanizitaj kompleksoj.  Iuj birdoj migras laŭ tre grandaj distancoj, preskaŭ je mondoduono. Oni asertas, ke retrovon de ĝusta vojo helpas al ili interna kompaso alkonformiĝ­anta al la magneta kampo de la Tero. Profesoro Henrik Mouritsen el la germana universitato de Oldenburg dum 7 jaroj ekzamenis kiel malforta elektromagneta kampo influis ruĝgorĝulojn. Evidentiĝis, ke ekzempleroj influitaj de la elektra kampo de 50 kilohercoj ĝis 5 megahercoj tutece perdas la dir­ekosenton. Post ĝia elŝalto ili denove kapblas „retrovi sin” en la spaco. Kiel atentigis la esploristo la migrantaj birdoj traflugas super la urboj, en kiuj en ĉiam pli da domoj kaj oficejoj oni utiligas multajn elektrajn aranĝaĵojn. Tio  signifas, ke tiuj birdoj devas uzi alian metodon de sia flug­navigado. Ili disponas pri tri diversaj kompasoj: la stela, la suna kaj magneta, kiuj funkcias sendepende.  Sciencistoj ne scias ĝisfine kiel funkcias la magneta kompaso, sed ekzistas pruvoj, ke ili utiligas kemiajn reagojn stimulatajn de la lumo, kiuj dependas de la orientiĝo de la birdo rilate al la magneta kampo de la Tero.

El la elsendo 13.05.2014. Legas Barbara


---

# La Sonorilo Johano Paŭlo la 2-a en Vavelo

**Published:** 2014-05-16

**URL:** https://pola-retradio.org/2014/05/la-sonorilo-johano-paulo-la-2-a-en-vavelo/

**Categories:** Novaĵoj

**Audio:** /wp-content/uploads/2014/05/Sonorilo-Johano-Paulo-la-2-a-sur-Wawel-Altajxo.mp3, /wp-content/uploads/2014/05/Sonorilo-Johano-Paulo-la-2-a-sur-Wawel-Altajxo.mp3?_=65

Lastmarde sur la Turo de la Arĝentaj Sonoriloj de la Katedralo sur Wawel-Altaĵo en Krakovo aldoniĝi la sonorilo Johano Paŭlo la 2-a. La unuan fojon ĝia sono aŭdiĝos dimanĉe, la 18-an de majo en la naskiĝdatreveno de Karol Wojtyła. La bronza sonorilo en kiun estis enmuldita ora medalo emisiita honore al la 50-jariĝo de la sacerdoteco de Johano Paŭlo la 2-a pezas la duonan tunon kaj ĝia diametro egalas al 93 centimetroj. Sur la sonorilo videbliĝas la ĉefdevizo de lia pontifikado „Nolite timere” (Ne timu). La sonorilo Johano Paŭlo la 2-a sur la Turo de la Arĝentaj Sonoriloj de la Vavelaltaĵa Katedralo troviĝas super tri pli fruaj sonoriloj „Herman” – el 1271, „Zbyszko”, el 1423 kaj „Maciek” el 1669. La preparita loko al nova sonorilo atendis 500 jarojn por speciala okazo, kiu nun venis. La Katedralo sur la reĝa Wawel-Altaĵo havis por Karol Wojtyła signifon apartan. En la kripto de sankta Leonardo post la konsekro je pastro li celebris sian unuan sanktan meson, tie li estis konsekrita kiel episkopo, tie okazis solenaĵoj lige kun lia nomumo je kardinalo. Dum ĉiu sia vizitio en Krakovo Johano Paŭlo la 2-a vizitis Vavelon kaj la katedralon.

El la elsendo 16.05.2014. Legas Tomek

Sonorilo Johano Paulo la 2-a sur Wawel-Altajxo


---

# E_elsendo el la 16.05.2014

**Published:** 2014-05-16

**URL:** https://pola-retradio.org/2014/05/e_elsendo-el-la-16-05-2014/

**Categories:** Elsendoj

**Audio:** /wp-content/uploads/2014/05/RetRadio_16.05.2014.mp3

Podkasto: Ludu en nova fenestro | Elŝutu

Clay Magalhães, la Konstanta Kongresa Sekretario estas la gasto de la 334-a E-elsendo ĉe www.pola-retradio.org dividante la informojn pri siaj aprila/marda vizitoj en la kongres­urboj: Bonaero kaj Lille. Komence de la elsendo aŭdiĝas kulturaj informoj pri Nokto de Muzeoj en Varsovio kaj la sonorilo Johano Paŭlo la 2-a, la unuan fojon eksonoranta la plej proksiman dimanĉon sur Wawel-altaĵo en Krakovo. La E-informoj rilatas al akceptitaj terminologiaj staĝanoj kaj serĉataj staĝanoj de E@I. Fine de la elsendo sekvas leterkesta renkontiĝo. La kulturaj informoj kaj la interparolo troviĝas en la koncernaj rubrikoj de nia paĝo. Muzike akompanas nin fragmente la unua E-Tango el Svedio.


---

# Nokto de Muzeoj en Varsovio (2014)

**Published:** 2014-05-16

**URL:** https://pola-retradio.org/2014/05/nokto-de-muzeoj-en-varsovio-2014/

**Categories:** Kulturkroniko

**Audio:** /wp-content/uploads/2014/05/Nokto-de-Muzeoj-en-Varsovio-2014.mp3, /wp-content/uploads/2014/05/Nokto-de-Muzeoj-en-Varsovio-2014.mp3?_=66

234 centroj kiel muzeoj, artgalerioj, bibliotekoj, teatroj kaj aliaj partoprenos la nunjaran Nokton de Muzeoj en Varsovio la 17-an de majo. Ĝis la malfruaj noktaj horoj funkcios preskaŭ ĉiuj varsoviaj muzeoj. Inter la institucioj, kiuj la unuan fojon partoprenas la Nokton estas Pola Presagentejo PAP. Tiunokte ĝi invitas al la konstruaĵoj de la iama Sciencteknika Presejo, kie en la postindustriaj internoj funkcios la ekspozicio “25 jaroj de la polaj transformiĝoj” en la fotokadro de PAP-fotoraportistoj. Tiunokte eblos ĝin rigardi antaŭ­premiere. Ĝia lanĉo okazos en junio. Jam la 11-an fojon la varsovianoj dum la Nokto de Muzeoj povos viziti krom la ĉefurbaj kultur­institucioj ankaŭ aliajn centrojn, ambasadojn, prezidentan palacon,la sidejojn de la sejmo kaj senato, preĝejojn, la varsovion akvofiltran stacion, la fabrikon Wedel, la scienc­centron Kopernik kaj aliajn. La organizantoj preparis ankaŭ multajn terenajn eventojn, kiel demonstron de historiaj busoj, kiuj traveturos Varsovion parade, promenon kun lumoj laŭ la bordo de Vistulo, vizitadon de la Botanika Ĝardeno. La urbo­trafikon  tiunokte provizos 8 specialaj buslinioj, parte per historiaj veturiloj. La varsovia Nokto de Muzeoj okazas kadre de la Eŭropa Nokto de Muzeoj.

El la elsendo 16.05.2014. Legas Tomek


---

# 74 procentoj da poloj kontraŭ komuna unia valuto

**Published:** 2014-05-20

**URL:** https://pola-retradio.org/2014/05/74-procentoj-da-poloj-kontrau-komuna-unia-valuto/

**Categories:** Novaĵoj

**Audio:** /wp-content/uploads/2014/05/Poloj-ne-volas-euro_Gabi.mp3, /wp-content/uploads/2014/05/Poloj-ne-volas-euro_Gabi.mp3?_=67

En aprilo 74 procentoj de poloj deklaris kontraŭstaron rilate la encirkuligon de eŭro en Pollando. Laŭ la esploroj de GfK Polonia  tiu procento restis senŝanĝa kompare al la martaj esploroj. Oni faras distingon inter 42 procentoj firme kontraŭaj al la komuna unia valuto kaj 32 procentoj, kiuj deklaras sin esti prefere kontraŭaj. Laŭ GfK Polonia ankaŭ la elcento de la subtenantoj de nova valuto en Pollando estis sur la marta nivelo. Sume temas pri 22 procentoj de la enketitoj. Decide favoras la unian valuton 5 procentoj de poloj, 17 deklaras sin prefere subtenaj por eŭro, 4 procentoj ne precizigas sin opinion. La aprila opinisondado okazis inter la 3-a kaj 6-a de aprilo baze de reprezenta grupo de poloj pli ol 15-jaraĝaj lotume selektitaj el la bazo de PESEL, t.e. ĝenerala elektronika identiga sistemo de la loĝantaro.

El la elsendo 20.05.2014. Legas Gabi

Poloj ne volas euro_Gabi


---

# Pli da eksterlandaj studentoj en Pollando

**Published:** 2014-05-20

**URL:** https://pola-retradio.org/2014/05/pli-da-eksterlandaj-studentoj-en-pollando/

**Categories:** Novaĵoj

**Audio:** /wp-content/uploads/2014/05/Eksterlandaj-studentoj-en-PL_Zbyszek.mp3, /wp-content/uploads/2014/05/Eksterlandaj-studentoj-en-PL_Zbyszek.mp3?_=68

En Pollando en 2014 lernas preskaŭ 36 mil eksterlandaj studentoj el 149 landoj. Tio estas je 23 procentoj pli ol en la jaro pasinta. La plej multnombran grupon konsistigas ukrainanoj. Laŭ la Edukfondaĵo „Perspektywy” la kresko je 6811 sudentoj estas emfaza. Ĝi ligiĝas kun la malfermiĝo al la postuloj de la eksterlandaj studentoj kaj riĉigita oferto de la studoj en la angla lingvo. La kresko ligiĝas ankaŭ kun  intensa populariga kampanjo sur prioritataj merkatoj. La oferto de la polaj altlernejoj estas atrakcia pro bona klerig­kvalito, konkurencaj prezoj kaj malaltaj vivten­kostoj de studentoj. Laŭ la plej novaj donitaĵoj de la Ĉefa Statistika Oficejo pli ol 15 mil studentoj venis el Ukrainio kaj nun konsistigas 42 procentojn de ĉiuj eksterlandaj studentoj en Pollando. Sekve laŭ la nombro de studantoj viciĝas belorusoj – 3743, norvegoj – 1580, hispanoj 1361 kaj svedoj – 1251. Preskaŭ 80 procentoj de eksterlandaj studentoj devenas el Eŭropo, la ceteraj el Azio, la Norda kaj Centra Ameriko, Afriko, la Suda Ameriko kaj Oceanio. Malgraŭ signifa kresko de la nombro de la eksterlandaj studentoj Pollando apud Kroatio estas lando kun la plej malalta indico de internacieco de studentoj en la Eŭropa Unio.

El la elsendo 20.05.2014. Legas Zbyszek

Eksterlandaj studentoj en PL_Zbyszek


---

# Inventaĵo servonta al personoj grizaĝaj

**Published:** 2014-05-20

**URL:** https://pola-retradio.org/2014/05/inventajo-servonta-al-personoj-grizagaj/

**Categories:** Sciencaj informoj

**Audio:** /wp-content/uploads/2014/05/Sercxhorlogxo-por-grizagxuloj_Tomek.mp3, /wp-content/uploads/2014/05/Sercxhorlogxo-por-grizagxuloj_Tomek.mp3?_=69

Ĉiam pli da personoj grizaĝaj malaperas en Pollando senspure, kio sekvas el la donitaĵoj de la fondaĵo serĉanta la malaper­intojn ITAKA. Multaj tiaj kazoj ligiĝas kun perturboj de la memoro kaŭzitaj de demenco aŭ Alzheimer-malsano. Por pli facila retrovo de ili servas la t.n. Wanted Clock (serĉhorloĝo). Temas pri la inventaĵo de la pola 19-jarulo, Mariusz Blaszka, lernanto de la lasta klaso de la Elektronika Teknikumo el la suda Pollando.  La aranĝaĵo aspektas kiel horloĝo kun la enmuntita GPS-gvidilo kaj  karto SIM.  La programitaj en ĝi lokalizaj donitaĵoj rilatas al la regiono, kiun uzanta ĝin grizaĝulo ne devus forlasi. Se tamen tio okazas la horloĝo sendas elekt­ronikan mesaĝon kun informo pri lokalizo konsideranta distancon de kelkaj metroj. Tamen se eĉ en la horloĝo ne estas en­programita „ne­transpasebla regiono” sufiĉas sendi elektronikan mesaĝon al ĝia SIM-karto kaj responde oni ricevas informon pri lokalizo de koncerna persono. La inventita de la pola junulo horloĝo memorigas ankaŭ pri horo apliki medikamentojn. Se oni sendas al ĝi elektronikan mesaĝon ĝi mem rekontaktas la telefon­inton funkciig­ante la laŭtparolan sistemon, tiel ke oni povas alparoli la horloĝ­portanton. Se tio ne sukcesas la enmuntitaj diodoj ekemisias intensan lumsignal­adon, kio povas servi dum la noktaj serĉadoj, kiam la horloĝ­portanto perdiĝis. La horloĝo de Mariusz Blaszka akiris jam la oran medalon kaj specialan premion dum la brusela foiro „Brussels Innova”, distingon dum la polaj konkurso por junaj sciencistoj E(x)plory 2014 kaj tutlanda Olimpiko de Teknikaj Novumoj. En majo ĝi estis prezentita dum la invento­foiro en Parizo, sekve ĝi partoprenis la konkurson INFOMatrix en Bukureŝto.

El la elsendo 20.05.2014. Legas Tomek


---

# La aranea veneno

**Published:** 2014-05-20

**URL:** https://pola-retradio.org/2014/05/la-aranea-veneno/

**Categories:** Sciencaj informoj

**Audio:** /wp-content/uploads/2014/05/Novaj-malkovroj-pri-araneoj_Tomek.mp3, /wp-content/uploads/2014/05/Novaj-malkovroj-pri-araneoj_Tomek.mp3?_=70

Estas jam sciate, kiuj proteinoj povas partopreni en la kreiĝado kaj aktiviĝo de toksaj substancoj en la veneno de araneo kaj kiuj estas necesaj por ke kreiĝu araneaĵo. En la mondo vivas 44 kaj duona mil specioj de araneoj, kiuj aplikas ankaŭ tre malsamajn ĉas­taktikojn. Pro diversspecaj mutadoj eblas renkonti ilin en ekstreme malsamaj medioj. La araneaĵo pro sia ekterordinara rezisto kaj elasteco senĉese estas la esplor­objekto de bioteknik­istoj, kiuj ne sukcesis ĝis nun lerni kiel produkti ilin malmultekoste kaj amasskale. Kiel efikaj ĉasistoj araneoj estas grava elemento de ekosistemoj, aparte en la natura kontrolo de insektoj, inkluzive de la insektoj plant­damaĝaj. Siajn viktimojn ili atakas per ĉasveneno produktata en speciala glando. Pro siaj biokemiaj kaj strukturaj proprecoj ilia ĉasveneno ankaŭ estas la esplorobjekto de sciencistoj. La veneno de iuj araneoj estas danĝera por la homo, sed oni ne ekskludas, ke aranea toksaĵo povus esti aplikita en medicino. Por kompreni ĝian biologion sciencistoj el Danlando, Ĉinio kaj Saŭda Arabio ekzamenis la genomon de du araneoj, la afrika stegodyphus mimosarum kaj devenanta el Brazilo acanthoscurria geniculata. Iliaj genomoj evidentiĝis tre grandaj kaj laŭ tio ili similaj al genomoj de mamuloj. La sciencistoj okupiĝis aparte pri genoj respondecaj pro la produktado de veneno kaj identigis 2193 proteinojn de araneaĵo. La esplor­rezultoj povas helpi en estonta utiligo de veneno por la produktado de neŭr­otoksinoj kaj insekto­detruaj kemiaĵoj. Ili povas ankaŭ rapidigi esplorojn pri utiligo de araneaĵa proteino por la produktado de novaj, tre rezistaj biomaterialoj.

El la elsendo 20.05.2014. Legas Tomek


---

# E_elsendo el la 20.05.2014

**Published:** 2014-05-20

**URL:** https://pola-retradio.org/2014/05/e_elsendo-el-la-20-05-2014/

**Categories:** Elsendoj

**Audio:** /wp-content/uploads/2014/05/RetRadio_20.05.2014.mp3

Podkasto: Ludu en nova fenestro | Elŝutu

La 2-a parto de la prelego de Humphrey Tonkin omaĝe al 90-a vivjubileo de Marjorie Boulton estas la ĉefa parto de la 335-a varsovia E-elsendo ĉe la adreso: www.pola-retradio.org. Ĝi aŭdiĝis dum la 40-a Malferma Tago de la Centra Oficejo de UEA en Roterdamo, la 10-an de majo. Komencaj informoj rilatas al la novaj donitaĵoj pri la eksterlandaj studentoj en Pollando kaj pri la konserviĝanta malemo de poloj rilate enkondukon de la unia valuto. Niaj scienca bulteno traktas inventaĵon de pola junulo, la t.n. serĉhorloĝon por personoj grizaĝaj. La alia temo traktas novajn malkovrojn pri araneoj kaj araneaĵoj. La aktualaĵoj kaj sciencaj informoj estas paralele legeblaj kaj aŭskulteblaj ĉe unuopaj rubrikoj de nia paĝo.


---

# E_elsendo el la 23.05.2014

**Published:** 2014-05-23

**URL:** https://pola-retradio.org/2014/05/e_elsendo-el-la-23-05-2014/

**Categories:** Elsendoj

**Audio:** /wp-content/uploads/2014/05/RetRadio_23.05.2014.mp3

Podkasto: Ludu en nova fenestro | Elŝutu

La 336-a E-elsendo ĉe www.pola-retradio.org entenas la trian kaj la lastan parton de la omaĝa prelego de Humphrey Tonkin lige kun la 90-jariĝo de unu el la plej elstaraj E-poetinoj, Marjorie Boulton. Ĝi estis prezentita dum la 40-a Malferma Tago en la Centra Oficejo de UEA en Roterdamo, la 10-an de majo 2014. En la komenca parto de la elsendo la kulturkroniko notas la komenciĝantan rekonstruon de 7 ortodoksaj kirkoj en la orienta Pollando kaj la kulturan kunlaboron de la polaj kaj svedaj studentoj. En nia arkivo ni memorigas vizitindan lokon en Pollando, Wodzisław Śląski.


---

# La disdivido de la mandatoj en la Eŭropa Parlamento

**Published:** 2014-05-27

**URL:** https://pola-retradio.org/2014/05/la-disdivido-de-la-mandatoj-en-la-europa-parlamento/

**Categories:** Novaĵoj

**Audio:** /wp-content/uploads/2013/10/Disdivido-de-la-mandatoj-post-la-EU-balotoj.mp3, /wp-content/uploads/2013/10/Disdivido-de-la-mandatoj-post-la-EU-balotoj.mp3?_=71

La balotojn al la Eŭropa Parlamento gajnis kristan­demokratoj akirante 28,2 procentojn de la voĉoj kaj 212 mandatojn. La duan lokon okupis socialdemokratoj per 24,9 procentoj de la voĉoj kaj akirante 187 mandatojn. Por liberaluloj balotis 9,6 procentoj de eŭropuni­anoj, kio donas al ili 72 mandatojn en la Eŭopa Parlamento. Pli ol 100 mandatojn akiris eŭropuni­aj skeptikuloj kaj naciemuloj dank’ al la balotsukcesoj unuavice en Francio, Britio kaj Danlando.

El la elsendo 27.05.2014. Legas Gabi

Disdivido de la mandatoj post la EU-balotoj


---

# La balotfrekventeco en la uniaj landoj

**Published:** 2014-05-27

**URL:** https://pola-retradio.org/2014/05/la-balotfrekventeco-en-la-uniaj-landoj/

**Categories:** Novaĵoj

**Audio:** /wp-content/uploads/2013/10/Balotfrekventeco-en-la-uniaj-landoj.mp3, /wp-content/uploads/2013/10/Balotfrekventeco-en-la-uniaj-landoj.mp3?_=72

La last­dimanĉajn balotojn al la Eŭropa Parlamento partoprenis 43,09 procentoj de la personoj rajtaj baloti. Temas pri malkreska balotfrekventeco kompare al la balotoj en 1979, kiam ĝi egalis al 61,99 procentoj kaj kompare al la jaro 1994, kiam ĝi egalis al preskaŭ 57 procentoj. Plej multaj balotintoj estis en Belgio kaj Luksemburgio. Tie la balotfrekventeco egalis al 90 procentoj, sekve en Malto – 74,81 procentoj, Italio – 60 procentoj, Greklando 58,2 procentoj kaj Danlando – 56,4 procentoj. En Pollando la balotfrekventeco egalis al 23,82 procentoj. Antaŭ kvin jaroj ĝi egalis al 24,53 procentoj.

El la elsendo 27.05.2014. Legas Gabi

Balotfrekventeco en la uniaj landoj


---

# Polaj gajnintoj en la eŭropuniaj parlamentaj balotoj

**Published:** 2014-05-27

**URL:** https://pola-retradio.org/2014/05/polaj-gajnintoj-en-la-europuniaj-parlamentaj-balotoj/

**Categories:** Novaĵoj

**Audio:** /wp-content/uploads/2013/10/La-balotrezultoj-en-Pollando.mp3, /wp-content/uploads/2013/10/La-balotrezultoj-en-Pollando.mp3?_=73

Je 35 dekonoj de procento Civitana Platformo superis Juron kaj Justecon en la balotoj al la Eŭropa Parlamento. Ili akiris la subtenon de 32,13 respektive 31,78 procentoj de la balotintoj. Ambaŭ partioj povas kalkuli je la sama nombro de la mandatoj, t.e. 19. Laŭ la Ŝtata Balotkomisiono la balotsojlon superis ankaŭ Alianco de Demokrata Maldekstrularo (9,44 procentoj – 5 mandatoj), Pola Kamparana Partio (6,28 procentoj – 4 mandatoj) kaj Nova Dekstrularo (7,15 procentoj – 4 mandatoj). La balotsojlon ne superis Europa Plus, Twój Ruch, Solidarna Polska, Polska Razem kaj Ruch Narodowy. Kompare al la balotoj de antaŭ 4 jaroj Juro kaj Justeco notis subtenokreskon je 5 procentoj grandigante la nombron de mandatoj je 4. Civitana Platformo notis 13-procentan malkreskon de la subteno de la balotintoj kaj perdis 6 mandatojn.

El la elsendo 27.05.2014. Legas Gabi

La balotrezultoj en Pollando


---

# E_elsendo el la 27.05.2014

**Published:** 2014-05-28

**URL:** https://pola-retradio.org/2014/05/e_elsendo-el-la-27-05-2014/

**Categories:** Elsendoj

**Audio:** /wp-content/uploads/2014/05/RetRadio_27.05.2014.mp3

Podkasto: Ludu en nova fenestro | Elŝutu

Informa raporto pri la finiĝinta lastsabate 66-a IFEF-kongreso en San Benedetto del Tronto, Italio, kiun muzike ilustras kanzonoj el ĝia riĉa kultura programo en la plenumo de Grazia Barboni kaj Manuel estas la ĉeftemo de la 337-a E-elsendo ĉe www.pola-retradio.org. Ni prezentas krome la 3-an fragmenton de la romano de la pola Nobel-premiito, Henryk Sienkiewicz “Quo Vadis” en la E-traduko de Lidia Zamenhof. Komence aŭdiĝas ampleksa informa segmento enhavanta ankaŭ novaĵbultenon dediĉitan al la lastdimanĉaj balotoj al la Eŭropa Parlamento. La informoj de la novaĵbulteno estas paralele aŭdeblaj kaj legeblaj en la rubriko Novaĵoj.


---

# Sonscena raporto pri la 66-a IFEF-kongreso (2014)

**Published:** 2014-05-30

**URL:** https://pola-retradio.org/2014/05/sonscena-raporto-pri-la-66-a-ifef-kongreso-2014/

**Categories:** Antaŭ la mikrofono

**Audio:** /wp-content/uploads/2013/09/Sonscena-raporto-pri-la-66-a-IFEF-kongreso.mp3, /wp-content/uploads/2013/09/Sonscena-raporto-pri-la-66-a-IFEF-kongreso.mp3?_=74

Sonscena raporto pri la 66-a IFEF-kongreso en San Benedetto del Tronto rilatas al la kongreso okazinta inter la 17-a kaj 24-a de majo 2014. El la elsendo 30.05.2014 .


---

# Simpozio pri la arto de El Greco en Varsovio

**Published:** 2014-05-30

**URL:** https://pola-retradio.org/2014/05/simpozio-pri-la-arto-de-el-greco-en-varsovio/

**Categories:** Kulturkroniko

**Audio:** /wp-content/uploads/2013/10/kk_Konferenco-pri-El-Greco.mp3, /wp-content/uploads/2013/10/kk_Konferenco-pri-El-Greco.mp3?_=75

Hodiaŭ finiĝis en Varsovio la scienca konferenco „Arto el la epoko de El Greco” organizita de la Reĝa Kastelo en Varsovio, Instituto pri la Historio de Arto kaj Kulturo de la Papa Universitato de Johano Paŭlo la 2-a en Krakovo kaj la Dioceza Muzeo en Siedlce. Ĝi okazis lige kun la 400-a morto­datreveno de El Greco kaj la 50-a datreveno de la retrovo de lia unusola pentraĵo troviĝanta en Pollando, „Ekstazo de S-ta Francisko” troviĝanta en Siedlce. La simpozion partoprenis divers­landaj arthistoriistoj, specialistoj kaj ekspertoj pri la epoko kaj grekaj komencoj de la pentristo el Malago, Sevilo, Atenoj. Oni diskutis pri la atingaĵoj de la artisto devenanta el Kreto, kiu komencis sian kreadon per skribado de ikonoj, sed poste fariĝis la plej fama hispana pentristo. Liaj plej fruaj verkoj, tipaj ikonoj troviĝas ĉefe en Greklando. Poste Domenikos Theotokopoulos direkiĝis al Venecio por evoluigi sian talenton kaj tie sub la influo de Ticiano kaj Tintoretto fasciniĝis pri perspektivo. La vera ekfloro de la talento de El Greco okazis en la hispana Toledo, kun kiu li estis forte ligita. Lia unusola pentraĵo troviĝanta en Pollando „Ekstazo de Sankta Francisko” estis retrovita hazarde en la paroĥejo en Kosów Lacki en la orienta Pollando. La pentraĵo en drameca maniero prezentas la sanktulon dum la ricevo de la stigmatoj.

El la elsendo el la 30.05.2014. Legas Barbara


---

# E_elsendo el la 30.05.2014

**Published:** 2014-05-30

**URL:** https://pola-retradio.org/2014/05/e_elsendo-el-la-30-05-2014/

**Categories:** Elsendoj

**Audio:** /wp-content/uploads/2014/05/RetRadio_30.05.2014.mp3

Podkasto: Ludu en nova fenestro | Elŝutu

La sonscena raporto pri la 66-a IFEF-Kongreso en San Benedetto del Tronto estas la ĉefprogramero de la 338-a E-elsendo el Varsovio ĉe la adreso: www.pola-retradio.org. Pro tio nia kulturkroniko estas nur unuinforma kaj la leterkesta renkontiĝo ne rilatis al chiuj venintaj korespondaĵoj. Ĉe la paĝo  estas jam paralele legebla kaj aŭskultebla kulturkronika novaĵo pri la varsovia simpozio dediĉita al El Greco lige kun la 400-a datreveno de lia morto kaj 50-jariĝo de la retrovo de lia unusola pentraĵo troviĝanta en Pollando „Ekstazo de Sankta Francisko”. En la rubriko „Antaŭ la mikrofono” aŭskulteblas  la sonscena raporto pri la 66-a IFEF-kongreso (17-24.05.2014) en la itala San Benedetto del Tronto. Auskultu mem, auskultigu aliajn!


---

# La usona prezidento vizite en Pollando

**Published:** 2014-06-03

**URL:** https://pola-retradio.org/2014/06/la-usona-prezidento-vizite-en-pollando/

**Categories:** Novaĵoj

**Audio:** /wp-content/uploads/2014/06/w_Vizito-de-Barack-Obama-en-Pollando.mp3, /wp-content/uploads/2014/06/w_Vizito-de-Barack-Obama-en-Pollando.mp3?_=1

Marde la prezidento de Usono, Barack Obama komencis dutagan viziton en Varsovio. Li partoprenas oficialajn solenaĵojn ligitajn kun la 25-jariĝo de la pola libereco pasonta la 4-an de junio. Obama renkontiĝis kun la pola prezidento kaj la pola ĉefministro; li renkontiĝis ankaŭ kune kun la ŝtatestroj kaj ĉefminitroj de la Centra-Orienta Eŭropo. Merkrede la usona gasto partoprenos ĉefajn datrevenajn solenaĵojn sur la varsovia Kastela Placo, kie estas antaŭvidita lia parolado. Morgaŭ Obama renkontiĝos ankaŭ en Varsovio kun la ukraina prezidento-elektito Peter Poroszenko.

Post la renkontiĝo kun la usona prezidento dum la komuna gazetara konferenco en la palaco Belweder Bronislaw Komorowski esprimis ĝojon kaj kontenton pro la gastigado de la usona prezidento en la 25-a datreveno de la akiro de libereco fare de Pollando. La prezidento aldonis, ke gastigi la prezidenton de Usono signifas grandan esperon en la kunteksto de la krizaj eventoj en Ukrainio. Tiu ĉi vizito – laŭ liaj vortoj signifas konfirmon la sekurec­garantioj por Pollando.

Prezidento Barack Obama diris, ke estas por li granda honoro festi kun Pollando la 25-jariĝon de libereco. En la daŭro de la konferenco li substrekis, ke ĉiu el la aliancanoj kadre de NATO devas investi por sia defendsistemo. Laŭ la marda komuniko de la Blanka Domo, Barack Obama alvokis la usonan Kongreson subteni lian propon­on elspezi unu miliardon da dolaroj por grandigi la usonan militistan ĉeeston en la Orienta Eŭropo. Obama ripetis tion dum la gazetara konferencon deklarinte: Ni firmigas nian militistan ĉeeston en Eŭropo.

Barack Obama renkontiĝis ankaŭ kun ĉefministro Donald Tusk en la sidejo de la Ministerokonsilantaro. La ĉeftemo de iliaj interparoloj estis problemoj de sekureco en la regiono kaj en la mondo. Estis traktitaj perspektivoj de vastigo de la ekonomia kunlaboro inter Pollando kaj Usono.

El la elsendo 03.06.2014. Legas Barbara

Vizito de Barack Obama en Pollando


---

# Rodica Todor pri la plej gravaj taskoj de IFEF (2014)

**Published:** 2014-06-03

**URL:** https://pola-retradio.org/2014/06/rodica-todor-pri-la-plej-gravaj-taskoj-de-ifef-2014/

**Categories:** Antaŭ la mikrofono

**Audio:** /wp-content/uploads/2014/06/Interparolo-kun-Rodica-Todor.mp3, /wp-content/uploads/2014/06/Interparolo-kun-Rodica-Todor.mp3?_=2

Kun Rodica Todor, la prezidant­ino de Internacia Fervojista Esperanto-Federacio renkontita en majo okaze de la 66-a IFEF-kongreso en San Benedetto del Tronto ni interparolas pri la plej gravaj taskoj,  kiujn nun frontas la Federacio. El la elsendo 03.06.2014


---

# Pliaj junaj fokoj en Baltiko

**Published:** 2014-06-03

**URL:** https://pola-retradio.org/2014/06/pliaj-junaj-fokoj-en-baltiko/

**Categories:** Sciencaj informoj

**Audio:** /wp-content/uploads/2014/06/sc_Junaj-fokoj-en-Baltiko.mp3, /wp-content/uploads/2014/06/sc_Junaj-fokoj-en-Baltiko.mp3?_=3

Laborantoj de la fokejo ĉe la duoninsulo Hel pasintsemajne liberigis tri junajn grizajn fokojn, kiuj kreskis en la fokejo de la tiea marlanterno. Ili estas provizitaj per elektronikaj aranĝaĵoj ebligantaj sekvi ilian maran moviĝon, kion povas fari ankaŭ internaŭtoj (http://wedrowkifok.wwf.pl). Du el la fokoj naskiĝis en la fokejo kaj nun pezas 49 respektive 46 kilogramojn. Unu foko estis trovita en aprilo ĉe la plaĝo de Łeba en la stato, kiu enzorgigis la laborantojn de la centro. Ŝia pezo egalis nur al. ĉ. 15 kilogramoj, nun ĝi duobliĝis. Antaŭ la liberigo la fokoj estis instruitaj memstare serĉi kaj kapti fiŝojn, la ceterajn kapablojn ili devos alproprigi memstare. Kiam fokoj kreskos ili pezos 100-200 kilogramojn kaze de femaloj kaj 200-300 kilogramojn kaze de maskloj. La liberigitaj pasint­semajne fokoj estas jam laŭvicaj ekzempleroj kiuj trafis al Baltiko kadre de la projekto gvidata de la marlanterno ĉe Hel kun WWF reenkonduki grizajn fokojn ĉe la suda marbordo de Baltiko kaj rekreon de lokaj fokaj kolonioj, iam plurnombre vivantaj ĉe la pola marbordo. Antaŭ ĉ. 100 jaroj en Baltiko vivis 100 mil grizaj fokoj. En la 80-aj jaroj de la pasinta jarcento ilia nombro egalis al apenaŭ 4 kaj duona mil. Tiam fokoj estis ĉirkaŭpren­itaj per leĝa protekto. Dum la ĉiujara nombrado en 2013 oni konstatis ilian kreskon ĝis ĉ. 30 mil ekzempleroj.

El la elsendo 03.06.2014. Legas Barbara


---

# Bjalistokaj studentoj denove venkis

**Published:** 2014-06-03

**URL:** https://pola-retradio.org/2014/06/bjalistokaj-studentoj-denove-venkis/

**Categories:** Sciencaj informoj

**Audio:** /wp-content/uploads/2014/06/sc_Sukceso-de-polaj-studentoj.mp3, /wp-content/uploads/2014/06/sc_Sukceso-de-polaj-studentoj.mp3?_=4

La marsa roboto-paŝilo Hyperion 2 de bjalistokaj studentoj jam la duan fojon laŭvice venkis la rivaladon University Rover Challenge  2014 en Usono. La duan lokon akiris la teamo el la Universitato de la Scienco kaj Teknologio el Misurio, Usono. La trian lokon nunjare okupis studentoj el Rzeszów [ĵeŝuv] en la sudorienta Pollando.

La dua sinsekva venko de la teamo el la Mekanika Fakultato de la Bjalistoka Politekniko okazis la unuan fojon en la historio de la rivalado. Michał Grześ, Jacek Wojdyła, Jakub Maliszewski, Robert Bałdyga, Maciej Baka, Maciej Rećko prezentis roboton Hyperion 2, evoluigitan version de Hyperion, kiu venkis la rivaladon en 2013. La rivaladon partoprenis 23 studentaj teamoj el la tuta mondo. La polaj venkintoj akirinte la 1-an lokon ricevis 368 poentojn. La du sekvaj teamoj 342 respektive 338 poentojn. En 2013 studentoj el Bjalistoko akiris la rekordan nombron de poentoj 493 je 500 eblaj. Nunjare temas pri ilia tria venko en la konkurso. En 2011 ili venkis prezentante la roboton Magma 2.

El la elsendo 03.06.2014. Legas Barbara


---

# E_elsendo el la 03.06.2014

**Published:** 2014-06-03

**URL:** https://pola-retradio.org/2014/06/e_elsendo-el-la-03-06-2014/

**Categories:** Elsendoj

**Audio:** /wp-content/uploads/2014/06/RetRadio_03.06.2014.mp3

Podkasto: Ludu en nova fenestro | Elŝutu

Rodica Todor, la prezidant­ino de IFEF, kun kiu ni interparolis dum la 66-a IFEF-Kongreso en la interparolo kun la redakcio prezentas la plej gravajn taskojn, kiujn nun frontas la Federacio. En la komenco de la 339-a E-elsendo ĉe www.pola-retradio.org la ĉefan atenton ni dediĉas al la komenciĝ­antaj solenaĵoj de la 25-jariĝo de la unuaj parte demokrataj balotoj la 04-an de junio 1989. Ankaŭ temoj de la pola gazetaro rilatas al la temo en la kunteksto de malsamaj pritaksoj de atingaĵoj de ĉi tiu periodo. Nia scienca bulteno estas dediĉita al nova sukceso de bjalistokaj studentoj kaj pri tri novaj fokoj, kiuj komencis ĉe la bordo de Pollando vivon en Baltiko. Muzike akompanas al ni Kajto per sia kanzono “Fajfu, Jen la vivo”. En la unuopaj rubrikoj de nia paĝo estas paralele aŭdeblaj kaj legeblaj novaĵo kaj sciencaj informoj. En la rubriko “Antaŭ la mikrofono” aŭdiĝas interparolo kun Rodica Todor, la prezidantino de IFEF.


---

# La Pola Instituto en Budapeŝto 75-jara

**Published:** 2014-06-06

**URL:** https://pola-retradio.org/2014/06/la-pola-instituto-en-budapesto-75-jara/

**Categories:** Kulturkroniko

**Audio:** /wp-content/uploads/2014/06/75-jarigxo-de-la-Pola-Instituto-en-Budapesxto.mp3, /wp-content/uploads/2014/06/75-jarigxo-de-la-Pola-Instituto-en-Budapesxto.mp3?_=5

La Pola Instituto en Budapeŝto, la plej malnova eksterlanda kultur­instituto en Hungario solenis en la lastaj tagoj sian 75-jariĝon. Lige kun la jubileo ĝi preparis multajn porokazajn eventojn por la loĝantoj de la hungara ĉefurbo. I.a. estis inaŭgurita granda murpentraĵo sur la domo proksime al ĝia sidejo. La muralo aŭtorita de polaj kaj hungaraj artistoj ligas al la tradicia pola-hungara amikeco, libereco kaj la pola kulturo en Hungario. La solenaĵojn kronis la enmanigo de premio al laŭreatoj de konkurso pri artikolo dediĉita al Pollando en la hungara Vikipedio. La inaŭgurita la 24-an de majo 1939 kaj funkcianta ĝis marto 1944 pola kulturcentro estis escepta kazo de la dummilita popularig­ado de la pola kulturo kaj lingvo. Post la milito ĝi fariĝis unu el la plej popularaj lokoj sur la kultura mapo de Budapeŝto. Laŭ taksoj la kursojn de la pola lingvo en la jaroj 1952-1981 partoprenis 17 mil personoj, la prezentoj de la pola kinoarto en la 60-aj kaj 70-aj amase logis la publikon. En la sekva jardeko ĝi fariĝis neformala rendevuejo de la hungara demokratia opozicio. La nuna Instituto realigas – kun plej gravaj hungaraj partneroj – pli ol 100 projektojn jare. Funkcias ĉe ĝi biblioteko, artgalerio kaj arta klubo. Daŭre dum ĉiu semestro la kursoj de la pola lingvo logas ĉirkaŭ 120 personojn.

El la elsendo 06.06.2014. Legas Tomek


---

# Pola Instituto en Sofio premiita per la „Ora Plumo”

**Published:** 2014-06-06

**URL:** https://pola-retradio.org/2014/06/pola-instituto-en-sofio-premiita-per-la-ora-plumo/

**Categories:** Kulturkroniko

**Audio:** /wp-content/uploads/2014/06/Pola-Instituto-en-Sofio-premiita.mp3, /wp-content/uploads/2014/06/Pola-Instituto-en-Sofio-premiita.mp3?_=6

La Pola Instituto en Sofio estis la unusola eksterlanda institutcio, kiu estis premiita inter 24 reprezentanoj de la kulturo kaj arto per la prestiĝa „Ora Plumo” de la redakcio Classic FM Radio kaj la Artgalerio Makta.  La premio estis atribuita rekone pro la meritoj de la Instituto en la evoluigado de la pola-bulgara kultura kunlaboro dum ĝia 65-jara funkciado en Bulgario. La solenaĵo okazis kadre de la Eŭropa Muzika Festivalo organizita de la redakcio kunlabore kun la bulgara kultur­ministerio kaj sofia urbooficejo. La evento celis popularigi la kandidatiĝon de Sofio por Eŭropa Ĉefurbo de Kulturo 2019. Kadre al la solenaĵo okazis koncerto de laŭreatoj de internaciaj kaj landaj konkursoj. Inter ili troviĝis Konstanza Diulgerova, la laŭeatino de la 1-a premio en la konkurso de Witold Lutoslawski organizita de la Pola Instituto en Sofio en 2013. Ĉi-aŭtune kune kun sia lekcianto, profesoro Ludmil Angelov, elstara bulgara ŝopenologo ili koncertos en la varsovia Muzika Universitato.

El la elsendo 06.06.2014. Legas Tomek


---

# E-elsendo el la 06.06.2014

**Published:** 2014-06-06

**URL:** https://pola-retradio.org/2014/06/e-elsendo-el-la-06-06-2014/

**Categories:** Elsendoj

**Audio:** /wp-content/uploads/2014/06/RetRadio_-06.06.2014.mp3

Podkasto: Ludu en nova fenestro | Elŝutu

Lime de majo kaj junio en Rybnik en la suda Pollando junaj polaj esperantistoj kun sia instruistino gastigis siajn ĉeĥajn gekolegojn kun ilia instruistino. Kiel pasis ilia estado ni rakontas laŭ la raporto de Teresa Konsek de jaroj instruanta Esperanton en unu el la tieaj elementaj lernejoj. La 340-a E-elsendo ĉe www.pola-retradio.org riĉas je kulturaj informoj. Fine ni proponas renkontiĝon en Leterkesto. En la programo kantas infanoj el la lernejo en Rybnik, aŭdighas kanto el la puptetra spektaklo en Esperanto. Kantas ankaŭ Alejandro Cosavella fragmente sian kanzonon „Homarano”.

Informoj de kulturkroniko estas paralele legeblaj kaj aŭskulteblaj en la rubriko Novaĵoj.


---

# E_elsendo el la 10.06.2014

**Published:** 2014-06-10

**URL:** https://pola-retradio.org/2014/06/e_elsendo-el-la-10-06-2014/

**Categories:** Elsendoj

**Audio:** /wp-content/uploads/2014/06/RetRadio_10.06.2014.mp3

Podkasto: Ludu en nova fenestro | Elŝutu

La ŝatantojn de la klasika literaturo en la 341-a E-elsendo ĉe www.pola-retradio.org atendas la 4-a fragmento de la romano de la pola Nobel-premiito, Henryk Sienkiewicz “Quo Vadis” en la E-traduko de Lidia Zamenhof. Komence nia ĉefinformo sciigas, kiel poloj pritaksas siajn ĉefministrojn de la lastaj 25 jaroj. Ĉi-semajne abundas temoj el la pola gazetaro. Ni i.a. legis pri la kampanjo ŝanĝi ĉiujn energiuzajn registrilojn en Pollando konforme al la unia direktivo, pri la altlerneja kunlaboro inter Pollando kaj Brazilo kaj fine pri kiuj feriolokoj eksterlande poloj rezignas. La scienca bulteno enhavas la informojn pri brilaj kvalitoj de la pola artefarita osto kaj pri ekologia katastrofo minacanta per formorto de multegaj besto- kaj plantospecioj. Muzike akompanas nin la ensemblo Kaj Tiel Plu per sia kanto el la KD eldonita de Vinilkosmo “Surplacen venu vi”. Kiel kutime la tekstoj de la novaĵoj kaj la scienca bulteno estas paralele aŭskulteblaj kaj legeblaj en unuopaj rubikoj de nia paĝo helpante al novaj kaj ankoraŭ ne plene spertaj esperantistoj altigi sian lingvokonon kaj parolkomprenon.


---

# La rangolisto de la polaj ĉefministroj

**Published:** 2014-06-11

**URL:** https://pola-retradio.org/2014/06/la-rangolisto-de-la-polaj-cefministroj/

**Categories:** Novaĵoj

**Audio:** /wp-content/uploads/2014/06/w_Polaj-cxefministroj-de-la-25-jarigxo.mp3, /wp-content/uploads/2014/06/w_Polaj-cxefministroj-de-la-25-jarigxo.mp3?_=7

Lige kun la 25-jariĝo de la unuaj parte demokrataj balotoj en Pollando la opinisonda instituto CBOS enketis polojn pri la plej bona ĉefministro de la lasta jarcent­kvarono. 5 procentoj de la enketitoj elmontris Tadeusz Mazowiecki, por 10 procentoj la plej bona estis Jerzy Buzek, Jaroslaw Kaczyński ricevis voĉojn de 8 procentoj de la enkektitoj, Donald Tusk havas 7-procentan subtenon. La sekvajn lokojn okupis Leszek Miller, Włodzimierz Cimoszewicz, Jan Olszewski, Waldemar Pawlak kaj Kazimierz Marcinkiewicz. Malplej alte estis taksitaj atingaĵoj de Jan Bielecki, Józef Oleksy, Hanna Suchocka kaj Marek Belka. Preskaŭ 23 procentoj de la enetitoj ne kapablis elmontri la plej bonan kabinetestron. Dum la tuta 25-jara periodo la plej grandajn esperoj poloj ligis kun la registaro de Tadeusz Mazowiecki. Eĉ 82 procentoj de la enketitoj bonvenigis lin kun espero kaj kredo pri pliboniĝo de la situacio. Neniu pli posta kabineto kaj ĝia estro estis bonvenigita tiom entuziasme.

El la elsendo 11.06.2014. Legas Krystyna

Polaj cxefministroj de la 25-jarigxo


---

# Nun la specioj formortas pli rapide ol antaŭe

**Published:** 2014-06-11

**URL:** https://pola-retradio.org/2014/06/nun-la-specioj-formortas-pli-rapide-ol-antaue/

**Categories:** Sciencaj informoj

**Audio:** /wp-content/uploads/2014/06/sc-krysia-rande-de-nova-katastrofo....mp3, /wp-content/uploads/2014/06/sc-krysia-rande-de-nova-katastrofo....mp3?_=8

La planto- kaj bestospecioj pereas nun almenaŭ mil fojojn pli rapide ol kiam aperis la unuaj homoj kaj la mondo staras rande de laŭvica amasa formortado. Tio rezultas el esploroj en la usona Duke University [dik juniversity]. La tieaj esploristoj analizis la malnovan kaj nunan ritmon de la formortado kaj malkovris, ke iam ĝi estis multe malpli rapida ol oni ĝis nun asertis. Nun la planto- kaj bestospecioj malaperas ĉ. 10-oble pli rapide ol premisis biologoj. La malaperadon de la specioj influas multaj faktoroj, sed la ĉefa estas perdo de vivejoj, kio ligiĝas kun la homa ekspansio. Al tio aldoniĝas invad­specioj, kiuj forpuŝas la indiĝenajn,   klimatŝanĝoj kaj ankaŭ ĉasdekumado. Jam kelkfoje granda parto de la Tero fariĝis viktimo de amasa formortado de la specioj. Antaŭ ĉirkaŭ 66 milionoj da jaroj  la amasa formortado pereigis di­onosaŭrojn kaj tri kvaronon de la teraj specioj. Antaŭ 252 milionoj da jaroj en simila procezo pereis 90 procentoj de nia planedo. Sciencistoj tamen vidas esperon en modernaj teknologioj kaj en alarmado pri specioj endanĝerigitaj fare de posedantoj de plurfunkciaj poŝtelefonoj. Tiam iliaopinie eblos entrepreni la provon savi iliajn vivejojn aŭ generigi en kontrolaj kondiĉoj. Kiel ekzemplon ili citas brazilan simion Leontopithecus rosalia, kiu antaŭ kelkaj jaroj estis rekonita kiel formortinta pro perdo de vivejoj. Oni tamen retrovis ĝin en senhomaj regionoj de Brazilo, pli­nombrigis en mallibereco kaj sekve lasis en arbarojn. Nun estas pli da ili ol lokoj, en kiuj oni povus ilin liberigi.

El la elsendo 11.06.2014. Legas Barbara


---

# Pola artefarita osto

**Published:** 2014-06-11

**URL:** https://pola-retradio.org/2014/06/pola-artefarita-osto/

**Categories:** Sciencaj informoj

**Audio:** /wp-content/uploads/2014/06/sc_Brila-kvalito-de-pola-artefarita-osto.mp3, /wp-content/uploads/2014/06/sc_Brila-kvalito-de-pola-artefarita-osto.mp3?_=9

Jam antaŭ 4 jaroj sciencistoj el la Min- kaj Fandindustria Akademio en Krakovo post 6 jaraj laboroj certis, ke ili sukcesis inventi biomaterialon, kiu distingiĝis inter aliaj osto­anstataŭaj materialoj en la mondo. Nun kunlaboras pri ĝi esploristoj el la Medicina Universitato en Lublino. La inventita  materialo bonege taŭgas por bio­inplantaĵoj. Ĝi ne kaŭzas inflamojn kaj ne estas rifuzata de organismo. Unu jaron post enplanto ĝi bone kunlaborante kun la ĉeloj transformiĝ­ante en oston. La pola biomaterialo baziĝas sur  kalci­fosfato, kiu eniras la konsiston de ostoj kaj koraloj. Ĝi kelkfoje povas esti riĉigata per jonoj de magnezo, sed krome ankaŭ ĝi estas riĉigata per sukera polimera komponento, kiu kaŭzis, ke ĝi fariĝas simila al la homa spongeca osto, facila por tranĉoj kaj modifoj. La konsistera polimero sub la influo de humideco pufiĝas ŝanĝante siajn proprecojn fariĝante kungluaĵo. La pola biomaerialo povas esti saturita per antibiotiko aŭ per aliaj substancoj, ekzemple kreskigaj. Ĝi evidentiĝis esti bona fundamento por la ĉeloj, kiuj sur ĝi lokiĝas.

El la elsendo 11.06.2014. Legas Barbara


---

# “So­li­da­ri­té Fran­ce Po­lo­gne”

**Published:** 2014-06-13

**URL:** https://pola-retradio.org/2014/06/solidarite-france-pologne/

**Categories:** Kulturkroniko

**Audio:** /wp-content/uploads/2014/06/Ekspozicio-pri-la-Societo-France-Pologne.mp3, /wp-content/uploads/2014/06/Ekspozicio-pri-la-Societo-France-Pologne.mp3?_=10

Ĝis morgaŭ, t.e. la 14-a de junio en la varsovia ekspozicia salono Kordegrda daŭras la ekspozicio dediĉita al la franca subteno por la Solidareco. Inaŭguris ĝin la veninta por la soleado de la 25-jariĝo de la unuaj parte demokrataj balotoj en Pollando prezidento Fran­ço­is Hol­lan­de. La kunteksto de la ekspozicio estas grandaj manifestacioj en Francio okazintaj la sekvan tagon post la proklamo de la milita stato en Pollando la 13-an de decembro 1981. Tiam pli ol 100 mil personoj sur la stratoj de la francaj urboj manifestis kontraŭ la proklamo de la milita stato en Pollando. La nomo de la ekspozicio “So­li­da­ri­té Fran­ce Po­lo­gne” referencas al unu el la unuaj francaj hel­organizoj, kiuj subtenis polojn dum la milita stato. La helpo de Francio estis eksterordinara, ne temis pri helpo de unu ŝtato al la alia, sed helpo de la sindikataj organizaĵoj por la pola Solidareco, helpo de la francaj preĝejaj grupoj por la pola Eklezio, helpo de franca junularo kaj individuaj francoj. La aŭtoroj de la ekspozicio utiligis i.a. la eldirojn de la partoprenintoj de la tiamaj eventoj, de la agantoj de Solidareco kaj de aktivuloj de la francaj sindikataj centraloj.

El la elsendo 13.06.2014. Legas Gabi


---

# E_elsendo el la 13.06.2014

**Published:** 2014-06-13

**URL:** https://pola-retradio.org/2014/06/e_elsendo-el-la-13-06-2014/

**Categories:** Elsendoj

**Audio:** /wp-content/uploads/2014/06/RetRadio_13.06.2014.mp3

Podkasto: Ludu en nova fenestro | Elŝutu

Głogów, en la sudokcidenta Pollando estas urbo kun riĉa kaj varia historio, pri kiu ni proponas aŭskulti en la 342-a E-elsendo ĉe www.pola-retradio.org. Komence ni informas pri interesa ekspozicio en Varsovio, kiu en la lastaj tagoj memorigis la helpon de francoj tuj post la proklamo de la milita stato en Pollando en la 1981-a jaro. E-informo rilatas al la aŭtuna ekpozicio en la ĉeĥa E-Muzeo en Svitavy kaj serĉataj por ĝi kontribuaj eksponaĵoj. La elsendon finas leterkesta programero. La kulturkronika informo kaj la felietono estas paralele legeblaj kaj aŭskulteblaj en la unuopaj rubrikoj de la paĝo.


---

# E_elsendo el la 17.06.2014

**Published:** 2014-06-17

**URL:** https://pola-retradio.org/2014/06/e_elsendo-el-la-17-06-2014/

**Categories:** Elsendoj

**Audio:** /wp-content/uploads/2014/06/RetRadio_17.06.2014.mp3

Podkasto: Ludu en nova fenestro | Elŝutu

Renato Corsetti estas la antaŭ­mikrofona gasto en la 343-a E-elsendo ĉe www.pola-retradio.org dividante la informojn pri la agado de UEA-Komisiono pri Meza Oriento kaj Norda Afriko – MONA. La komenca informa parto rilatas al eventoj en Pollando. En scienca bulteno ni konatiĝas kun la esplor­rezultoj de usonaj sciencistoj pri tio, kiel moralon de individuo influas vivo en grupo. Ni ankaŭ informas pri malfid­indeco de Vikipedio rilate medicinajn artikolojn. Muzike akompanas nin Mélanie Prin memorigante fragmente la aŭtoran tangon de Lorenzo Tomezzoli. La informoj de la scienca bulteno kaj inter­paprolo kun nia antaŭmikrofona gasto troviĝas en unuopaj rubrikoj de nia paĝo.


---

# Renato Corsetti pri laboro de la UEA-Komisiono pri Meza Oriento kaj Norda Afriko

**Published:** 2014-06-17

**URL:** https://pola-retradio.org/2014/06/renato-corsetti-pri-laboro-de-la-uea-komisiono-pri-meza-oriento-kaj-norda-afriko/

**Categories:** Antaŭ la mikrofono

**Audio:** /wp-content/uploads/2013/09/Kun-Renato-Corsetti-pri-MONA.mp3, /wp-content/uploads/2013/09/Kun-Renato-Corsetti-pri-MONA.mp3?_=11

R enato Corsetti el Italio estas i.a. la kunordiganto de UEA-Komisiono pri Meza Oriento kaj Italio. La renkontiĝo dum IFEF-kongreso en San Benedetto del Tronto estis la okazo demandi pri freŝaj informoj rilataj al la laboro de la Komisiono kaj situacio de esperantistoj en ĉi tiu regiono. El la elsendo 17.06.2014.


---

# Monda Kongreso de la pola Instituto de Scienco kaj Kulturo

**Published:** 2014-06-20

**URL:** https://pola-retradio.org/2014/06/monda-kongreso-de-la-pola-instituto-de-scienco-kaj-kulturo/

**Categories:** Kulturkroniko

**Audio:** /wp-content/uploads/2013/10/Kongreso-de-la-Pola-Instituto-de-Scienco-kaj-Kulturo.mp3, /wp-content/uploads/2013/10/Kongreso-de-la-Pola-Instituto-de-Scienco-kaj-Kulturo.mp3?_=12

Morgaŭ komenciĝas en Varsovio Monda Kongreso de la Pola Instituto de Scienco kaj Kulturo en Usono. La debatojn kun la partopreno de pli ol 200 sciencistoj ĉefe el Usono kaj Pollando inaŭguros sesio pri Jan Karski, kiu estas la patrono de la 2014-a jaro. Dum tritagaj debatoj en la Varsovia Universitato okazos preskaŭ 50 podiaj diskutoj koncerne diversajn scienc­branĉojn. Plimulto de la debatoj estos dediĉita al la historio de la pola enmigrant­aro en Usono, ĝia aktiveco en la kultura kaj politika vivo de Usono kaj ankaŭ literaturo. Okazos sesioj dediĉitaj al ekonomio, bioteknologio kaj medicino. Pola Instituto pri Scienco kaj Arto en Usono (PIASA) kreiĝis en 1942 en Novjorko. Temas pri la polkolonia scienca kaj didaktika institucio establita de elstaraj reprezentantoj de la pola scienco kaj kulturo. Ĝiaj agadoj koncentriĝas pri la informado de la usona socio pri Pollando, ĝia kultura heredaĵo kaj firmigado de polaj-usonaj rilatoj.

El la elsendo 20.06.2014. Legas Tomek


---

# Polaj artistoj en Muzika Festivalo en Izmiro, Turkio

**Published:** 2014-06-20

**URL:** https://pola-retradio.org/2014/06/polaj-artistoj-en-muzika-festivalo-en-izmiro-turkio/

**Categories:** Kulturkroniko

**Audio:** /wp-content/uploads/2013/10/Poloj-en-la-Internacia-Muzika-Festivalo-en-Izmiro.mp3, /wp-content/uploads/2013/10/Poloj-en-la-Internacia-Muzika-Festivalo-en-Izmiro.mp3?_=13

Krzysztof Penderecki kaj Sinfonia Varsovia kune kun la turka pianisto Hüseyin Sermet inaŭguris lastsabate la 28-an Internacian Muzikan Festivalon en Izmiro, kiu daŭros ĝis la 3-a de septembro. En la koncerto okazinta en la Granda Teatro en Efezo estis plenumitaj du komponaĵoj de Beethovena “Verkoj de Prometeo” kaj la 5-a Fortepiana Konĉerto kaj la 2-a Simfonio de Penderecki. Last­merkrede kadre de la festivalo prezentiĝis la pola baroka grupo Arte dei Suonatori kun la brita violon­istino Rachel Podger. La koncerto “Alla Turca Alla Polacca” okazinta en unu el la plej gravaj objektoj de Efezo enhavis komponaĵojn de Telemann, Haydn, Mozart kaj verkojn kreiĝintajn en la periodo de la Otomana Imperio. La prezentiĝo de la polaj artistoj okazis kadre de la solenado de la 600-jariĝo de la polaj-turkaj diplomatiaj rilatoj pasanta en 2014.

El la elsendo 20.06.2014. Legas Tomek


---

# E_elsendo el la 20.06.2014

**Published:** 2014-06-20

**URL:** https://pola-retradio.org/2014/06/e_elsendo-el-la-20-06-2014/

**Categories:** Elsendoj

**Audio:** /wp-content/uploads/2014/06/Retradio_-20.06.2014.mp3

Podkasto: Ludu en nova fenestro | Elŝutu

Bronisław Malinowski, mondfama etnologo, sociologo kaj antropologo estas la heroo de nia laŭvica felietono el la ciklo “Koninda polo”. En la 344-a E-elsendo ĉe www.pola-retradio.org aŭdiĝas krome kulturkroniko, E-informoj kaj Leterkesto. La felietono kaj informoj de la kulturkroniko estas paralele legeblaj kaj aŭskulteblaj en rilataj rubrikoj de nia paĝo.


---

# Polaj-hispanaj interregistaraj konsultoj

**Published:** 2014-06-24

**URL:** https://pola-retradio.org/2014/06/polaj-hispanaj-interregistaraj-konsultoj/

**Categories:** Novaĵoj

**Audio:** /wp-content/uploads/2014/06/Polaj-hispanaj-interregistaraj-konsultoj.mp3, /wp-content/uploads/2014/06/Polaj-hispanaj-interregistaraj-konsultoj.mp3?_=14

Lunde en Gdansko okazis polaj-hispanaj interregistaraj konsultoj kun la partopreno de la ĉefministroj Donald Tusk kaj Mariano Rajoy. Ili koncernis situacion en Ukrainio, ekonomian kunlaboron kaj energetikan sekurecon. Dum la konsultoj estis akceptitaj du dokumentoj. Komuna deklaracio pri kunlaboro rilate laboron kaj socian plitikon kaj intenco­letero pri firmigo de kunlaboro koncerne defendon. Kadre de la konsultoj inter la ĉefministraj interparoloj okazis renkontiĝo de reprezentantoj de unuopaj ministerioj: pri laboro kaj socia politiko, regiona evoluo, nacia defendo, medio kaj mastrumado. La polaj-hispanaj konsultoj estis inaŭguritaj en 2003. La lastaj okazis en julio 2013 en Madrido.

El la elsendo 24.06.2014. Legas Milada

Polaj-hispanaj interregistaraj konsultoj


---

# E_elsendo el la 24.06.2014

**Published:** 2014-06-24

**URL:** https://pola-retradio.org/2014/06/4087/

**Categories:** Elsendoj

**Audio:** /wp-content/uploads/2014/06/RetRadio_24.06.2014.mp3

Podkasto: Ludu en nova fenestro | Elŝutu

En la literatura segmento de la 345-a E-elsendo ĉe www.pola-retradio.org aŭdiĝas la 5-a fragmento de la romano “Quo Vadis” de Henryk Sienkiewicz en la traduko de Lidia Zamenhof. En la novaĵoj ni referencas al la lundaj polaj-hispanaj interregistaraj interparoloj kaj al la partopreno de la Pola Instituto en Budapeŝto en la solenado de Nokto de Muzeoj en Hungario. Komenciĝas la feria sezono, sed ĝi ne estos ĝuebla de ĉiuj, kiel sciigis la pola gazetaro. Sciencistoj komencis esplori la sekvadon de fiŝkaptaj ŝipoj de mardbirdoj. Pri parto de iliaj esplor­rezultoj ni informas kadre de nia hodiaŭa scienca bulteno. En nia arkivo ni trovis belan maristan kanton, kiu taŭge ornamas kaj ĉi tiun informon kaj la tutan elsendon. Bedaŭrinde ne ni disponas pri donitaĵoj pri ĝia aŭtoro, kantisto kaj ni dankeme akceptos informojn esperante, ke iuj ge­aŭskultantoj konas ĝin. Aktualaĵoj kaj scienca informo estas samtempe legeblaj kaj aŭskult­eblaj, kio servas al novaj kaj ankoraŭ ne plene spertaj E-parolantoj altigi sian lingvokonon kaj parol­komprenon. Uzu la servon kaj disvastigu ĝin.


---

# Pola Instituto en la budapeŝta Nokto de Muzeoj

**Published:** 2014-06-24

**URL:** https://pola-retradio.org/2014/06/pola-instituto-en-la-budapesta-nokto-de-muzeoj/

**Categories:** Kulturkroniko

**Audio:** /wp-content/uploads/2014/06/Pola-Instituto-en-Budapesxto-en-la-Nokto-de-Muzeoj.mp3, /wp-content/uploads/2014/06/Pola-Instituto-en-Budapesxto-en-la-Nokto-de-Muzeoj.mp3?_=15

Per historia promeno laŭ la spuroj de diplomatoj, kiuj dum la 2-a mondmilito estis savantaj judojn en Hungario, per diversrimeda elekronika prezento pri Jan Karski kaj per la ekspozicio pri la dummilita  sidejo de la nuna Pola Instituto en Budapeŝto ĝi partoprenis la Nokton de Muzeoj en Hungario okazinta inter la 21-a kaj la 22-a de junio. La programo  en signifa grado estis ligita kun la daŭranta en Hungario Memorjaro pri la hungara holakaŭsto en la 70-a datreveno de la deportado de judoj el Hungario. Dum la historia promeno la vizitantoj konatiĝis kun la historio de i.a. Henryk Sławik (sŭavik), delegito de la pola registaro en Londono, kiu gvidis la Civitanan Komitaton por Proteki Polajn Rifuĝintojn en la jaroj 1939-1944. La promeno estis la komuna iniciato de diplomatiaj centroj el Svedio, Hispanio, Italio, Portugalio, Svislando, la Apostola Ĉefurbo kaj Pollando. Vespere en la kineja salonego de  Instituto okazis i.a. elektronika, multrimeda prezento pri Jan Karski. Speciale okaze de la Nokto estis prezentita ekspozicio, memoriganta la sorton de la budapeŝtaj judoj, kiuj per dekreto el la 16-a de junio 1944 estis devigitaj loĝi en unu el 2 mil domoj kun la flava Davida Stelo. Unu el ili estis brikdomo, en kiu ekde 1964 funkcias la Pola Instituto.

El la elsendo 24.06.2014. Legas Milada


---

# Fiŝkaptistaj boatoj logas marbirdojn

**Published:** 2014-06-24

**URL:** https://pola-retradio.org/2014/06/fiskaptistaj-boatoj-logas-marbirdojn/

**Categories:** Sciencaj informoj

**Audio:** /wp-content/uploads/2014/06/Fisxkapistaj-boatoj-logas-marbirdojn.mp3, /wp-content/uploads/2014/06/Fisxkapistaj-boatoj-logas-marbirdojn.mp3?_=16

Fiŝkaptistaj boatoj, pli ĝuste la forĵetataj el ili forfalaĵoj efikas je birdoj kiel magneto kaj la ĉeesto de la boatoj influas la konduton de birdoj en la distanco de  11 kilometroj. Skribis pri tio la revuo Current Biology. Sciencistoj antaŭe asertis, ke akompanado al boatoj fare de marbirdoj estas prefere loka fenomeno,  tial surprizis ilin la fakto, ke temas pri multe pli granda distanco, kiun ili traflugas.  Oni ekzamenis la flugojn de nordaj suloj el ses kolonioj troviĝantaj ĉirkaŭ Brito. Estis utiligitaj donitaĵoj el tutmonda loktrova sistemo (GPS) devenantaj el fiŝkaptistaj boatoj. La kreitaj baze de ili modeloj atestas, ke la ĉeesto de boatoj ŝanĝas la konduton de nordaj suloj eĉ en la distanco de 11 kilometroj, do la diametro de la surfaco troviĝanta sub la influo de boato egalas do al 22 kilometroj. Multo elmontras ankaŭ tion, ke birdoj kapablas juĝi kun kiaspeca boato kaj homaktiveco ili rilatas. La menciitaj nordaj suloj malpli ofte akompanis boatojn nur preternavigantajn. Pli ofte la birdoj sekvas tiujn, kiuj aktive fiŝkaptis. Sciencistoj volas nun scii, kiel en la medio de maraj birdoj okazas interŝanĝo de informoj logante al koncerna surfaco laŭvicajn malsatajn birdojn. Tio povos helpi la administradon de fiŝkaptejoj kaj protekton de specioj.

El la elsendo 24.06.2014. Legas Tomek


---

# La orgenfestivalo en Leżajsk

**Published:** 2014-06-27

**URL:** https://pola-retradio.org/2014/06/la-orgenfestivalo-en-lezajsk/

**Categories:** Kulturkroniko

**Audio:** /wp-content/uploads/2014/06/Orgenfestivalo-en-Lezajsk.mp3, /wp-content/uploads/2014/06/Orgenfestivalo-en-Lezajsk.mp3?_=17

Per orgen­recitalo de  Jakub Chachulski kaj koncerto de oper­kantistoj Wiesław Ochman kaj  Małgorzata Kellis estis inaŭgurita lunde la 23-a Internacia Festivalo de Orgena kaj Ĉambra Muziko en Leżajsk, la suda Pollando. En la Bernanrdena Baziliko aŭdiĝis komponaĵoj i.a. de Johann Sebastian Bach, Sebasitian Duron, Guy Bovet, Francisco Correa de Arauxo. Al tenorulo Wiesław Ochman (vjesŭav oĥman) kaj sopranulino Małgorzta (maŭgoĵata) Kellis akompanis la Pola Ĉambra Orkestro „Polish Camerata” sub la direkto de Marek Głowacki (gŭovacki). En ilia plenumo la publiko aŭskultis komponaĵojn de Cesar Frank, Franz Lehar, Robert Stolz, Victor Herber. En la programo aŭdiĝis ankaŭ la komponaĵoj „Ave Maria” de Franz Schubert, Gaetano Donizetti, Luigi Luzzi kaj Johann Sebastian Bach. En la festivalo daŭronta ĝis la 25-a de aŭgusto artistoj ne nur el Pollando ludos per fama, baroka orgeno de la Baziliko el la fino de la 16-a jarcento.

El la elsendo 27.06.2014. Legas Milada


---

# La 20-jarcentaj filmoj por politika propagando

**Published:** 2014-06-27

**URL:** https://pola-retradio.org/2014/06/la-20-jarcentaj-filmoj-por-politika-propagando/

**Categories:** Kulturkroniko

**Audio:** /wp-content/uploads/2014/06/kk_Festivalo-de-propagandaj-filmoj.mp3, /wp-content/uploads/2014/06/kk_Festivalo-de-propagandaj-filmoj.mp3?_=18

Ĝis sabato en la Muzeo de la 2-a mondmilito en Gdansko daŭras la film­trarigardo de kinobildoj kreitaj por la bezonoj de la 20-jarcenta politika propagando en la  totalismaj sistemoj. La prezento de kelkaj filoj bezonis akiron de specialaj permesoj.  Temas nome pri filmoj produktitaj en la stalinisma Sovetunio, nazia Germanio, faŝista Italo kaj Pola Popola Respubliko de Bierut. La elekton de filmoj faris historiisto, politologo kaj direktoro de la Instituto pri la Politikaj Sciencoj de la Pola Sciencakademio. La trarigardo estis konceptita kiel cikla aranĝo, kiu havas konigan kaj klerigan karakteon ne nur ligitan kun historio. Rigardate la filmojn la spektanto havas la ŝancon enpensiĝi kiomgrade la totalisma propaganto ankoraŭ eĥas en la mondo kaj ĉu ĝiaj teknikoj ne estas ĝis nun apikataj. Evidentiĝas, ke jes. Al ĉiu filmo akompanas komento de profesoro Król, la direkto de la Instituto. Post ĉiu prezeno okazas la diskuto kun publiko. La kinobildoj “La triumfo de volo” aj „Hitlerjunge Quex” devis ricevi por esti prezentitaj  specialan aprobon de germanaj aŭtoritatoj.

El la elsendo 27.06.2014. Legas Milada


---

# Korea Festivalo

**Published:** 2014-06-27

**URL:** https://pola-retradio.org/2014/06/korea-festivalo/

**Categories:** Kulturkroniko

**Audio:** /wp-content/uploads/2014/06/kk_Korea-Pikniko-en-Varsovio.mp3, /wp-content/uploads/2014/06/kk_Korea-Pikniko-en-Varsovio.mp3?_=19

Lastsabate en la Parko Agrykola en Varsovio okazis Korea Festivalo lige kun la starigo de la reciprokaj diplomatiaj rilatoj, kio okazis antaŭ 25 jaroj la 1-an de novembro 1989. Ekde tiam inter ambaŭ landoj intensiĝis kunlaboro merkatista, kultura kaj kleriga. En 2012 dank’ al la subteno de la Instituto „Adam Mickiewicz” multaj polaj artistoj kaj reĝisoroj prezentiĝis en Koreio, ekzemple dum   Jarasum International Jazz Festival, International Film Festival en Busan kaj aliaj.  Aldonendas, ke la plej granda en la mondo fakultato pri la pola lingvo ekzistas en Seŭlo. La lastsabata Pikniko kun la korea kulturo omaĝis ne sole la starigon de la diplomatiaj rilatoj, sed krome ebligis al poloj „gustumi” Koreion en speciale tiuokaze organizita korea urbeto en la centro de la pola ĉefurbo. Okazis bunta kultura programo, en kiu oni spektis i.a. koreajn dancojn kaj prezenton de Taekwondo fare de la majstro Kang kaj liaj studentoj. Por la aranĝo venis el Koreio  la muziktrupo SOREA Band kaj projekt­antino de la tradicia korea kostumo „Hanbok”, So-jung Lee. Multis pliaj atrakciaĵoj i.a. ligitaj kun la korea kuirarto. Oni povis ili ne sole gustumi originalajn koreajn manĝaĵojn, sed ankaŭ aĉeti necesajn ingrediencojn. Eblis konatiĝi kun la korea literaturo en la pola lingvo ĉe la stando de la eldonejo „Floroj de Oriento”.

El la elsendo 27.06.2014. Legas Milada


---

# E_elsendo el la 27.06.2014

**Published:** 2014-06-28

**URL:** https://pola-retradio.org/2014/06/e_elsendo-el-la-27-06-2014/

**Categories:** Elsendoj

**Audio:** /wp-content/uploads/2014/06/RetRadio_27.06.2014.mp3

Podkasto: Ludu en nova fenestro | Elŝutu

Bialowieza Forest troviĝas inter la plej novaj objektoj sur la listo de la Monda Kulturheredaĵo de UNESCO. Nia felietono pri la koninda loko rilatas al la pola parto de Białowieża Praarbarego konata al multaj partoprenintoj de la Universala Kongreso en Bjalistoko. Komence de la 346-a E-elsendo ĉe www.pola-retradio.org aŭdiĝas kulturkroniko, en kiu ni informas pri finiĝanta en Varsovio filmtrarigardo de propagandaj filmoj, korea pikniko okazinta en Varsovio kaj komenciĝinta orgenfestivalo en Leżajsk. E-informo rilatas al la nunjara Pupekspozicio en Japanio, en kiu en 2014 estos reprezentita ankaŭ Esperantujo. Kulturkronikaj informoj kaj la felietono estas paralele aŭskulteblaj kaj legeblaj ĉe la unuopaj rubrikoj de nia paĝo.


---

# Nederlandanoj avanas inter aĉetantoj de polaj grundoj

**Published:** 2014-07-01

**URL:** https://pola-retradio.org/2014/07/nederlandanoj-avanas-inter-acetantoj-de-polaj-grundoj/

**Categories:** Novaĵoj

**Audio:** /wp-content/uploads/2013/10/w_Nederlandanoj-avanas-inter-acxetantoj-de-polaj-grundoj.mp3, /wp-content/uploads/2013/10/w_Nederlandanoj-avanas-inter-acxetantoj-de-polaj-grundoj.mp3?_=20

Inter la plej grandaj aĉetantoj de polaj grundoj troviĝas nederlandanoj, francoj kaj germanoj. Inter la eldonitaj permesoj fare de la ministerio por la internaj aferoj en 2013 temis pri grundoj agrikulturaj kaj arbaraj kun la surfaco de 697 hektaroj, aparte en la okcidenta Pollando. Eksterlandanoj akiris en pasinta jaro 320 permesojn, kiuj krom grundoj rilatis ankaŭ al aĉeto de loĝejoj, lokaloj de ĝenerala uzo, akcioj kaj kompani­paperoj. Dezirante aĉeti firm­havaĵojn (nemoveblaĵojn) eksterlandano devas elmontri firmajn kaj fortajn ligojn kun Pollando pere de geedziĝo, laboro en la estra personalo de entrepreno kun la ekster­lanada kapitalo aŭ ekonomia agado realigata konforme al koncerna leĝo. En la jaroj 1990-2013 eksterlandanoj ricevis pli ol 24 mil permesojn por aĉeto de grundaj firmhavaĵoj kun la suma areo de 50 mil hektaroj.

El la elsendo 01.07.2014. Legas Milada

Nederlandanoj avanas inter acxetantoj de polaj grundoj


---

# Varsovio gajnis la Eŭropan Biciklan Rivaladon

**Published:** 2014-07-01

**URL:** https://pola-retradio.org/2014/07/varsovio-gajnis-la-europan-biciklan-rivaladon/

**Categories:** Novaĵoj

**Audio:** /wp-content/uploads/2013/10/w_-Varsoviaj-biciklistoj-gajnis-la-rivaladon.mp3, /wp-content/uploads/2013/10/w_-Varsoviaj-biciklistoj-gajnis-la-rivaladon.mp3?_=21

Varsovio gajnis la Eŭropan Biciklan Rivaladon 2014. Ĝi okazis en majo kaj partoprenis ĝin 32 eŭropaj urboj. La biciklistoj kadre de la kampanjo per plurfunkcia poŝtelefono aŭ la retejo endomondo.com povis registri siajn biciklajn traveturojn. La varsoviaj biciklistoj traveturis 300 mil kilometrojn, la duan lokon okupis Lodzo. La tieaj biciklistoj traveturis dum la monato 170 mil kilometrojn. Preskaŭ samtiom traveturis biciklistoj de Romo. Kadre de la tuta rivalado per biciklo oni traveturis en Eŭropo unu milionon 600 mil kilometrojn.

El la elsendo 01.07.2014. Legas Milada

Varsoviaj biciklistoj gajnis la rivaladon


---

# Minacoj ligitaj kun naturdeficito ĉe homoj

**Published:** 2014-07-01

**URL:** https://pola-retradio.org/2014/07/minacoj-ligitaj-kun-naturdeficito-ce-homoj/

**Categories:** Sciencaj informoj

**Audio:** /wp-content/uploads/2013/05/sc_Minacoj-de-naturdeficito.mp3, /wp-content/uploads/2013/05/sc_Minacoj-de-naturdeficito.mp3?_=22

Radikalaj ŝanĝoj en la vivstilo de la nuntempaj homoj alkondukis al tio, ke ĉiam pli da personoj suferas pro la tiel nomata natur­deficito. La urbokreaj procezoj kaj dinamika evoluo de la teknologio kaŭzas, ke la enverguro inter homo kaj la naturo grandiĝas. Kaze de multaj personoj la virtuala medio preskaŭ tutece anstataŭis la naturan. La unuan fojon la simptomojn de naturdeficito priskribis en 2005Ri­chard Louv en sia libro „La lasta infano de la arbaro”. Ĝi traktas i.a. pri radikalaj ŝanĝoj, kiuj okazis en nia spertado de la naturo. Laŭ la aŭtoro la rilatoj inter homoj kaj la natura medio, en kiu ili vivas estis maltrankvilige perturbitaj. Laŭ esploristoj el la Katedro pri Media Psikologio el la UniveristatoAu­tó­no­ma en Madrido sur la skalo de tempopaso la periodo, en kiu homo vivas en urba medio egalas apenaŭ al kelkaj minutoj. Evidentiĝas, ke la homa nerva sistemo ne eltenas vivon nur en urba medio senigita je verdaĵoj, ĉar tio ne konformas al la originaj bezonoj de la homa organismo. Tial aperas novaj perturboj kaj multaj sensoj degeneriĝas. Laŭ iuj kuracistoj la nuntempaj infanoj povas esti estos la unua generacio kun prognozebla vivolongo malpli granda ol de iliaj gepatroj. La esploristoj atentigas, ke spite progresojn en medicino kaj pediatrio dum la lastaj jardekoj kreskis la nombro de longiĝaj malsanoj de infanoj, kiuj povas daŭri ĝis maturiĝo. Inter ili estas i.a. obezeco, astmo, manko de la vitamino D, atentomanka-hiperaktiva perturbo (ADHD). Samtempe kreskas elcento de infanoj suferantaj ilin ĉiujn kune. Tio ligiĝas kun la sida vivmaniero, pasigado de plimulto de tempo en fermitaj ejoj kaj manko de kontakto kun la naturo. Kiel unu el la terapeŭtaj metodoj specialistoj rekomendas same por la infanoj, kiel ankaŭ por plenkreskuloj pli intiman kontakton kun la natura medio. Tio povas pozitive influi ilian bonfarton, koncentriĝon, refreŝigi menson kaj korpon kreskigante imunecon kaj senŝarĝante cerbon de troaj informoj. Gravan rolon povas ludi do regula kontakto kun la naturo ankaŭ en la urbaj verdaĵ­sferoj. Tial – laŭ la sciencistoj – kreante ilin la urbo­planistoj devas en pli signifa grado konsideri la bazajn bezonojn de la homo.

El la elsendo 01.07.2014. Legas Tomek


---

# E_elsendo el la 01.07.2014

**Published:** 2014-07-01

**URL:** https://pola-retradio.org/2014/07/e_elsendo-el-la-01-07-2014/

**Categories:** Elsendoj

**Audio:** /wp-content/uploads/2014/07/RetRadio_01.07.2014.mp3

Podkasto: Ludu en nova fenestro | Elŝutu

En la 347-a E-elsendo ni denove invitas por la “Trarigardo de la E-Gazetaro”, en kiu ni rilatas al “Starto” de Ĉeĥa E-Asocio (4/2013), “Bulteno” de la E-ista klubo en Praha (2/2014), “La Ondo de Esperanto” (7/2014), “La Revuo Orienta” de Japana E-Instituto (6/2014), “La Lanterno Azia” de Korea E-Asocio (05/2014) kaj al “Nova Vojo” de E-Populariga Asocio (05/2014). Komence de la elsendo ĉe www.pola-retradio.org aŭdiĝas aktualaĵoj pri tio, kiuj eksterlandanoj avanas inter plej grandaj aĉetantoj de polaj grundoj kaj pri la sukceso de varsoviaj biciklistoj. Temo el la pola gazetaro analizas la sintenon de poloj al la t.n. surbendiga skandalo. La scienca informo koncernas minacojn ligitajn kun la natur­deficito ĉe la homo. Novaĵoj, scienca informo kaj la teksto de la trarigardo estas paralele legeblaj kaj aŭskult­eblaj en unuopaj rubrikoj de la elsendopaĝo.


---

# Malfrugotika eksponaĵo en Frombork

**Published:** 2014-07-04

**URL:** https://pola-retradio.org/2014/07/malfrugotika-eksponajo-en-frombork/

**Categories:** Novaĵoj

**Audio:** /wp-content/uploads/2013/10/m_mezepoka-lito.mp3, /wp-content/uploads/2013/10/m_mezepoka-lito.mp3?_=23

La Muzeo de Mikołaj Kopernik en Frombork (la norda Pollando) aĉetis la malfru­gotikan liton kun baldakeno el la komenco de la 16-a jarcento. La unika meblo­ riĉigos ekspozicion pri historio de medicino.

La meblo kreiĝis en la jaroj 1520-1530 en la regiono de Tirolo, kion sugestas la karakteriza dekoraĵo de la speco “plata tranĉo” (Flachschnitt). Temas pri plata basreliefo bildiganta la kapon de cervo inter kies kornoj trovigas krucifikso. La lita apogtabulo estas riĉigita per motivo de karduo kaj plat­plektaĵo. Laŭ muzeaj ekspertoj la lito estas unikaĵo ne sole en la skalo de Pollando. Oni aĉetis ĝin de privata kolektanto dank’ al la subvencio de la pola kultur­ministerio kaj komunumaj aŭtoritatoj. Dum la plej proksimaj semajnoj la valoran meblon eblas rigardi en la ekspozicio „Mors ianua vitae” (morto – la vivopordo) bildiganta la kistanajn sepulto­kutimojn. Poste kiel “lito de mortanto” la gotika meblo riĉigos la konstantan ekspozicion pri historio de medicino en Frombork.

El la elsendo 04.07.2014. Legas Milada

mezepoka lito


---

# E_elsendo el la 04.07.2014

**Published:** 2014-07-04

**URL:** https://pola-retradio.org/2014/07/e_elsendo-el-la-04-07-2014/

**Categories:** Elsendoj

**Audio:** /wp-content/uploads/2014/07/RetRadio_04.07.2014.mp3

Podkasto: Ludu en nova fenestro | Elŝutu

Tadeusz Orzechowski konata ankaŭ kiel Oksza Bej, finfine Tadeusz Oksza-Orzechowski meritiĝinta por Pollando kaj Turkio, ankaŭ por la 19-jarcenta telegrafia komunikado estas la heroo de nia felietono pri koninda polo. En la 348-a E-elsendo ĉe www.pola-retradio.org ni informas komence pri interesa eksponaĵo, kiun akiris la muzeo de Nikolao Kopernik en Frombork, E-informo sumigas la rezultojn de la monda reta KER-ekzameno. Fine de la elsendo kiel kutime aŭdiĝas leterkesta programero. Hodiaŭ krome apartan atenton meritas la premiera prezento de la nova kanto de Gilbert Drigon kaj Lorenzo Tomezzoli “Vin revidi”, kiun plenumas Mélanie Prin. La kanzono muzikritme kaj vorte enkondukas en la etoson de la Bonaera UK. Al Mélanie Prin la Redakcio gratulas aldone pro la brila rezulto de ŝia profesia bakalaŭriĝo. Spektu la kanton ĉe: http://youtu.be/LhSdaC6H1BE. La tekstoj de la kultur­kroniko kaj de la felietono estas paralele legeblaj kaj aŭskult­eblaj ĉe la unuopaj rubrikoj de nia elsendopaĝo.


---

# Ryszard Czarnecki unu el la vicprezidantoj de EP

**Published:** 2014-07-08

**URL:** https://pola-retradio.org/2014/07/ryszard-czarnecki-unu-el-la-vicprezidantoj-de-ep/

**Categories:** Novaĵoj

**Audio:** /wp-content/uploads/2013/10/M-Robert-Czarnecki-unu-el-la-vicpreyidantoj-de-EP.mp3, /wp-content/uploads/2013/10/M-Robert-Czarnecki-unu-el-la-vicpreyidantoj-de-EP.mp3?_=24

La eŭropdeputito de Juro kaj Justeco,Ryszard Czarnecki estis elektita la 1-an de julio 2014 kiel unu el 14 vicprezidantoj de la Eŭropa Parlamento en la nova oficperiodo. Kandidat­igis lin la frakcio de Eŭropaj Konservativuloj kaj Reformantoj. La fundamenta rolo de la vicprezidantoj estas subtenado de la estro de la Eŭropa Parlamento kaj anstataŭigado en situacioj antaŭviditaj leĝe. Ili eniras la konsiston de la Prezidumo de la Eŭropa Parlamento. Ryszard Czarnecki laboras en la Eŭropa Parlamento jam dum la tria oficperiodo kaj kiel li deklaris i.a. post sia elekto li reprezentos kiel vicprezdanto de la Eŭropa Parlamento la interesojn de Eŭropo kaj Pollando. Li volas krome okupiĝi pri la la orientaj najbaroj de la Unio.

El la elsendo 08.07.2014. Legas Milada

M Robert Czarnecki unu el la vicpreyidantoj de EP


---

# E_elsendo el la 08.07.2014

**Published:** 2014-07-08

**URL:** https://pola-retradio.org/2014/07/e_elsendo-el-la-08-07-2014/

**Categories:** Elsendoj

**Audio:** /wp-content/uploads/2014/07/RetRadio_08.07.2014.mp3

Podkasto: Ludu en nova fenestro | Elŝutu

En la 349-a E-elsendo ĉe www.pola-retradio.org denove ni proponas renkontiĝon kun E-literaturo per la 6-a fragmento de la romano “Quo Vadis” de Henryk Sienkiewicz en la traduko de Lidia Zamenhof. En la novaĵoj ni referencas al disdivido de la taskoj en la Eŭropa Parlamento notante i.a., ke Ryszard Czarnecki fariĝis unu el ĝiaj vicprezidantoj. En la scienca bulteno ni informas pri klopodoj rekrei la populacion de leporoj en la natura medio kaj pri giganta nesto de blankvostaj maragloj trovita en la centra Pollando. Jam per la tria kanzono laŭvice ni preparas nin al la Bonaera UK memorigante Tangon Romantika en la plenumo de Ramona van Dalsem. Aktualaĵo kaj sciencaj informoj estas samtempe legeblaj kaj aŭskult­eblaj. Rekomendu tiun servon de Pola Retradio al novaj kaj ankoraŭ ne plene spertaj E-parolantoj dezirantaj altigi sian lingvokonon kaj parol­komprenon.


---

# Klopodoj grandigi la populacion de leporoj

**Published:** 2014-07-08

**URL:** https://pola-retradio.org/2014/07/klopodoj-grandigi-la-populacion-de-leporoj/

**Categories:** Sciencaj informoj

**Audio:** /wp-content/uploads/2013/05/T-Leporoj-revenas-en-la-naturan-medion.mp3, /wp-content/uploads/2013/05/T-Leporoj-revenas-en-la-naturan-medion.mp3?_=25

Fine de junio ĉasistoj el la rondo “Szarak” en la sudokcidenta Pollando liberigis 100 breditajn leporojn kun la celo savi la malaperantan populacion de ĉi tiuj bestoj, kiuj en la regiono konserviĝis en la spura kvanto. La populacio de leporoj estis dekumita de agrikultura kemio kaj rapidritma fortranĉado de interkampaj arboj kaj arbustoj, kie ili havis siajn nestojn. La dekumadon de leporoj grandigas nun ankaŭ vulpoj, kies populacio rapide kreskas pro la aplikataj sanprotektaj inljekciaĵoj.

La liberigitaj leporoj devenas el la bredejo, kie ekzistas vivkondiĉoj en maksimuma grado proksimaj al la naturaj. Temas pri barita grandarea spaco. Leporoj el la kaĝa bredejo ne sukcesus fronti vivon en naturaj kondiĉoj. Ĉasistoj el la rondo “Szarak” dum unu jaro zorgos pri plia sorto de leporoj en ilia natura medio krom­nutrante ilin en specialaj lokoj. Temas pri la tria etapo reenkonduki leporojn sur la tereno de Wałbrzych-regiono, kie ekde 2012 estis reenkonduk­itaj al la naturaj kondiĉoj 320 leporoj. Tiu kampanjo daŭros ankaŭ estonte.

El la elsendo 08.07.2014. Legas Tomek


---

# Giganta nesto de blankvostaj maragloj

**Published:** 2014-07-08

**URL:** https://pola-retradio.org/2014/07/giganta-nesto-de-blankvostaj-maragloj/

**Categories:** Sciencaj informoj

**Audio:** /wp-content/uploads/2013/05/T-Giganta-nesto-de-blankvostaj-maragloj.mp3, /wp-content/uploads/2013/05/T-Giganta-nesto-de-blankvostaj-maragloj.mp3?_=26

Gigantan neston de blankvostaj agloj oni malkovris en la centra Pollando en la vojevodio de Lodzo. Ĝi pezas ĉirkaŭ unu tunon kaj altas tri metrojn. Tiu grandeco surprizis ornitologojn. Ĝi troviĝas en la interbranĉaro de maljuna alno kaj laŭ specialistoj ĝi estis konstruita sur la bazo de la forlasita butea nesto. Temas pri vera perleto de la birda arkitekturo. Laŭ observantaj forstistoj en la nesto troviĝas paro de blankvostaj maragloj kun du idoj, el kiuj unu jam forlasis la neston kaj la alia estis forflugopreta. Sur la tereno de la lodza arbaradministracio troviĝas 16 protektaj sferoj de la nestoj de ĉi tiuj birdoj kaj 14 paroj, kiuj nunjare ĝisatendis idojn. Blankvostaj maragloj estas en Pollando strikte protektataj, la lokalizo de iliaj nestoj estas leĝe konfidencaj. En la kovoperiodo oni ne rajtas proksimiĝi al ili je distanco malpli ol 500-metra.

El la elsendo 08.07.2014. Legas Tomek


---

# Theatrum Musicum Kraków – 2014

**Published:** 2014-07-11

**URL:** https://pola-retradio.org/2014/07/theatrum-musicum-krakow-2014/

**Categories:** Kulturkroniko

**Audio:** /wp-content/uploads/2013/10/kk_Theatrum-Musicum_Krakow-2014.mp3, /wp-content/uploads/2013/10/kk_Theatrum-Musicum_Krakow-2014.mp3?_=27

Ekde junio ĝis la 1-a de septembro daŭras Theatrum Musicum Kraków 2014. Dum la nunjara, unua eldono de ĉi tiu festivalo de klasika muziko okazos sume ĉirkaŭ 80 koncertoj en la plenumo de almenaŭ 700 artistoj. Theatrum Musicum, komuna iniciato de la krakovaj muzikaj institucioj signifas projekton, kiu celas elformi komunan platformon dank’ al kiu loĝantoj de Krakovo kaj de la tuta regiono disponos pri informoj rilate al ĉiuj gravaj artaj eventoj, kiuj okazas en la malnova ĉefurbo de Pollando. La projekton, kiu okazos ĉiujare dum la feria periodo kunordigas Capella Cracoviensis. La festivalon krom ĝi partoprenos i.a. Krakova Operejo, la Krakova Filharmonio, Sinfonietta Cracovia, Orekestro de Beethoven-Akademio, Cracovia Danza, Nacia Simfonia Orkestro de la Pola Radio.

El la elsendo 11.07.2014. Legas Milada


---

# E_elsendo el la 11.07.2014

**Published:** 2014-07-11

**URL:** https://pola-retradio.org/2014/07/e_elsendo-el-la-11-07-2014/

**Categories:** Elsendoj

**Audio:** /wp-content/uploads/2014/07/RetRadio_11.07.2014.mp3, http://www.vinilkosmo-mp3.com/eo/

Podkasto: Ludu en nova fenestro | Elŝutu

Pułtusk  estas la laŭvica vizitinda loko en Pollando, kiun ni prezentas en la 350-a E-elsendo de la Pola Retradio ĉe www.pola-retradio.org. La elsendon ni komencas per kultur­kronika evento, kiu estas Theatrum Musicum Kraków-2014. E-informoj rilatas al la relanĉata literatura konkurso, kiun povas partopreni kroataj esperantistoj. Kun granda ĝojo ni anoncas la reaperon de la elŝutejo de Vinilkosmo post kelkmonata riparado kaj renovigado ĉe www.vinilkosmo-mp3.com/eo/ . Fine aŭdiĝas mallonga muzika programero. Muzike en la vendreda elsendo akompanas nin Eterne Rima kun sia kanzono “Samideano”, aperinta sur la samtitola KD, eldonita de Vinilkosmo. En Leterkesto ni citas el la kanzono de Mélanie Prin (Gilbert Drigon kaj Lorenzo Tomezzoli) “Ne-forgesu-min”. La kulturkronika informo kaj la felietono estas samtempe legeblaj kaj aŭskulteblaj en la unuopaj rubrikoj de nia elsendoplatformo.


---

# Konvencio kontraŭ la komercado per homorganoj

**Published:** 2014-07-15

**URL:** https://pola-retradio.org/2014/07/konvencio-kontrau-la-komercado-per-homorganoj/

**Categories:** Novaĵoj

**Audio:** /wp-content/uploads/2013/10/bp_Koncencio-per-malpermeso-komerci-per-homorganoj.mp3, /wp-content/uploads/2013/10/bp_Koncencio-per-malpermeso-komerci-per-homorganoj.mp3?_=28

Konsilio de Eŭropo proklamis konvencion kontraŭ la komercado per la homorganoj. Ĝi celas protekti viktimojn kaj faciligi la internacian kunlaboron por pli efike punsekvi homojn respondecajn pro ĉi tiu agado. La konvencio baldaŭ estos disponigita por subskribo al 47 membro-ŝtatoj kaj al landoj ne apartenantaj al la Konsilio. Por ke ĝi enviviĝu ĝiaj sigelintoj devas fariĝi almenaŭ 5 ŝtatoj inkluzive de 3, kiuj estas membroj de la Kondilio. La subskribado estos ebla ĝis la fino de 2014 aŭ komenco de 2015.

La dokumento antaŭvidas, ke la sigenlintaj landoj traktos kiel delikton la forprenadon de homorganoj sen unusignifa konsento de organ­donanto – mortinta aŭ vivanta aŭ se tio kaŭzus profiton al la donanto aŭ al la tria persono. Samtempe ŝtatoj sigelintoj povos mem decidi ĉu respondecigi la organ­donanojn kaj ĉu trakti ilin kiel kunkulpulojn. La konvencio antaŭvidas kompenso­monon por la viktimoj, ilian protekton kaj enkondukon de preventorimedoj, kies celo estas garantio de egala aliro al transplantoj. Konsilio de Eŭropo elmontras, ke „manko de homorganoj firmigita de krizo, ekonomiaj malegalecoj, malsimilecoj en la sanprotektaj sistemoj kaj avidemo de senskrupulaj komercistoj de homorganoj alkondukis al disvolviĝo de transplant­ologia turismo kaj komercado per la homorganoj. Laŭ donitaĵoj cititaj en komuniko malgraŭ granda kresko de transplantoj en 2012 pli ol 68 mil homoj en Eŭropo atendis tranplanton de reno kaj ĉiun tagon pro manko de organoj mortas 12 personoj troviĝantaj sur la atendolisto.

En iu pli frua raporto, al kiu ni referencis en niaj elsendoj, estis reliefe atentigite, ke inter la kaŭzoj de homforkondukoj aŭ perdiĝintaj homoj en Eŭropo estas komercado per iliaj organoj fare de deliktaj grupoj.

El la elsendo 15.07.2014. Legas Barbara

Koncencio per malpermeso komerci per homorganoj


---

# E-elsendo el la 15.07.2014

**Published:** 2014-07-15

**URL:** https://pola-retradio.org/2014/07/e-elsendo-el-la-15-07-2014/

**Categories:** Elsendoj

**Audio:** /wp-content/uploads/2014/07/Pola-RetRadio_15.07.2014.mp3

Podkasto: Ludu en nova fenestro | Elŝutu

Gianfranco Tomba, esperantisto el Bolonjo kaj aktivulo de IFEF estas la gasto de nia 351-a E-elsendo ĉe www.pola-retradio.org. La interparolon kun li sekvas malgranda trarigardo de E-periodaĵoj ligitaj kun la esperantista fervojista agado, inkluzive de la kongresaj bultenoj. En la informa parto ni donas la atenton al la konvencio de Konsilio de Eŭropo koncerne malpermeson komerci per homorganoj, en la trarigardo de la pola gazetaro ni koncentriĝas pri ĉiam pli multaj eksterlandanoj – ĉefe ukrainanoj – en Pollando. La scienca temo traktas la malutilajn sekvojn de televid­rigardado por nia sano, eĉ pli la longo de la homa vivo. Nov­aĵbultena informo kaj scienca temo estas paralele aŭskult­eblaj kaj legeblaj en la unuopaj rubrikoj de nia elsendopaĝo.


---

# La Inkaa Vojo aldonita al la listo de la Monda Kulturheredaĵo

**Published:** 2014-07-18

**URL:** https://pola-retradio.org/2014/07/la-inkaa-vojo-aldonita-al-la-listo-de-la-monda-kulturheredajo/

**Categories:** Kulturkroniko

**Audio:** /wp-content/uploads/2013/10/kk-La-Inkaa-Vojo-sur-la-listo-de-Unesco.mp3, /wp-content/uploads/2013/10/kk-La-Inkaa-Vojo-sur-la-listo-de-Unesco.mp3?_=29

La Inkaa Reĝa Vojoestis registrita en la listo de la Monda Heredaĵo de Unesko. La sistemo de vojoj, kiuj ligis la ĉefurbon de Inkaoj – Cuzko kun la foraj regionoj de ilia ŝtato estis rekonita de Unesko kiel mirobjekto de la inĝenierio, kiu devas estis konservita kaj protekita. La Inkaa Reĝa Vojo, nomata ankaŭ Granda Trako aŭ Reĝa Trako konsistas el la vojsistemo longa ĉirkaŭ 30 mil kilometrojn. En la inkaa ŝtato tiuj ĉi vojoj konstruistaj tra divers­nivela tereno ligis montarajn setlejojn kun fekundaj valoj, pluvarbaroj kaj dezertoj. Nun la Reĝa Vojo pasas tra la teritorioj de ses ŝtatoj Kolombio, Argentino, Ĉilio, Peruo, Ekvadoro kaj Bolivio. Fragmentoj de la inkaa trako konserviĝis, sed signifa parto estas surkreskita de plantoj. La registro de la Reĝa Vojo sur la listo de la monda heredaĵo helpos kolekti fondusojn por ĝin restaŭri.

El la elsendo 18.07.2014. Legas Milada


---

# E_elsendo el la 18.07.2014

**Published:** 2014-07-18

**URL:** https://pola-retradio.org/2014/07/e_elsendo-el-la-18-07-2014/

**Categories:** Elsendoj

**Audio:** /wp-content/uploads/2014/07/RetRadio_18.07.2014.mp3

Podkasto: Ludu en nova fenestro | Elŝutu

Clay Magalhães, la Konstanta Kongresa Sekretario rakontas en la 352-a E-elsendo ĉe www.pola-retradio.org pri la lastaj ŝanĝoj en la kongresa programo de la 99-a UK, kiu estas jam konsultebla kaj elŝutebla ĉe la adreso: http://uea.org/kongresoj/uk_2014.html . Li ankaŭ dividas utilajn informojn pri konketo de la flughavenoj de Bonaero al la urbocentro, valutnuancoj kaj sabata registriĝado de la kongresanoj. Komence per kulturkroniko ni informas pri la Inkaa Vojo aldonita laste al Unesco-listo de la Monda Kulturheredaĵo kaj prezentas laŭvican konindan polon, Wanda Błeńska. Riĉaj E-informoj rilatas al laboro de E-rotarianoj, la kongresa Tago de Lernado, la dumkongresa renkontiĝo kun radioaŭskultantoj AERA. Ni prezentas ankaŭ rezolucion de EEU-kongreso. Komencaj informo kaj felietono estas samtempe legeblaj kaj aŭskulteblaj en la rubrikoj de nia elsendopaĝo. Tie ankaŭ estas aparte aŭskultebla interparolo kun KKS, Clay Magalhães.


---

# Clay Magalhães pri diversaj aspektoj de la 99-UK en Bonaero (2014)

**Published:** 2014-07-18

**URL:** https://pola-retradio.org/2014/07/clay-magalhaes-pri-diversaj-aspektoj-de-la-99-uk-en-bonaero-2014/

**Categories:** Antaŭ la mikrofono

**Audio:** /wp-content/uploads/2013/09/Kun-Clay-la-lastaj-sciindajoj-pri-la-99a-UK.mp3, /wp-content/uploads/2013/09/Kun-Clay-la-lastaj-sciindajoj-pri-la-99a-UK.mp3?_=30

Clay Magalhães , la Konstanta Kongresa Sekretario rakontas en la 353-a E-elsendo ĉe www.pola-retradio.org pri la lastaj ŝanĝoj en la kongresa programo de la 99-a UK. Li ankaŭ dividas utilajn informojn pri konekto de la flughavenoj de Bonaero al la urbocentro, valutnuancoj kaj sabata registriĝado de la kongresanoj. Informoj pri tiu UK estas troveblaj ĉe https://uea.org/kongresoj/UK/2014 . El la elsendo 18.07.2014


---

# Somera Kurso en la Lernejo de la Pola Lingvo kaj Kulturo

**Published:** 2014-07-22

**URL:** https://pola-retradio.org/2014/07/somera-kurso-en-la-lernejo-de-la-pola-lingvo-kaj-kulturo/

**Categories:** Novaĵoj

**Audio:** /wp-content/uploads/2013/10/w_Somera-Lernejo-de-la-Pola-Lingvo-kaj-Kuluro.mp3, /wp-content/uploads/2013/10/w_Somera-Lernejo-de-la-Pola-Lingvo-kaj-Kuluro.mp3?_=31

La 8-an de julio en la Katolika Universitato de Lublino komenciĝis la 41-a somera kurso de la Lernejo de la Pola Lingvo kaj Kulturo. Partoprenos ĝin ĝis la fino de aŭgusto 130 personoj el 22 landoj de la mondo. Inter la studantoj estas personoj el tiaj usonaj akademiaj centroj kiel Columbia University, Harvard University, Oxford University aŭ The University of North Carolina. Kutime ĉirkaŭ 20 procentoj de la studantoj havas la polajn radikojn, la ceteraj interesiĝas pri la pola kulturo kaj lingvo, estas studentoj de slava filologio, de internaciaj rilatoj aŭ politologio. En 2014 venis studentoj – kiel tradicie – ĉefe el Usono kaj Kanado, sed krome el la okcidenta Europo, Japanio, Tajlando, Bolivio. Inter la lekciantoj estas profesoroj de la Lublina Katolika Universitato kaj aliaj polaj altlernejoj, ankaŭ eksterlandaj lekciantoj. Krom la tradicia lingvo­instruato studantoj povas elekti prelegojn pri la pola histrio, literaturo, muziko aŭ filmo. En la programo estas ankaŭ dancokursoj kaj renkontiĝo kun la pola folkloro. Semajnfine la studantoj havas la okazon konatiĝi kun la vidindaĵoj de Pollando vizitante tiajn urbojn kiel Krakovo, Varsovio, Sandomierz (sandomieĵ), Zamość kaj Kozłówka [kozŭuwka]. Por plimulto de la lernantoj la kurso estas la unua kontakto kun Pollando, al kiu ili ofte revenas en postaj jaroj evoluigante kontaktojn profesiajn, sciencajn kaj personajn.

El la elsendo 22.07.2o14. Legas Milada

Somera Lernejo de la Pola Lingvo kaj Kuluro


---

# E_elsendo el la 22.07.2014

**Published:** 2014-07-22

**URL:** https://pola-retradio.org/2014/07/e_elsendo-el-la-22-a-de-julio-2014/

**Categories:** Elsendoj

**Audio:** /wp-content/uploads/2014/07/RetRadio_22.07.2014.mp3

Podkasto: Ludu en nova fenestro | Elŝutu

Jam la 7-an fojon en la 353-a E-elsendo ĉe www.pola-retradio.org ni komune sekvos la intrigon de “Quo Vadis” de la pola Nobelpremiito, Henryk Sienkiewicz en la E-traduko de Lidia Zamenhof. La nuna jarsezono tradicie estas la periodo por lerni la polan lingvon kaj kulturon. Tia kurso por eksterlandanoj i.a. daŭras en la Lublina Katolika Universitato – la orienta Pollando. Baldaŭ tiu-ĉi-regione kreiĝos la plej granda en la lando sun­elektrejo. Someron oni opinias ankaŭ bona periodo por diversaj kursoj kaj instrukci­adoj. Pri tio skribis pola gazetaro. Scienca temo estas dediĉita al la reenkonduk­ado de migrantaj falkoj en la naturan medion de Pollando. Manuel koncertos en la Bonaera UK, ni prezentas fragmente la titolan kanton de lia lasta KD “Dankas mi la vivon”. Aktualaĵoj kaj scienca temo estas paralele ­legeblaj kaj aŭskult­eblaj en unuopaj rubrikoj de nia paĝo. Aŭskultu kaj aŭskultigu aliajn! Pola RetRadio lasas neniun esperantiston lingve izolita.


---

# Reinstalado de migrantaj falkoj en Pollando

**Published:** 2014-07-22

**URL:** https://pola-retradio.org/2014/07/reinstalado-de-migrantaj-falkoj-en-pollando/

**Categories:** Sciencaj informoj

**Audio:** /wp-content/uploads/2013/05/sc_Migrandaj-falkoj-en-Polllando.mp3, /wp-content/uploads/2013/05/sc_Migrandaj-falkoj-en-Polllando.mp3?_=32

Ses junaj migrantaj falkoj hejmiĝis en la artefarita nesto en la arbara mastrumejo Żmigród. Oni taksas, ke tio estas ŝanco, por ke tiuj maloftaj birdoj nestiĝu en la malsuprasileziaj arbaroj en la sudokcidenta Pollando. Dum komencaj 10 tagoj falkoj estis fermitaj por kutimiĝi al la nesto. Post la maturiĝo, kiam ili havos 2-3 jarojn ili mem instalos proprajn nestojn en la ĉirkaŭaj arbaroj jam rekonante tiun ĉi terenon kiel sian denaskan.

En la naturo falkoj ne konstruas memstare nestojn, sed okupas ilin post aliaj grandaj birdoj, kiel agloj aŭ cikonioj. La artefaritaj nestoj estos malfermitaj, kiam la birdoj estos pretaj al la unua flugo. Poste ankoraŭ almenaŭ dum unu monato ili estos kromnutrataj.

Falkoj apartenas al maloftaj specioj en Pollando. La eŭropa populacio de migrantaj falkoj estis dekumita en la 60-aj jaroj. Kulpis pri tio i.a. veneno de la medio pro la uzo de kemiaĵoj. La pesticido DDT ensorbata en la birdoorganismon kune kun manĝo kaŭzis, ke falkoj komencis meti ovojn kun tro delikata ŝelo, kiu estis ŝvelanta sub la pezo de la kovanta birdo. La populacio de falkoj drameceritme malkreskis. La Societo favore al la Sovaĝaj Bestoj „Falko” funkcias en la tuta lando ekde 5 jaroj. En la arbarmastrumejo Włocławek (la norda Pollando) kadre de la menciita kampanjo, kie ĝi daŭras jam la trian jaron komence de julio la artefaritajn nestojn forlasis 4 laŭvicaj falkoj, entute jam 35. En la nuna jaro en ĉiuj regionoj, kie daŭras klopodoj rekrei la falkopopulacion estis liberigitaj 128 birdoj. Kelkaj el ili forlasas la artefaritajn nestojn, aliaj ankoraŭ dum kelkaj tagoj revenas por sin nutri. Nur kiam ili spertiĝas pri ĉasado ili forlasas definitive la nestojn. Ĝis malfrua aŭtuno tiuj falkoj restos en la nestoproksimeco, sed poste ili formigros. Dum la venontjara printempo ili revenos al la lokoj, kie ili estis reenkondukitaj en la naturon. Iuj birdoj krom esti ringumiaj ricevis satelitan emisiilon, kiu ebligos sekvi ilian flugitineron. En la nuna jaro ricevis ilin 5 falkoj.

El la elsendo 22.07.2014. Legas Barbara


---

# La plej granda sunpanela elektrejo baldaŭ kreiĝos en Pollando

**Published:** 2014-07-22

**URL:** https://pola-retradio.org/2014/07/la-plej-granda-sunpanela-elektrejo-baldau-kreigos-en-pollando/

**Categories:** Novaĵoj

**Audio:** /wp-content/uploads/2013/10/w_La-plej-granda-pola-sunelektrejo.mp3, /wp-content/uploads/2013/10/w_La-plej-granda-pola-sunelektrejo.mp3?_=33

En la regiono de Lublin (la orienta Pollando) kreiĝos aŭtune la unua en ĝi sunelektrejo kun la povo de 1,4 megavattoj. Elkonstruos ĝin la komunuma kompanio Energio de Zielawa-Valo. La valoro de la projekto egalas al ĉ. 9 kaj duona milionoj da zlotoj. Pli ol 3, 7 milionoj devenos el la uniaj rimedoj. La sunelektrejo funkcios en la loko Bordziłówka en la komunumo Rossosz. Sur ĉirkaŭ tri kaj duonhektara surfaco estos dislokitaj kvin kaj duona mil de la sunpaneloj, transform­antaj la sunenergion en la energion elektran. Laŭ la pritaksoj tio estos la plej granda sunpanela elektrejo en Pollando. Ĝian kreiĝon favoras la naturaj kondiĉoj – tre multaj jare suntagoj, vasta kaj plata tereno. Laŭ komunum­agantoj la enspezoj pro la disvendo de la elektra energio al la landa reto dum 7 jaroj ebligos repagi kreditojn kaj poste financos komunumajn elektrofakturojn. La kompanion Energio de Zielawa-Valo establis kvin komunumoj Rossosz, Wisznice, Sosnówka, Jabłoń kaj Podedwórze, situantaj apud la rivero Zielawa. De kelkaj jaroj kiel formalaj partneroj ili komune klopodas pri subvencioj el la uniaj fondusoj.

El la elsendo 22.07.2014. Legas Gabi


---

# La festivalo Sacrum Non Profanum omaĝas Wojciech Kilar

**Published:** 2014-07-25

**URL:** https://pola-retradio.org/2014/07/la-festivalo-sacrum-non-profanum-omagas-wojciech-kilar/

**Categories:** Kulturkroniko

**Audio:** /wp-content/uploads/2014/07/kk-Sacrum-non-profanum.mp3, /wp-content/uploads/2014/07/kk-Sacrum-non-profanum.mp3?_=34

La 10-a Internacia Muzikfestivalo Sacrum Non Profanum omaĝas la memoron de Wojciech Kilar kaj lia muziko. La aranĝo organizata en la apudmara scenaro en uri urboj de la okcidentpomeria vojevodio Szczecin (ŝĉecin), Trzęsacz (tŝensaĉ) kaj Świnoujscie (svinoujsce) daŭros inter la 10-a kaj 17-a de aŭgusto. Laŭ planoj la mortinta jarkomence komponisto estis fariĝonta honora gasto de la jubilea eldono de la festivalo. Inaŭguros ĝin en la Kastelo de Pomeriaj Princoj en Szczecin foto­ekspozicio dediĉita al Wojciech Kilar „Nun, nun, nun kaj…. amen”. La fotografaĵoj prezentas la komponiston dum krea laboro kaj en privataj situacioj. Kadre de la festivalo aŭdiĝos liaj famaj komponaĵoj „Angelus”, „Exodus”, „Introtus”. Aparta koncerto estos dediĉita al lia filma muziko, kiun li kreis por preskaŭ 150 filmoj. Inter la plenumantoj troviĝos Andrzej Kulka, Gaba Kulka, Adam Makowicz, Militista Orketro el Swinoujście, la universitata koruso San Yago el Hispanio, kaj la germana Racher Saxophon Quartett. Krom komponaĵoj de Wojciech Kilar aŭdiĝos komponaĵoj de Johano Sebastian Bach, ĵazaj interpretoj de Chopin-muziko, George Gershwin, Leonard Bernstein,  Duke Ellington. La antaŭaj eldonoj de la festivalo Sacrum Non Profanum estis dediĉitaj i.a. al. la komponaĵoj de  Krzysztof (kŝiŝtof) Penderecki, Henryk Mikołaj Góreckiego (mikaŭaj gurecki) kaj  Marek Jasińskiego.

El la elsendo 25.07.2014. Legas Milada


---

# E_elsendo el la 25.07.2014

**Published:** 2014-07-25

**URL:** https://pola-retradio.org/2014/07/e_elsendo-el-la-25-07-2014/

**Categories:** Elsendoj

**Audio:** /wp-content/uploads/2014/07/RetRadio_25.07.2014.mp3

Podkasto: Ludu en nova fenestro | Elŝutu

La Nacia Parko de Biebrza [bjebjxa]-rivero, la plej granda en lando kaj unu el la plej grandaj en Eŭropo estas la temo de nia felietona ciklo pri la vizitinaj lokoj de Pollando. Komence ni informas pri la baldaŭa festivalo Sacrum Non Profanum. En la nunjara eldono ĝi estas dediĉita al elstara pola komponisto Wojciech Kilar. Per la kanto esperantig­ita kaj kanata de Manuel “Dankas mi la vivon”, kiu i.a. aperas en lia samtitola KD kaj per Leterkesto ni referencas en la 354-a Elsendo al la komenciĝ­onta tre baldaŭ 99-a Universala Kongreso de Esperanto en Bonaero. Manuel havos tie sian koncerton, Pola RetRadio invitas por la Movada Foiro, la 26-an de julio kaj por AERA-renkontiĝo, la 29-an de julio je la 15-a horo en la salono Sekelj. Komencaj informo kaj felietono estas paralele legeblaj kaj aŭskult­eblaj en la unuopaj rubrikoj de nia elsendopaĝo: www.pola-retradio.org


---

# E_elsendo el la 28.07.2014

**Published:** 2014-07-29

**URL:** https://pola-retradio.org/2014/07/e_elsendo-el-la-28-07-2014/

**Categories:** Elsendoj

**Audio:** /wp-content/uploads/2014/07/Pola-RetRadio_28.07.2014.mp3

Podkasto: Ludu en nova fenestro | Elŝutu

La lunda raporto el Bonaero, kie daŭras la 99-a UK de Esperanto plenigas la 355-an E-elsendon realigitan en la kongresurbo. Ĉe la adreso www.pola-retradio.org estas aŭdeblaj i.a. sonscenoj el la Solena Inaŭguro – la salutalparolo de la reprezentanto de la urbo­aŭtoritatoj de Bonaero, Carlo Regazzoni, subsekretario en la urba ministerio pri edukado kaj enlande konata politikisto. Ni prezentas la salut­mesaĝon de L.C. Zaleski-Zamenhof al la 99-a UK kaj la silueton de la nova Honora Membro de UEA – la brazila eldonisto kaj literaturisto Gersi Alfredo Bays. La elsendo enhavas ankaŭ la fest­paroladon de la prezidanto de UEA, Mark Fette el la Solena Inaŭguro 27.07.2014.


---

# E_elsendo el la 29.07.2014

**Published:** 2014-07-30

**URL:** https://pola-retradio.org/2014/07/e_elsendo-el-la-29-07-2014/

**Categories:** Elsendoj

**Audio:** /wp-content/uploads/2014/07/RetRadio_-29.07.2014.mp3

Podkasto: Ludu en nova fenestro | Elŝutu

La dua rekta raporto el Bonaero plenigas la 356-an E-elsendon realigitan en la kongresurbo. Ĉe la adreso www.pola-retradio.org estas aŭdeblaj sonscenoj pri la marda kongresa tago. Ĝi enhavas la enkondukajn vortojn de Stefan MacGill en la seminarion pri kapabliko. Sekve Marija Beloŝević raportas pri la marda Tago de la Lernado. Ne malpli grava estas la kultura programo, kiu ebligas al la kongresanaj konatiĝi kun la kongres­lando kaj ĝiaj artistoj. Ni do eniras por momento aŭskulti la koncerton de fama flutistino, samtempe esperant­istino – Eida Lima. Same ni faris, se temas pri la amase vizitita prelego pri la historio de Argentino de Francisco Veuthey. En la raporta elsendo el la Bonaera UK ni dividas krome kun Maciek Jaskot la impresojn pri la sabata Movada Foiro, en kiu Pola Retradio havis apartan inform­tabulon.


---

# E_elsendo el la 02.08.2014

**Published:** 2014-08-02

**URL:** https://pola-retradio.org/2014/08/e_elsendo-el-la-02-08-2014/

**Categories:** Elsendoj

**Audio:** /wp-content/uploads/2014/08/RetRadio_-02.08.2014.mp3

Podkasto: Ludu en nova fenestro | Elŝutu

Raporto pri la kelkaj eroj el la ĵaŭda kaj vendreda kongresa programo en Bonaero konsistigas la enhavon de la 357a E-elsendo ĉe www.pola-retradio.org


---

# E_elsendo el la 05.08.2014

**Published:** 2014-08-05

**URL:** https://pola-retradio.org/2014/08/e_elsendo-el-la-05-08-2014/

**Categories:** Elsendoj

**Audio:** /wp-content/uploads/2014/08/RetRadio_-05.08.2014.mp3

Podkasto: Ludu en nova fenestro | Elŝutu

La unuaj sonscenoj pri la Solena Fermo de la 99-a UK de Esperanto en Bonaero konsistigas la ĉefan parton de la 358-a E-elsendo ĉe www.pola-retradio.org. Inaŭguras ĝin temo el la pola gazetaro pri la stabila nombro de emeritoj en Pollando.


---

# Ekstremaj krucovojoj – praktiko ĉiam pli populara

**Published:** 2014-08-08

**URL:** https://pola-retradio.org/2014/08/ekstremaj-krucovojoj-praktiko-ciam-pli-populara/

**Categories:** Novaĵoj

**Audio:** /wp-content/uploads/2014/04/Ekstremaj-Kkrucovojoj-_-praktiko-cxiam-pli-polulara.mp3, /wp-content/uploads/2014/04/Ekstremaj-Kkrucovojoj-_-praktiko-cxiam-pli-polulara.mp3?_=35

Jam pli ol 24 lokoj en Pollando kaj 4 eksterlande (du en Britio, Svislando kaj Spicbergo) aliĝis al la adresita al la junularo Ekstrema Krucovojo 2014, kies celo estas pli profunde sperti la Karesmotempon. Ĝi estas iom eksterordinara formo konsideri la Pasionon dum la nokta kelk­dekkilometra marŝa pilgrimado al elektita sanktejo. Plej multaj grupoj de Ekstremaj Krucojovoj (de kelkdek­personaj ĝis 300-personaj) praktikos ĉi tiun karesman preĝoformon la 11-an de aprilo. Kelkaj entreprenis la Ekstreman Kurovojon 2014 jam last­vendrede, tio estas la 4-an de aprilo. Plej frue sian Ekstreman Krucovojon havis grupo en la brita Nottingham. La Ekstrema Krucovojo estas praktikata ekde 2009, nunjare oni antaŭvidas 7 mil partopren­antojn.

El la elsendo 08.04.2014. Legas Milada

Ekstremaj Kkrucovojoj _ praktiko cxiam pli polulara


---

# E_elsendo el la 08.08.2014

**Published:** 2014-08-08

**URL:** https://pola-retradio.org/2014/08/e_elsendo-el-la-08-08-2014/

**Categories:** Elsendoj

**Audio:** /wp-content/uploads/2014/08/RetRadio_08.08.2014.mp3

Podkasto: Ludu en nova fenestro | Elŝutu

La 2-a parto de la sonraporto pri la Solena Fermo de la 99-a UK en Bonaero konsistigas la enhavon de la 359-a E-elsendo ĉe www.pola-retradio.org. La elsendon komencas konfirma informo pri la forpasinta en Bonaero konata kaj elstara E-aganto, Andrzej Grzębowski.


---

# Caritas organizas la feriadon

**Published:** 2014-08-12

**URL:** https://pola-retradio.org/2014/08/caritas-organizas-la-feriadon/

**Categories:** Novaĵoj

**Audio:** /wp-content/uploads/2013/10/w_Feriado-kun-Caritas.mp3, /wp-content/uploads/2013/10/w_Feriado-kun-Caritas.mp3?_=36

Pli ol 100 mil personoj ĝuas ĉi-somere diversspecajn ripoz­formojn – tendarojn, somerumadojn, lingvo­kursojn kaj aliajn – organizatajn de katolikaj komunumoj, societoj aŭ karitataj organizoj. Entute en efektivigon de la nunjara feriado estas engaĝitaj ĉirkaŭ du kaj duona milionoj da personoj. Kadre de la ripoza oferto kreiĝas ĉiam pli da internaciaj iniciatoj, kiuj estas aparta okazo evoluigi volontul­adon. La gvida iniciato de Caritas Polska estas ĝia Somera Kampanjo, kiu ĉirkaŭprenas ĉirkaŭ 30 mil personojn celente unuavice infanojn kaj gejunulojn el familioj kun ekonomiaj problemoj. Kadre de la kampanjo estas aranĝataj dusemajnaj ripozskipoj en Mazuria Regiono, en la montoj kaj en aliaj turisme allogaj lokoj de la lando. Caritas disponigas al ili 52 proprajn kaj 97 luitajn ripoz­centrojn en la tuta lando. Kunlaborante kun la pola ministerio por la eksterlandaj aferoj Caritas organizas ankaŭ la feriadon en Pollando por preskaŭ 1700 poldevenaj infanoj el Ukrainio, Belorusio, Litovio kaj Rumanio. La ĉefa celo estas aktiva lernado de la pola lingvo en la kunligo kun ilia integriĝo kun polaj infanoj.

El la elsendo 12.08.2014. Legas Milada

Feriado kun Caritas


---

# Vinberoj kaj la vidkapablo

**Published:** 2014-08-12

**URL:** https://pola-retradio.org/2014/08/vinberoj-kaj-la-vidkapablo/

**Categories:** Sciencaj informoj

**Audio:** /wp-content/uploads/2013/05/sc_vinberoj-kaj-vidkapablo.mp3, /wp-content/uploads/2013/05/sc_vinberoj-kaj-vidkapablo.mp3?_=37

Dieto kun la uzo de vinberoj povas antaŭ­malhelpi la malsanojn de retino. Informis pri tio sciencistoj dum konferenco organizita deAssociation for Research in Vision and Ophthalmology (ARVO), kiu komence de majo okazis en Orlando, Florido. Sciencistoj el la Universitato Miami eksperiment­ante kun laboratoriaj musoj rimarkis, ke dieto enhavanta ekvivalenton de tri vinber­porcioj tage influis konservon de regul­konforma funkciado de retino ĉe musoj kun degeneraj ŝanĝoj. Simila rezulto ne estis rimarkita ĉe bestoj, kiuj ricevis tradician manĝon. Kaze de musoj nutrataj per vinberoj la reago de lumsensiloj de retino estis trioble pli forta ol en kontrola grupo. La vinbera dieto antaŭ­malhelpis ankaŭ aliajn negativajn ŝanĝojn en la retino.

El la elsendo 12.08.2014. Legas Tomek


---

# E_elsendo el la 12.08.2014

**Published:** 2014-08-12

**URL:** https://pola-retradio.org/2014/08/e_elsendo-el-la-12-08-2014/

**Categories:** Elsendoj

**Audio:** /wp-content/uploads/2014/08/RetRadio_12.08.2014.mp3

Podkasto: Ludu en nova fenestro | Elŝutu

La 3-a kaj la lasta parto de la sonscenoj pri la Solena Fermo de la 99-a UK en Bonaero konsistigas la enhavon de la 360-a E-elsendo ĉe www.pola-retradio.org. Komence de la elsendo ni informas pri la feriado 2014 organizata de Caritas Polska. La scienca temo estas dediĉita al la efikado de vinberoj je nia vidkapablo. La informa parto de la elsendo estas paralele legebla kaj aŭskultebla ĉe la rubrikoj novaĵoj kaj sciencaj informoj.


---

# Generalo Polko reage je provokaj vortoj de rusa politikisto

**Published:** 2014-08-15

**URL:** https://pola-retradio.org/2014/08/generalo-polko-reage-je-provokaj-vortoj-de-rusa-politikisto/

**Categories:** Novaĵoj

**Audio:** /wp-content/uploads/2013/10/w_Gen.-Polko-reage-je-provokaj-vortoj-de-rusa-politikisto.mp3, /wp-content/uploads/2013/10/w_Gen.-Polko-reage-je-provokaj-vortoj-de-rusa-politikisto.mp3?_=38

Reference al la provokaj vortoj de rusa politikisto Zyrinowski generalo Roman Polko konfirmis en programo de TVP info, ke la rusaj scenaroj premisas, ke iliaj trupoj ektroviĝos en Pollando forpuŝante de sur la mapo Litovion, Latvion kaj Estonion. Kaj kvankam li deklaris distanciĝon disde la katastrof­ecaj vizioj li konfirmis, ke tiuj scenaroj estas ekzercataj. Ili celas psikologian efikon ĉe la rusa socio, tamen la manovroj, militistaj ekzercoj de Ruio kaj Belorusio antaŭ la ukraina krizo tian scenaron antaŭvidis. En ilia sekvo estus aplikota nuklea armilaro.

El la elsendo 15.08.2014. Legas Barbara

Gen. Polko reage je provokaj vortoj de rusa politikisto


---

# La agadoj de prezidento Putin endanĝerigas Eŭropon

**Published:** 2014-08-15

**URL:** https://pola-retradio.org/2014/08/la-agadoj-de-prezidento-putin-endangerigas-europon/

**Categories:** Novaĵoj

**Audio:** /wp-content/uploads/2013/10/w-Ambasadoro-de-Usono-en-Pollando-pri-sankcioj-rilate-Rusion.mp3, /wp-content/uploads/2013/10/w-Ambasadoro-de-Usono-en-Pollando-pri-sankcioj-rilate-Rusion.mp3?_=39

La ambasadro de Usono Stephen Mull deklaris, ke la agadoj de prezidento Putin endanĝerigas ne nur Pollandon, sed ankaŭ Eŭropon. Tial estas necesaj decidaj paŝoj rilate al la agadoj de Rusio. Se niaj sankcioj ne estas efikaj – diris la usona diplomato – necesos entrepreni pli decidajn paŝojn. Historio laŭ la usona ambasadoro en Pollano elmontras pri neceson de firma reagado.

El la elsendo 15.08.2014. Legas Barbara

Ambasadoro de Usono en Pollando pri sankcioj rilate Rusion


---

# Forlasi iluziojn, ke konfliktoj okazas nur ekster Eŭropo

**Published:** 2014-08-15

**URL:** https://pola-retradio.org/2014/08/forlasi-iluziojn-ke-konfliktoj-okazas-nur-ekster-europo/

**Categories:** Novaĵoj

**Audio:** /wp-content/uploads/2013/10/w-Forlasi-iluziojn-ke-konfliktoj-okazas-ekster-Europo.mp3, /wp-content/uploads/2013/10/w-Forlasi-iluziojn-ke-konfliktoj-okazas-ekster-Europo.mp3?_=40

Antaŭ la solena parado en Varsovio – lige kun la Festo de la Polaj Armeaj fortoj, la 15-an de aŭgusto – la pola prezidento Bronislaw Komorowski diris i.a.: “Ni ne povas vivi per iluzioj, ke militkonfliktoj okazas ie for. Ja en Eŭropo Rusio enkorporigis Kriemon. Ja en Eŭropo estis pafkrasxita pasaĝera avaidilo kun infanoj sur la ferdeko. Ni daŭre vivas en la mondo en kiu forto signifas pli ol leĝaro. La pola prezidento akcentis, ke ne povas esti tiel, ke Rusio okoble grandigas elspezojn por la miliaraj celoj dum NATO tiujn elspezojn malgrandigas”.

El la elsendo 15.08.2014. Legas Barbara

Forlasi iluziojn, ke konfliktoj okazas ekster Europo


---

# E_elsendo el la 15.08.2014

**Published:** 2014-08-15

**URL:** https://pola-retradio.org/2014/08/e_elsendo-el-la-15-08-2014/

**Categories:** Elsendoj

**Audio:** /wp-content/uploads/2014/08/RetRadio_15.08.2014.mp3

Podkasto: Ludu en nova fenestro | Elŝutu

La ŝtata kaj religia festo samtage festataj la 15-an de aŭgusto en Pollando estas la ĉeftemo de la 361-a E-elsendo ĉe www.pola-retradio.org. Post ili sekvas aktuala novaĵbulteno. Dum la Solena Inaŭguro de la 99-a UK en Bonaero kantis LKK-ano Nicolas Aloisio. Hodiaŭ ni memorigas la plenumitan tiam de li kanton el la repertuaro de Ĵomart kaj Nataŝa. E-informo rilatas al nova ESF-stabano por la laboro en la nordamerikaj universitataj medioj. La elsendon fermas la unua postkongresa Leterkesto.


---

# Varsovia loĝkolonio hejtota kaj provizota de sunpaneloj

**Published:** 2014-08-19

**URL:** https://pola-retradio.org/2014/08/varsovia-logkolonio-hejtota-kaj-provizota-de-sunpaneloj/

**Categories:** Novaĵoj

**Audio:** /wp-content/uploads/2013/10/w-Tomek-Sunpanele-hejtata-logkolonio.mp3, /wp-content/uploads/2013/10/w-Tomek-Sunpanele-hejtata-logkolonio.mp3?_=41

La unua en Pollando loĝkolonio hejtata kaj provizata per la elektra energio helpe de sunpaneloj kreiĝos en Varsovio. Laŭ la projekto­donintoj loĝante en unu el 155 domoj eblos ŝpari pli ol 6 mil zlotojn jare (pli ol 1400 eŭrojn). La unua preskaŭ memsufiĉa loĝkolonio „Eco Natolin” situanta en rekta najbareco de Natolin- kaj Kanaty-Arbaroj baziĝos sur renovigeblaj energifontoj. Ĝi etendiĝos sur la surfaco de 36 hektaroj. Ĉiu el la domoj disponos ekstere pri sunmodulo certiganta varman akvon somere kaj pri fotovolta modulo funkcianta kiel malgranda elektrejo. Pro la vintra hejtado respondecos modulo de varmo­pumpilo. La koron de la integrita sistemo funkcianta aŭtomate konsistigos la ĉefhejtejo kolektanta varmon el unuopaj instalaĵoj kaj distribuanta ĝin tra la tuta domo. Dank’ al ĉio ĉi la tuta investaĵo estos medioamika kaj la loĝkolonio emisios je ĉirkaŭ 900 tunoj da karbo­dioksido malpli ol simila setlejo hejtata per gaso.

El la elsendo 19.08.2014. Legas Tomek

Tomek Sunpanele hejtata logkolonio


---

# E_elsendo el la 19.08.2014

**Published:** 2014-08-19

**URL:** https://pola-retradio.org/2014/08/e_elsendo-el-la-19-08-2014/

**Categories:** Elsendoj

**Audio:** /wp-content/uploads/2014/08/RetRadio-19.08.2014.mp3

Podkasto: Ludu en nova fenestro | Elŝutu

La laŭvica fragmento de la romano “Quo Vadis” de Henryk Sienkiewicz en la E-traduko revenis en la postkongresan programon de la E-Redakcio ĉe www.pola-retradio.org. La 362-a E-elsendo el Varsovio enhavas krome etan sonscenon el la Bonaera UK registritan ĉe la giĉeto de Ĉina E-Muzeo. Komence de la elsendo ni informas pri la planata plej granda sunpanele hejtata kvartalo de Varsovio. Temo el la pola gazetaro rilatas al la demando ĉu la diplomoj de polaj gejunuloj – laŭ ilia aserto – certigos al ili profesian karieron. La komenca aktualaĵo estas paralele legebla kaj aŭskultebla en la koncerna rubriko de nia paĝo.


---

# Mondaj Tagoj de Muziko en Vroclavo

**Published:** 2014-08-22

**URL:** https://pola-retradio.org/2014/08/mondaj-tagoj-de-muziko-en-vroclavo/

**Categories:** Kulturkroniko

**Audio:** /wp-content/uploads/2013/10/kk_Mondaj-Tagoj-de-Muziko-en-Krakovo.mp3, /wp-content/uploads/2013/10/kk_Mondaj-Tagoj-de-Muziko-en-Krakovo.mp3?_=42

Preskaŭ 100 premieraj komponaĵoj, unuavice de la nuntempa serioza muziko estos prezentitaj dum la Mondaj Tagoj de Muziko, kiuj okazos inter la 3-a kaj la 12-a de oktobro en Vroclavo – la suda Pollando. La tagoj okazas ekde la 20-aj jaroj de la 20-a jarcento en diversaj urboj de la mondo. Temas pri prestiĝa festivalo prezentanta unuavice nuntempan seriozan muzikon. En Pollando ĝi okazos la 4-an fojon, en 1939 ĝi okazis en Varsovio kaj Krakovo, postmilite en Varsovio en la jaroj 1968 kaj 1992. Por la nunaj Mondaj Tagoj de Muziko al Vroclavo venos ĉirkaŭ mil artistoj el la tuta mondo. Krom nuntempa serioza muziko estos prezentitaj projektoj de nova muziko, ekzemple de la elektronika avangardo. Sian premieron havos la projekto „Kvin Kantoj el Kaĝo”, muzika spektaklo por fragmentoj de la verkaro de Tadeusz Różewicz. Al la festivalaj eventoj apartenos la pola premiero de la dramo de Tone Kushner „Anĝeloj en Ameriko” kaj la opero „Embusko” de Zygmunt Krauze. Estos prezentita „Perdita Paradizo” de Krzysztof Penderecki. La festivalaj koncertoj okazos ankaŭ subĉiele en diversaj partoj de la urbo. Interesa evento povas esti simfonio komponita por 100 motorcikloj, elektra gitaro, perkuto kaj elektronikaĵoj. Kadre de la festivalo okazos ciklo de konferencoj direktitaj al la artista medio.

El la elsendo 22.08.2014. Legas Milada


---

# E_elsendo el la 22.08.2014

**Published:** 2014-08-22

**URL:** https://pola-retradio.org/2014/08/e_elsendo-el-la-22-08-2014/

**Categories:** Elsendoj

**Audio:** /wp-content/uploads/2014/08/RetRadio_-22.08.2014.mp3

Podkasto: Ludu en nova fenestro | Elŝutu

Felietono el la ciklo Konindaj Poloj denove aŭdiĝas en la 363-a E-elsendo ĉe www.pola-retradio.org. Ĝi estas dediĉita al la pioniraj likvigintoj de oksigeno kaj azoto, profesoroj Karol Olszewski kaj Zygmunt Wróblewski. La programon inaŭguras kultur­kronika informo pri Mondaj Tagoj de Muziko, kiuj okazos en Vroclavo. E-informoj rilatas al novaj honoraj membroj de UMEA kaj baldaŭaj eventoj en la pola Poznano. En Leterkesto – en kiu aŭdiĝas fragmento el la nacia vespero de la Bonaera UK – ni ĉefe reagas je komentoj pri niaj kongres­rilataj son­materialoj. La komenca informo kaj felietono estas jam paralele aŭskult­eblaj kaj legeblaj en la unuopaj rubrikoj de nia paĝo.


---

# Konindaj poloj – Karol Olszewski kaj Zygmunt Wróblewski

**Published:** 2014-08-22

**URL:** https://pola-retradio.org/2014/08/konindaj-poloj-karol-olszewski-kaj-zygmunt-wroblewski/

**Categories:** Felietonoj

**Audio:** /wp-content/uploads/2013/05/fel-konindaj-poloj-Olszewski-kaj-Wroblewski.mp3, /wp-content/uploads/2013/05/fel-konindaj-poloj-Olszewski-kaj-Wroblewski.mp3?_=43

Antaŭ pli ol 130 jaroj du polaj sciencistoj el la krakova Jagelona Universitato Karol Olszewski [olŝevski] kaj Zygmunt Wróblewski [wrublewski] efektivigis la unuan fojon en la historio likvigon de oksigeno kaj azoto.

En la 2-a duono de la 19-a jarcento ne estis afero klara kiel estas konstruita materio. Multaj personoj asertis, ke materion eblas dividi en maniero nelimigita. Ne regis samopinieco pri tio, ĉu la materio konsistas el atomoj. Kvankam ekde la fino de la 18-a jarcento estis sciate, ke iuj gasoj estas likvigeblaj, sed ne eblis elmontri ĉu ĉiujn. Tiujn, kiujn oni ne sukcesis likvigi, i.a. oksigenon kaj azoton, oni difinis kiel „solidajn gasojn”. Samtempe aperis la kineta teorio de gasoj de James C. Maxwell, laŭ kiu ĉiuj gasoj subiĝas al la kondensado. La eksperimento de la polaj sciencistoj Olszewski kaj Wróblewski konfirmis lian teorion pri gaskonstruo kaj signifis gravan antaŭenpaŝon sur la scienca esplorkampo.

Zygmunt Wróblewski devenis el Grodno. La komencitajn en Kievo studojn li ne sukcesis fini, ĉar kiel 18-jaraĝa insurgento de la Januara Insurekcio 1863 li estis ekzilita al Siberio. Bonŝance relative baldaŭ li revenis al Eŭropo por subiĝi en Berlino al okul­kuracado. Tie li finis fizikajn studojn, sekve du jarojn li estadis en Munkeno dediĉante sin al studoj pri elektro. Jam kiel doktoro li faris kelkajn pliajn veturojn tra Eŭropo ligante kontaktojn kun fizikistoj de Germanio, Britio kaj Francio. Tiuj kontaktoj ne nur fruktis per opiniinterŝanĝo, sed poste ebligis venigi al Pollando necesan esplor­aparataron. En 1882 jam kiel sciencisto Wróblewski revenis al la lando kaj ekloĝis en Krakovo, kie oni proponis al li katedron de fiziko en la Jagelona Universitato. Tie li konatiĝis kaj amikiĝis kun kemiisto, profesoro Karol Olszewski. Li mem ne sekvis la vojon de pola patriota junulado, sed estis filo de la insurgento de la Januara Insurekcio. Kiel 20-jarulo li komencis en 1866 studojn pri kemio kaj fiziko en la Jagelona Universitato. Poste li dum kelkaj jaroj estadis en Heidelberg. Post la reveno al Krakovo li fariĝis docento kaj ekde 1876 profesoro gvidanta Katedron de Kemio, kaj sekve Katedron de Neorganika Kemio. Kaj Wróblewski kaj Olszewski estis membroj de la krakova Akademio de Kapabloj. Dank’ al komuna atingaĵo, kiu estis likvigo de oksigeno kaj azoto en 1883 iliaj nomoj kune eniris la historion de la scienco.

Unu el la sciencaj problemoj, al kiuj ili dediĉis multajn esplorojn estis propreco de korpoj en tre malaltaj temperaturoj. Evidentiĝis, ke ofte korpoj, kiuj en normalaj, la tiel nomataj ĉambraj kondiĉoj havas proprecojn bonege rekonitajn en malaltaj temperaturoj alprenas novajn proprecojn, kio ebligas utiligi ilin por tute novaj celoj. La komenca fazo por tiuj eksperimentoj estis atingi tre malaltajn temperaturojn. En la 2-a duono de la 19 jarcento ekzistis aparataro ebliganta atingi minus 106 celsiusajn gradojn, ĉe kiu eblis likvigi iujn gasojn. Sed Zygmunt Wróblewski en 1883 atingis la temperaturon de minus 160 gradoj, dank’ al kio eblis kondensi – ene de kelkaj tagoj – oksigenon kaj sekve azoton, do praktike akiri aeron en la likva stato.

Tiu ĉi grandega sukceso spronis pliajn esplorojn. En ilia sekvo Wróblewski kaj Olszewski likvigis kaj sekve akiris en solida stato karbodioksidon kaj alkoholon. Dum ilia fruktoporta kunlaboro plej ofte Wróblewski iniciatis esplorojn, aliflanke Olszewski riĉis je ideoj, kiuj ebligis solvi laŭ la teknika flanko la esplor­ideojn de la amiko. Menciindas tamen, ke al la individuaj atingaĵoj de Wróblewski apartnis esploroj pri ŝanĝo de la elektra rezisto de metaloj en malaltaj temperaturoj, en kiuj aperas la superkonduktiv­eco.

La atingaĵo de la Karol Olszewski kaj Zygmunt Wróblwski havis ne sole teorian signifon, kvankam ilia metodo de la kondensado ne estis aplikata laŭ la industria skalo. Tiun oni inventis dek kelkajn jarojn poste.

Likva oksigeno estas blukolora kaj bolas en la temperaturo de ĉ. minus 183 celsiusaj gradoj. Oni uzas ĝin kiel oksidenzon en raketaj motoroj. Likva azoto estas aliflanke senkolora kaj bolas en la temperaturo de minus 196 gradoj. Ĝi estas vaste aplikata. I.a. pere de ĝi oni malvarmigas kamerojn por krioterapio. En kirurgio ĝi estas aplikata por la forigado de malsanaj aŭ trokreskintaj histoj. Ĝi estas utiligata ankaŭ en la konsuma industrio dum la pakumado aŭ konservado de nutraĵoj.

El la elsendo 22.08.2014. Legas Barbara


---

# Perforto rilate virinojn en EU

**Published:** 2014-08-26

**URL:** https://pola-retradio.org/2014/08/perforto-rilate-virinojn-en-eu/

**Categories:** Novaĵoj

**Audio:** /wp-content/uploads/2013/10/w_perforto-rilate-virinojn-en-EU.mp3, /wp-content/uploads/2013/10/w_perforto-rilate-virinojn-en-EU.mp3?_=44

Ŝokaj konkludoj sekvas el la esploro „Perforto rilate virinojn en la Eŭropa Unio”, ĉar evidentiĝas ke je la seksa perforto estas en plej signifa grado endanĝerigitaj virinoj en la landoj, en kiuj estas envivigita/ata la genra ideologio. La esploro estis prilabrita de la unia Agentejo por la Fundamentaj Rajtoj inter 42 eŭropaj mil virinoj super la 15-a vivojaro. Evidentiĝas, ke en la landoj, en kiuj trude kaj sub la gvido de sociaj inĝenieroj enviviĝas la premisoj de genra edukado virinoj ne povas senti sin sekuraj fariĝante objekto de seksaj atakoj kaj perfortoj. En la landoj ĉi-rilate „malprogresaj”, en kiuj dominas tradiciaj valoroj virino ĝuas pli da respekto. Plej malmultaj virinoj kiuj spertis fizikan kaj seksan perforton troviĝas en Pollando, krome en Bulgario, Rumanio kaj Portugalio.  Svedio kaj aliaj skaninaviaj landoj opiniataj, kiel la plej egalrajtaj notas la plej altan elcenton de perforto rilate knabinojn kaj virinoj. En Danlando, Finlando aŭ Svedio preskaŭ la duono de virinoj spertis fizikan kaj seksan perforton flanke de partneroj. Simile estas en Nederlando, Francio, Britio, Germanio kaj Estonio. En Pollando temas pri 19 procentoj.

El la elsendo 26.08.2014. Legas Milada


---

# Lisbono, la plej gastama urbo en Eŭropo

**Published:** 2014-08-26

**URL:** https://pola-retradio.org/2014/08/lisbono-la-plej-gastama-urbo-en-europo/

**Categories:** Novaĵoj

**Audio:** /wp-content/uploads/2013/10/w_Lisbono-la-plej-gastama-urbo-en-Eŭropo.mp3, /wp-content/uploads/2013/10/w_Lisbono-la-plej-gastama-urbo-en-Eŭropo.mp3?_=45

Lisbono laŭ la enketo de Trip Advisor estis rekonita kiel la plej gastama urbo sur la malnova kontinento. En la monda skalo ĝi akiris la 3-an lokon post Tokio kaj Kapŝtado. La rezulto rezultis el opinio esprimita de 54 mil personoj ofte vojaĝantaj eksterlanden. La plej malamikaj por turistoj estis taksitaj Moskvo, Pekino kaj Marakeŝo. Lisbono – laŭ la usona televid­stacio CNN – troviĝas krome inter 10 nesufiĉe aprecitaj urboj de la mondo. Inter vidindaĵoj de Lisbono la ekspertoj de CNN menciis aparte la muzeon de Calouste Gulbenkian kaj la turon Torre de Belem.

El la elsendo 26.08.2014. Legas Milada


---

# Nombrado de alkoj

**Published:** 2014-08-26

**URL:** https://pola-retradio.org/2014/08/nombrado-de-alkoj/

**Categories:** Sciencaj informoj

**Audio:** /wp-content/uploads/2013/05/sc_Nombrado-de-alkoj.mp3, /wp-content/uploads/2013/05/sc_Nombrado-de-alkoj.mp3?_=46

La eksterregistaraj organizoj agantaj favore al la natura medio partoprenos dum la plej proksima vintro la nombradon de alkoj en Pollando. Tio estas la rezulto de ilia peticio defende por alkoj, kiun subskribis 55 mil personoj – sciencistoj, ekologoj kaj naturamantoj – reage je decido de la medioministerio revenigi la permeson ĉasi ĉi tiujn bestojn. Ili argumentis, ke mankas objektivaj donitaĵoj pri la nombro de alkoj en Pollando dum la donitaĵoj de la Ĉefa Statistika Oficejo ne estas precizaj. La ministerio intencis revenigi la ĉasrajton je alkoj en 6 vojevodioj en la periodo ekde la 1-a de septembro 2014 ĝis la 30-a de novembro 2016. Post la 1-a de januarao 2017 ili estus denove ĉiraŭprenitaj per strikta protekto. Alko estas en Pollando ĉasbesto, sed ekde 2001 protektas ĝin ĉasmoratorio. La ministerio intencis portempe suspendi ĝin asertante, ke en Pollando estas tro da alkoj, kiuj damaĝas arbarojn kaj kaŭzas stratakcidentojn forlasante ilin. La nombrado de alokoj okazos antaŭ la fino de la mastruma ĉasjaro, la 31-an de marto 2015.

El la elsendo 26.08.2014. Legas Tomek


---

# E_elsendo el la 26.08.2014

**Published:** 2014-08-26

**URL:** https://pola-retradio.org/2014/08/e_elsendo-el-la-26-08-2014/

**Categories:** Elsendoj

**Audio:** /wp-content/uploads/2014/08/RetRadio_26.08.2014.mp3

Podkasto: Ludu en nova fenestro | Elŝutu

La Bonaera UK denove eĥas en la 364-a E-elsendo ĉe www.pola-retradio.org. Ĉi-foje ni prezentas mesaĝon de UEA-prezidanto, Mark Fettes prezentitan dum speciala kongresa programo destinita por membroj de la Societo Zamenhof partoprenantaj la kongreson. Ĉeokaze ni memorigas, kio estas tiu ĉi aparta financsubtena por UEA fonduso. La elsendon komencas politikaj informoj pri minacaj eventoj en la mondo – ĉefe en Ukrainio kaj en Irako. La fantomanta militminaco eĥas ankaŭ en nia temo el la pola gazetaro. Krome ni informas pri raporto rilata al perforto al virinoj en la Eŭropa Unio kaj pri Lisbono, kiu gajnis en la rivalado de la plej gastamaj turisme landoj en EU. Nia sciencbultena temo rilatas al protektado de alkoj kaj suspendo de la intenco permesi ilin ĉasi. Kelkaj el la informoj de nia hodiaŭa elsendo estas jam paralele aŭskulteblaj kaj legeblaj ĉe nia elsendoplatformo ĉe la rubriko novaĵoj kaj sciencaj informoj.


---

# Filmo pri Vincent van Gogh realigata en Pollando

**Published:** 2014-08-29

**URL:** https://pola-retradio.org/2014/08/filmo-pri-vincent-van-gogh-realigata-en-pollando/

**Categories:** Kulturkroniko

**Audio:** /wp-content/uploads/2013/10/kk_Filmo-pri-van-Gogh-realigata-en-Pollando.mp3, /wp-content/uploads/2013/10/kk_Filmo-pri-van-Gogh-realigata-en-Pollando.mp3?_=47

En Vroclavo kreiĝas filmo pri van Gogh. Ĝia premiero estas planita por la fino de oktobro 2015. La filmo „Via Vincento” estos filmo eksterordinara, ĉar temos pri la unua el la mondo plen­longdaŭra pentrista animaĵo. Ĉiu el ĉirkaŭ 60 mil filmfotoj utiligotaj en la filmo estos kreitaj kiel oleo­pentraĵoj, do verdire temos pri pentristaj artverkoj. Al la projekto kontribuos 50 pentristoj el la tuta mondo. Laŭ ĉi tiuj bildoj en la filmo aperos konataj de van Gogh el liaj porteretoj, kiuj rakontos la viv­historion kaj la morton de la nederlanda pentristo. La filmo „Via Vincento” realigata en Vroclavo kreiĝas kadre de la preparoj de Vroclavo roli kiel Eŭropa Ĉefurbo de Kulturo en 2016. Menciindas, ke la filmproduktantoj Brek­thur kaj Tra­de­mark Films gajnis jam sume 10 Oskar-premiojn i.a. pro la filmoj „Peĉjo kaj lupo”, „Furiozo de reĝo Georgo” kaj „Enamiĝinta Ŝekspiro”

El la elsendo 29.08.2014. Legas Tomek


---

# E_elsendo el la 29.08.2014

**Published:** 2014-08-29

**URL:** https://pola-retradio.org/2014/08/e_elsendo-el-la-29-08-2014/

**Categories:** Elsendoj

**Audio:** /wp-content/uploads/2014/08/RetRadio_-29.08.2014.mp3

Podkasto: Ludu en nova fenestro | Elŝutu

Pri la vinproduktado historie kaj aktuale traktas nia nunsemajna felietono pri Pollando. Ĉe la adreso www.pola-retradio.org komence de la 365-a E-elsendo ni prezentas la spekulativadojn pri transpreno de grava posteno fare de pola ĉefministro en la Eŭropa Unio. Decido estas alprenota morgaŭ. Krome aŭdiĝas kulturkroniko kun interesa informo pri la produktata en Pollando filmo dediĉita al elstara nederlanda pentristo V. van Gogh. La programon finas leterkesta renkontiĝo, kiu estas la forumo de opiniinterŝanĝo inter la geaŭskultantoj kaj la Redakcio. Muzike akompans nin slovaka ensemblo Kečka prezentanta unu el slovakaj popolaj kantoj, en kiu vino ne rolas malgravan rolon. La kompaktan diskon „Kantoj de l’ Popolo” eldonis Kava-Pech. Kulturkronika informo kaj felietono estas samtempe legeblaj kaj aŭskulteblaj ĉe la unuopaj rubrikoj de nia paĝo.


---

# Vinproduktado en Pollando

**Published:** 2014-08-29

**URL:** https://pola-retradio.org/2014/08/vinproduktado-en-pollando/

**Categories:** Felietonoj

**Audio:** /wp-content/uploads/2013/05/fel-Vinproduktado-en-Pollando.mp3, /wp-content/uploads/2013/05/fel-Vinproduktado-en-Pollando.mp3?_=48

Pli ol 300 vinspecoj, 40 branĉaj standoj, 20 polaj vinproduktantoj, importantoj de vinoj i.a. el Hungario, Aŭstrio, Bulgario, Hispanio, Portugalio, Usono, vinproduktaj laborrenkontoj, konkursoj kaj muziko, ĉio ĉi regos la plej proksiman sabaton kaj dimanĉon dum la 9-aj Internaciaj Tagoj de Vino en Jasło [jasŭo], la sudorienta Pollando. Sur la Placo de Bartolomeo okazos vingustumado ligita kun prezento de la polaj vinproduktaj regionoj. Novaĵo nunjare estos krome prezento de vinoj partopreninaj en la nunjara vinkonkurso en Łańcut [ŭancut] kaj ekspozicio de vinoj partoprenantaj la 1-a Konkurson de Polaj Vinoj – Jasło 2014.

La vinproduktadon en Pollando sendube eblas kalkuli al novaĵoj de la lastaj jaroj. Sed laŭ la arkeologiaj esploroj jam lime de la 9-a kaj 10-a jarcento en ĉi tiu suda regiono estis kultivataj vitejoj. Pruvas tion la deventantaj el tiu periodo restaĵoj de vitejo sur la deklivoj de Wawel-altaĵo en Krakovo. La vitkultivadon komencis monakoj. En la apudklostraj mastrumejoj ili plantis vitojn kaj produktis vinon, unuavice por la liturgiaj bezonoj. Sed la tiamaj vitejoj troviĝis kaj en la suda, kaj en la centra Pollando, ankaŭ en Pomerio – kaj do en la nordo de la lando. Unu el la plej malnovaj dokumentoj konfirmantaj la kultivadon de vitoj en Pollando estas Bulao de papo Innocenty la 2-a el la 1136-a jaro konfirmanta la posedaĵojn de arkiepiskopo de Gniezno [gnjezno] (en la okcidenta Pollando), en kiu dokummento estas menciitaj la apartenantaj al li vitejoj en la regiono de la urboj Płock [pŭock] kaj Włocławek [vŭocŭavek]. Vitejoj trvoviĝis unuavice en Silezio, en la okcidenta Pollando en la urboj Zielona Góra, Poznań, sur la laŭvistulriveraj terenoj kiel Toruń, Sandomierz [sandomieĵ], en la orienta Pollando en Lublin, en la sudorienta Pollando en la ĉirkaŭaĵoj de Przemyśl [pŝemiŝl] kaj Krosno. En la 14-a jarcento pri la kultivado de vitoj kaj vinproduktado komencis okupiĝi ankaŭ burĝoj, kio speguliĝas en la geografiaj nomoj de diversaj lokoj, kiel Winna Góra [vinna gura], Winiogrady [vinjogrady], Winiary [vinjary], Winnica ks. Tiuperiode la populareco de vino en Pollando egalis al populareco de biero kaj medo.

Ekde la 16-a jarcento la vinproduktado en Pollando signife malkreskis. Kaŭzis tion ĉefe ĉiam pli granda vinimporto el la landoj, en kiuj la klimataj kondiĉoj estis pli favoraj por la vitkultivado. La komerco per la importata vino rapide evoluis. Unuavice temis pri vinoj el la regiono de Hungara Reĝolando, kies nomo “węgrzyn” [vengĵin] deriviĝis de la pola nomo de hungaro, Węgier [vengjer]. Aliaj landoj, el kiuj Pollando importis vinon estis Francio, Italio kaj Germanio. Ofte importata vino antaŭ la vendo estis maturigata en la polaj keloj. Ne nur vinimposto influis malaperadon de polaj vinoj, ankaŭ la 17-jarcentaj militoj dekumis la polajn vitejojn. Plej longe, ĉar ĝis la 20-a jarcento vitejoj estis kultivataj en la regiono de Zielona Góra [gura], kiu tiam troviĝis en Germanio. Inter du mondmilitoj vitejoj en la regiono de ĉi tiu urbo okupis la areon de ĉirkaŭ 300 hektaroj de vitejoj. Post la milito restis sole la muzeo de vinproduktado kaj la viberkolekta festo.

La renesanco de la pola vitkultivado, vinproduktado kaj vinturismo okazis post plurjara interrompo en la apudkarpatia regiono (la sudorienta Pollando). Tie en Jasło [jasŭo] en 1984 Roman Myśliwiec plantis la vitejon Golesz. Nun vinon el lia vitejo alte taksas enologoj kaj vinŝatantoj el la tuta Eŭropo. Liaopinie vitejojn kun sukceso eblas kultivi en Pollando sur tereno troviĝanta sude de la linio inter la urboj Gorzów [goĵuv] Wielkopolski en la okcidenta Pollando kaj Chełm [ĥeŭm] Lubelski en la oriento. Tiu pola aŭtoritatulo pri la vinproduktado pruvis, ke en la polaj kondiĉoj estas ebla produktado de vino kun bona eŭropa kvalito. Liaopinie en nia klimato bonajn rezultojn povas alporti sole la hibridaj plantoj. Li testis jam da ili ducenton. Do, bonan blankan vinon eblas akiri en la polaj kondiĉoj el la plantoj Bianca, Odesa Muscat aŭ Hibernal. Por la produktado de ruĝa vino plej bone taŭgas Rondo kaj Regent.

En 2011 en Pollando ekzistis jam 500 vitejoj, plej ofte malgrandaj, ĉar laŭ la ĝenerala takso ilia surfaco egalis nur al ĉ. 500 hektaroj. Vitejojn establas ne sole farmistoj, sed ankaŭ merkatistoj, politikistoj, homoj de tn. liberaj profesioj tute ne bedaŭrante aliprofesiiĝon. Pri la kreado de vitejoj en Pollando interesiĝas ankaŭ vinproduktanoj el malnovaj uniaj landoj dank’ al kies investaĵoj la areo de la polaj vitejoj grandiĝis.

Laŭ la ĉefredaktoro de la periodaĵo “Vino” la polaj vinoj povas jam konkurenci kun vinoj produktataj en Ĉeĥio, Slovakio kaj la orienta Germanio. Aperis la unuaj regionaj programoj subtenantaj la vitkultivadon. La pola vitkultivado kaj vinproduktado trapasis la pioniran periodon kaj la akiritaj spertoj ebligas senriske difini lokojn por novaj vitejoj, rekomendi la plej bonajn plantojn kaj kultivometodojn por certigi kvaliton de polaj vinoj kaj la profitdonecon de ilia produktado. La kondiĉoj por la evoluigo de la vinproduktado en Pollando delonge ne estis tiom favoraj kiel nun. La unuan fojon post jarcentduono aperis grandaj vitejoj kun la surfaco de kelkaj kaj eĉ dek kelkaj hektaroj kun apudantaj ilin profesie ekipitaj vigustumejoj kaj vendejoj. Espereble baldaŭ sur la merkato polaj vinoj ne mirigos, dume ni daŭre ilin importas. Unuavice el Italio, Bulgario, Hispanio, Germanio, Francio, Usono, Hungario kaj Ĉilio. Ne malfacilas trovi vinojn el Argentino kaj Aŭstralio, Kartvelio kaj Moldavio kaj el aliaj landoj.

El la elsendo 29.08.2014. Legas Barbara


---

# Novaj politikistoj en la Eŭropa Konsilio

**Published:** 2014-09-02

**URL:** https://pola-retradio.org/2014/09/novaj-politikistoj-en-la-europa-konsilio-2/

**Categories:** Novaĵoj

**Audio:** /wp-content/uploads/2014/09/w_Novaj-politikistoj-en-la-Europa-Konsilio.mp3, /wp-content/uploads/2014/09/w_Novaj-politikistoj-en-la-Europa-Konsilio.mp3?_=49

Konforme al la prezentitaj lastvendrede spekulativadoj la gvidantoj de la Eŭropa Unio decidis konfidi la postenon de la estro de la Eŭropa Konsilio al la pola ĉefministro Donald Tusk. La estro de la unia diplomataro fariĝis la itala ministro por la eksterlandaj aferoj, Federica Mogherini. Ŝi transprenos la oficadon la 1-an de novembro kiam la nova Eŭropa Komisiono komencos sian oficperiodon. Donald Tusk transprenos novan funkcion por du kaj duona jaroj la 1-an de decembro. Nun li devas rezigini pri la posteno de la pola ĉefministro. Lastlunde la germana kancelieto Angela Merkel diris en Bundestag, ke la elekto de polo por la posteno de la prezidanto de la Eŭropa Konsilio 25 jarojn post la paca revolucio en la Centra kaj Orienta Eŭropo havas grandan simbolan signifon.

El la elsendo 02.09.2014. Legas Barbara

Novaj politikistoj en la Europa Konsilio


---

# Novaj politikistoj en la Eŭropa Konsilio

**Published:** 2014-09-02

**URL:** https://pola-retradio.org/2014/09/novaj-politikistoj-en-la-europa-konsilio/

**Categories:** Novaĵoj

**Audio:** /wp-content/uploads/2014/09/w_Novaj-politikistoj-en-la-Europa-Konsilio.mp3, /wp-content/uploads/2014/09/w_Novaj-politikistoj-en-la-Europa-Konsilio.mp3?_=50

Konforme al la prezentitaj lastvendrede spekulativadoj la gvidantoj de la Eŭropa Unio decidis konfidi la postenon de la estro de la Eŭropa Konsilio al la pola ĉefministro Donald Tusk. La estro de la unia diplomataro fariĝis la itala ministro por la eksterlandaj aferoj, Federica Mogherini. Ŝi transprenos la oficadon la 1-an de novembro kiam la nova Eŭropa Komisiono komencos sian oficperiodon. Donald Tusk transprenos novan funkcion por du kaj duona jaroj la 1-an de decembro. Nun li devas rezigini pri la posteno de la pola ĉefministro. Lastlunde la germana kancelieto Angela Merkel diris en Bundestag, ke la elekto de polo por la posteno de la prezidanto de la Eŭropa Konsilio 25 jarojn post la paca revolucio en la Centra kaj Orienta Eŭropo havas grandan simbolan signifon.

El la elsendo 02.09.2014. Legas Barbara

Novaj politikistoj en la Europa Konsilio


---

# La 75-jara datreveno de la eksplodo de la 2-a mondmilito

**Published:** 2014-09-02

**URL:** https://pola-retradio.org/2014/09/la-75-jara-datreveno-de-la-eksplodo-de-la-2-a-mondmilito/

**Categories:** Novaĵoj

**Audio:** /wp-content/uploads/2014/09/w_La-75a-datreveno-de-la-militeksplodo.mp3, /wp-content/uploads/2014/09/w_La-75a-datreveno-de-la-militeksplodo.mp3?_=51

La 1-an de septembro pasis la 75-a datreveno de la eksplodo de la 2-a mondmilito. Apartaj solenaĵoj okazis ĉe la promontoro Westerplatte, kiun kiel la unuan en 1939 atakis Germanio. Partoprenis ilin i.a. la prezidentoj de Pollando, Bronisław Komorowski kaj de Germanio, Joachim Gauk. Laŭ la pola prezidento la spertoj de la 2-a mondmilito havas signifon ankaŭ hodiaŭ, kiam ni frontas minacojn oriente for de la teritorio de la Eŭropa Unio kaj NATO. La germana prezidento memorigis rilate polajn militspertojn, ke neniu alia nacio ol la pola laŭ tioma skalo kaj tiom longe rezistis la germanan invadon, la strebadon de Hitler plene neniigi la ŝtaton, ekstermi ĝiajn elitojn kaj ekspluati la ceteran loĝantaron.  Gauk memorigis, ke kiam antaŭ kvin jaroj sur Westerplatte kunvenis estroj de  20 eŭropaj ŝtatoj kaj registaroj ĉiuj kredis, volis kredi, ke ankaŭ Rusio povus fariĝi parto de komuna Eŭropo. La germana prezidento reliefigis ŝokon, kiun travivas Eŭropo lige kun tio, ke ĉe ĝiaj randoj daŭras militista konflikto favore al novaj limoj kaj nova ordo. Endanĝerigitaj estas stabileco kaj paco sur nia kontinento.

El la elsendo 02.09.2014. Legas Barbara


---

# Televidrigardado ne favoras longan vivon

**Published:** 2014-09-02

**URL:** https://pola-retradio.org/2014/09/televidrigardado-ne-favoras-longan-vivon/

**Categories:** Sciencaj informoj

**Audio:** /wp-content/uploads/2014/09/sc_T_televidrigardado-kaj-nia-sano.mp3, /wp-content/uploads/2014/09/sc_T_televidrigardado-kaj-nia-sano.mp3?_=52

Personoj rigardantaj televidon almenaŭ tri horojn tage estas duoble pli endanĝerigitaj de tro frua morto. Sciencistoj el la Universitato Navarra en la hispana Pampeluno elmontris ankaŭ, ke ne ĉiu aktiveco dum kiu homo sidas, havas simile negativajn efikojn. Temas pri la aŭtomobil­stirado kaj la komputila laboro.

Jam pli fruaj esploroj pruvis, ke ekzistas rekta ligo inter longdaŭra sida korpopozicio kaj altiĝanta pro tio diverskaŭza mortoofteco. La hispanaj  esploroj, pri kiuj raportis “Journal of the American Heart Association” pruvas, ke tio dependas de tio, kion ni faras sidante.  Per la esploroj estis ĉirkaŭpren­itaj pli ol 13 mil personoj kun la meza aĝo de 37 jaroj, kiuj diplomitiĝis en la universitato. En la daŭro de ĉirkaŭ 8 jaroj oni sekvis ilian sanstaton kolektante donitaĵojn pri ilia aktiveco ligita kun la sida korpopozicio: televid­rigardado, aŭtomobilstirado kaj komputila laboro.  Evidentiĝis, ke kompare kun personoj rigardantaj televidon unu horon tage, ĉe tiuj kiuj ĝin rigardis ĝin dum 2 horoj la risko de tro frua morto estis 40-procenta, 100-procenta ĉe tiuj, kiuj rigardis televidon almenaŭ dum tri horoj. Ĉe personoj stirantaj aŭtomobilon dum almenaŭ du horoj tage oni ne rimarkis klaran dependecon. Ĝi egalis al 14 procentoj kompare kun tiuj, kiuj stiris nur dum unu horo. Kaze de komputila laboro la diferenco estis minimuma. Eĉ pli, ĉe tiuj kiuj faris tion dum pli ol tri horoj la risko de tro frua morto estis je 4 procentoj malpli alta.

Hispanaj sciencistoj faras la rezervon, ke ilia analizo ne pruvas, ke la televidrigardado rekte kaŭzas tro fruan morton, ĝi nur elmontras ekiston de interdependeco, kiun necesas pluesplori.   Manko de fizika aktiveco kaj sida vivstilo jam pli frue estis ligitaj kun evoluo de la histo­rezisto je insulino, grasiĝo kaj reduto de la muskola maso. Ili ĉiuj altigas riskon de diabeto, de malsanoj de la korangia sistemo kaj de iuj kanceroj. Aldone ekzistas pruvoj, ke personoj ne flegantaj aktivan fizikan vivon preferante la sidan suferas deprimon kaj havas memortigajn pensojn. Doktorino Heather Johnson el laŭsona University of Wisconsin partopreninta la laboron de siaj hispanaj kolegoj konfirmis la neceson limigi tempon, kiun homo pasigas sidante favore al modera fizika aktiveco.

El la elsendo 02.09.2014. Legas Tomek


---

# Televidrigardado minacas al nia sano

**Published:** 2014-09-02

**URL:** https://pola-retradio.org/2014/09/televidrigardado-minacas-al-nia-sano/

**Categories:** Sciencaj informoj

**Audio:** /wp-content/uploads/2013/05/t_kiomgrade-la-televidrigardado-malfavoras-la-sanon.mp3, /wp-content/uploads/2013/05/t_kiomgrade-la-televidrigardado-malfavoras-la-sanon.mp3?_=53

Personoj rigardantaj televidon almenaŭ tri horojn tage estas duoble pli endanĝerigitaj de tro frua morto. Sciencistoj el la Universitato Navarra en la hispana Pampeluno elmontris ankaŭ, ke ne ĉiu aktiveco dum kiu homo sidas, havas simile negativajn efikojn. Temas pri la aŭtomobil­stirado kaj la komputila laboro.

Jam pli fruaj esploroj pruvis, ke ekzistas rekta ligo inter longdaŭra sida korpopozicio kaj altiĝanta pro tio diverskaŭza mortoofteco. La hispanaj esploroj, pri kiuj raportis “Journal of the American Heart Association” pruvas, ke tio dependas de tio, kion ni faras sidante. Per la esploroj estis ĉirkaŭpren­itaj pli ol 13 mil personoj kun la meza aĝo de 37 jaroj, kiuj diplomitiĝis en la universitato. En la daŭro de ĉirkaŭ 8 jaroj oni sekvis ilian sanstaton kolektante donitaĵojn pri ilia aktiveco ligita kun la sida korpopozicio: televid­rigardado, aŭtomobilstirado kaj komputila laboro. Evidentiĝis, ke kompare kun personoj rigardantaj televidon unu horon tage, ĉe tiuj kiuj ĝin rigardis ĝin dum 2 horoj la risko de tro frua morto estis 40-procenta, 100-procenta ĉe tiuj, kiuj rigardis televidon almenaŭ dum tri horoj. Ĉe personoj stirantaj aŭtomobilon dum almenaŭ du horoj tage oni ne rimarkis klaran dependecon. Ĝi egalis al 14 procentoj kompare kun tiuj, kiuj stiris nur dum unu horo. Kaze de komputila laboro la diferenco estis minimuma. Eĉ pli, ĉe tiuj kiuj faris tion dum pli ol tri horoj la risko de tro frua morto estis je 4 procentoj malpli alta.

Hispanaj sciencistoj faras la rezervon, ke ilia analizo ne pruvas, ke la televidrigardado rekte kaŭzas tro fruan morton, ĝi nur elmontras ekiston de interdependeco, kiun necesas pluesplori.   Manko de fizika aktiveco kaj sida vivstilo jam pli frue estis ligitaj kun evoluo de la histo­rezisto je insulino, grasiĝo kaj reduto de la muskola maso. Ili ĉiuj altigas riskon de diabeto, de malsanoj de la korangia sistemo kaj de iuj kanceroj. Aldone ekzistas pruvoj, ke personoj ne flegantaj aktivan fizikan vivon preferante la sidan suferas deprimon kaj havas memortigajn pensojn. Doktorino Heather Johnson el laŭsona University of Wisconsin partopreninta la laboron de siaj hispanaj kolegoj konfirmis la neceson limigi tempon, kiun homo pasigas sidante favore al modera fizika aktiveco.


---

# E_elsendo el la 02.09.2014

**Published:** 2014-09-02

**URL:** https://pola-retradio.org/2014/09/e_elsendo-el-la-02-09-2014/

**Categories:** Elsendoj

**Audio:** /wp-content/uploads/2014/09/RetRadio_02.09.2014.mp3

Podkasto: Ludu en nova fenestro | Elŝutu

Rogener Pavinski, la redaktoro de “Kontakto” estas la antaŭmikrofona gasto de la 366-a E-elsendo ĉe www.pola-retradio.org. La temo de nia interparolo estas la semajnfine publikigitaj rezultoj de la 1-a Muzika Konkurso. Ili estas konsulteblaj ĉe kontakto.tejo.org . En la komencaj aktualaĵoj ni referencas al la novaj nomumoj en la Eŭropa Konsilio, kiuj inkluzivas ankaŭ la polan ĉefministron Donald Tusk. Ni informas ankaŭ pri solenaĵoj de la 75-a datreveno de la 2-a mondmilito ĉe Westerplatte, kiujn partoprenis i.a. la pola kaj la germana prezidentoj. Pasintsemajne en Gdansko okazis la 15-a Internacia Festivalo de Sukceno, pri kiu evento ni parolas sekve. La scienbultena temo koncernas rilaton inter televidrigardado kaj risko de tro frua morto. La aktualaĵoj, felietono, scienca informo estas paralele aŭskulteblaj kaj legeblaj en la unuopaj rubrikoj de nia paĝo. Ankaŭ la interparolo kun nia antaŭmikrofona gasto estas aŭskultebla aparte en la rubriko “Antaŭ la mikrofono”.


---

# Intervjuo kun Rogener Pavinski pri Muzika Konkurso de “Kontakto” (2014)

**Published:** 2014-09-02

**URL:** https://pola-retradio.org/2014/09/intervjuo-kun-rogener-pavinski-pri-muzika-konkurso-de-kontakto-2014/

**Categories:** Antaŭ la mikrofono

**Audio:** /wp-content/uploads/2014/09/Kun-Rogener-Pavinski-post-la-1a-Muzika-Konkurso-de-Konakto.mp3, /wp-content/uploads/2014/09/Kun-Rogener-Pavinski-post-la-1a-Muzika-Konkurso-de-Konakto.mp3?_=54

Rogener Pavinski , la redaktoro de “Kontakto” estas la antaŭmikrofona gasto de nia 366-a E-elsendo. La temo de la interparolo rilatas al  la okazinta 1-a Muzika Konkurso de Kontakto, kies rezultoj estis publikigitaj semajnfine. Ĉiuj 16 rivalantaj kantoj estas aktuale aŭskulteblaj ĉe: kontakto. tejo.org . El la elsendo 02.09.2014


---

# Ambermart – 2014

**Published:** 2014-09-02

**URL:** https://pola-retradio.org/2014/09/ambermart-2014/

**Categories:** Felietonoj

**Audio:** /wp-content/uploads/2014/09/Post-Ambermart-2014_fel_G.mp3, /wp-content/uploads/2014/09/Post-Ambermart-2014_fel_G.mp3?_=55

Pasintsemajne inter ĵaŭdo kaj sabato en Gdansko (la norda Pollando) okazis la 15-a Internacia Foiro de Sukceno Ambermart. Ĝi inaŭguris la aŭtunan ekspozici­sezonon ebligante al eksterlandaj komercistoj kompletigi la oferton jen post la somera sezono, jen antaŭ la decembra komerca viglo. La objekto de la foiro estis la arĝentaj kaj oraj ornamaĵoj kun sukceno, sukcenaj ­ornamaĵoj kaj sukcenelfaraĵoj de la ĝenerala uzo.

La foiron  malfermitan por la publiko  partoprenis ĉirkaŭ 190 firmaoj inkluzive de kvindeko el eksterlando – Britio, Germanio, Italio, Kanado, Litovio, Latvio, Ukrainio kaj Usono – produktantaj kaj projektantaj ornamaĵojn el la baltmara sukceno kaj liverantoj de gemoj.

Komence de la foiro kvar profesiaj sukcensocietoj el Pollando, Litovio, Rusio kaj Ukrainio subskribis intencoleteron pri komuna reklama kunlaboro rilate la baltmaran sukcenon. En ĉiuj kvar landoj troviĝas sukcenprovizoj de la sama deveno, t.e. kreiĝintaj en geologia periodo eoceno. La inciato celas – ne plu uzi la difinon pola, rusa aŭ litova sukceno, sed krei rekoneblan markon „baltmara sukceno”, kiu povus konkurenci kun sukcenelfaraĵoj i.a. el Meksiko aŭ Indonezio. Ĉiu el ĉi tiuj malsamkontinentaj rezindevenaj materialoj kreiĝis en alia epoko, el rezinoj de malsamaj arboj kaj do karakteriziĝas per malsamaj proprecoj. La baltmara sukceno estas produkto kun plej longa historio kaj apartaj proprecoj. Ĝia komuna reklamado fare de sukcenkomercistoj el Pollando, Litovio, Rusio kaj Ukrainio ne damaĝas tamen la principon de konkurenco. Nome en ĉiu el la menciitaj baltaj landoj la sukcenelfara sektoro specialistiĝas pri alia produktosegmento. En Pollando oni produktas ĉefe arĝentajn kaj orajn ornamaĵojn kun sukceno, Rusio specialistiĝas pri sukcenobjektoj, kiel ŝakoj. Litovio ĉefe elfaras sukcenbidajn kol-ornamaĵojn kaj sukcenelfaraĵojn kombinatajn kun ledo. En Ukrainio temas ĉefe pri sukcenminado, sed tie la produktado de sukcenobjektoj apenaŭ komenciĝas. Aktuale la plej granda vendomerkato de la baltmara sukceno estas Ĉinio, kie ĝi konurencas kun sukcenelfaraĵoj el Dominikano, Meksiko kaj Indonezio. La subskribita intencoletero antaŭvidas ankaŭ interŝanĝon de spertoj, konoj kaj sciencaj informoj pri sukceno.

Sed ni revenu al la pasintsemajna sukcenfoiro. Krom produktantoj, liveranoj partoprenis ĝin ankaŭ  artistoj, kies artprilabora materialo estas sukceno. Funkciis ankaŭ kelkaj interesaj ekspozicioj i.a. pri sukceninkludaĵoj, pri apliko de sukceno en la religia arto. Okazis interesaj prelegoj pri la konservado de sukcenornamaĵoj, sukcenobjektoj, pri la akirado de sukceno en la naturaj kondiĉoj.

La sukcenfoiron Ambermart finis tradicie Festo de Mariacka-strato, la plej bela strato de Gdansko, fama pro siaj salonoj kun sukcenelfaraĵoj. Dum ĝia 5-a eldono aŭdiĝis bona muziko, estis prezentitaj ornamaĵoj, artobjektoj, eblis aŭskulti fabelojn, legendojn kaj poeziaĵojn, propraokule vidi, kiel kreiĝas sukcenornamaĵoj. La festo de la gdanska Mariacka-strato realiĝis dank’ al kunlaboro de Internacia Societo de Sukcenproduktantoj, lokaj kulturinstitucioj kaj posedantoj de la gdanskaj sukcengalerioj.

El la elsendo 02.09.2014. Legas Gabi


---

# La 7-a eldono de la Internacia Festivalo All’improvviso

**Published:** 2014-09-05

**URL:** https://pola-retradio.org/2014/09/la-7-a-eldono-de-la-internacia-festivalo-allimprovviso/

**Categories:** Kulturkroniko

**Audio:** /wp-content/uploads/2014/09/kk-GK-Muyikfestivalo-en-Gliwice.mp3, /wp-content/uploads/2014/09/kk-GK-Muyikfestivalo-en-Gliwice.mp3?_=56

La 10-an de septembro en Gliwice (la suda Pollando) estos inaŭgurita la 7-a Internacia Festivalo de la Malnova Muziko Improvizata, All’improvviso. Kadre de ĝi ĝis oktobro okazos koncertoj kun komponaĵoj de artistoj pli kaj malpli konataj. Temos pri artaj projektoj neniam ĝis nun plenumitaj en Pollando. La koncertojn akompanos aranĝoj dank’ al kiuj la festivalaj gastoj  konatiĝos kun la historiaj, muzikologiaj kaj kulturologiaj kulisoj de la prezentataj komponaĵoj. En la inaŭgura koncerto Arianna Savall, Petter Udland Johansen, Hirundo Maris prezentos  “L’invitation au Voyage”.

El la elsendo 05.09.2014. Legas Gabi


---

# Krystyna Meissner ricevis Goethe-Medalon 2014

**Published:** 2014-09-05

**URL:** https://pola-retradio.org/2014/09/krystyna-meissner-ricevis-goethe-medalon-2014/

**Categories:** Kulturkroniko

**Audio:** /wp-content/uploads/2014/09/kk-GK-Goethe+premio-por-polino.mp3, /wp-content/uploads/2014/09/kk-GK-Goethe+premio-por-polino.mp3?_=57

La art­direktoro de la teatra festivalo „Dialog”, Krystyna Meissner ricevis Goethe-Medalon 2014 kiel persono aparte meritiĝinta por la internacia kultura interŝanĝo. La enmanigo okazis fine de aŭgusto en Weimar en la datreveno de la germana poeto. Premiitaj estis ankaŭ usona artisto Robert Wilson kaj postmorte direktoro de multaj prestiĝaj kultur­institucioj, Gerard Mortier. Nunjare per Goethe-Medalo estis distingitaj elstaraj figuroj de la opera kaj teatra mondo por reliefigi la signifon de teatro en la internacia kultura interŝanĝo. Krystyna Meissner meritiĝis aparte por la popularig­ado de la germana teatro en Pollando. En la nomumo por la distingo estis reliefigita ŝia kontribuo al malkovro de la orienteŭropa teatro en la okcidenta Eŭropo.

El la elsendo 05.09.2014. Legas Gabi


---

# E_elsendo el la 05.09.2014

**Published:** 2014-09-05

**URL:** https://pola-retradio.org/2014/09/e_elsendo-el-la-05-09-2014/

**Categories:** Elsendoj

**Audio:** /wp-content/uploads/2014/09/RetRadio_05.09.2014.mp3

Podkasto: Ludu en nova fenestro | Elŝutu

Dank’ al programpropono de nia aŭskultantino Andrea Schmidt el Germanio ni felietonis pasintsemajne pri la vinproduktado en Pollando. Hodiaŭ Andrea, kiun ni renkontis antaŭ la somera periodo en la itala San Benedetto del Tronto estas la antaŭmikrofona gasto de nia Leterkesta programero. Komence de la 367-a E-elsendo ĉe www.pola-retradio.org aŭdiĝas kulturkroniko. Sekve E-informo memorigas pri la novembra KAEST-konferenco dediĉita al “Arkivoj kaj bibliotekoj – kiel protekti kaj konservi nian heredaĵon”. Hodiaŭ en la elsendo aŭdiĝas iom pli da muziko. Fragmente ni aŭdigas polan soldatan amkanton, filmmuzikon por la kinobildo “Per fajro kaj glavo”. Kantas ankaŭ la ne plu ekzistanta slovaka grupo “Team”. Kulturaj informoj estas samtempe aŭskulteblaj kaj legeblaj en la novaĵrubriko de nia paĝo.Ankaŭ la interparolo kun nia gasto estas aparte aŭdebla en la rubriko “Antaŭ la mikrofono”.


---

# Interparolo kun Andrea Schmidt dum IFEF-kongreso (2014)

**Published:** 2014-09-05

**URL:** https://pola-retradio.org/2014/09/interparolo-kun-andrea-schmidt-dum-ifef-kongreso-2014/

**Categories:** Antaŭ la mikrofono

**Audio:** /wp-content/uploads/2014/09/interparolo-kun-Andrea-Schmidt.mp3, /wp-content/uploads/2014/09/interparolo-kun-Andrea-Schmidt.mp3?_=58

Nia antaŭmikrofona gasto estas Andrea Schmidt el Germanio , kiun ni renkontis dum IFEF-kongreso en San Benedetto del Tronto. Tio estis la okazo ekscii iom pli amplekse ŝiajn opiniojn pri nia laboro kaj ankaŭ konatiĝi kun ŝi kiel esperantistino kaj ŝia vojo al Esperanto kaj al la E-komunumo. El la elsendo 05.09.2014


---

# Tatry-montara Nacia Parko inter 30 plej bonaj en la mondo

**Published:** 2014-09-09

**URL:** https://pola-retradio.org/2014/09/tatry-montara-nacia-parko-inter-30-plej-bonaj-en-la-mondo/

**Categories:** Novaĵoj

**Audio:** /wp-content/uploads/2014/09/w_t_Tatry-montara-Nacia-Parko-inter-30-la-plej-bonaj.mp3, /wp-content/uploads/2014/09/w_t_Tatry-montara-Nacia-Parko-inter-30-la-plej-bonaj.mp3?_=59

Tatry-montara Nacia Parko okupis la 12-an lokon en la rangolisto de 30 plej bonaj naciaj parkoj de la mondo de CNN, kiu ne konsideras Usonon. Prilaborante la rangoliston oni i.a. konsideris iliajn naturajn kaj panoramajn valorojn, sekurecon kaj gastamon de lokaj loĝantoj. La unuan lokon okupis la argentina Iguazu, sur kies tereno troviĝas tropika arbarego kaj spektaklecaj akvofaloj. La unuajn 9 lokojn okupis naciaj parkoj en la suda Ameriko. Antaŭ la pola parko troviĝis i.a. Tikal en Gvatemalo, Galapagos w Ekvadoro, Cairngorms en Skotlando, Goreme en Turkio. Tatry-montara Nacia Parko estis establita en 1954 kaj ĝi etendiĝas sur la surfaco de pli ol 21 mil hektaroj. Ĉirkaŭ 70 procentojn de la surfaco okupas arbaroj kaj montaj pinoj, la ceterajn 30 procentojn almontaj herbejoj, rokoj kaj rojoj. Per la strikta protekto estas ĉirkaŭprenitaj ĉ. 11 kaj duona mil hektaroj, i.a. zono de  altmontaj herbejoj kaj akrapintaj rokoj.

El la elsendo 09.09.2014. Legas Tomek

Tatry-montara Nacia Parko inter 30 la plej bonaj


---

# Polaj amaskomunikiloj trafas al fremdaj manoj

**Published:** 2014-09-09

**URL:** https://pola-retradio.org/2014/09/polaj-amaskomunikiloj-trafas-al-fremdaj-manoj/

**Categories:** Novaĵoj

**Audio:** /wp-content/uploads/2014/09/w_msz_pola-regiona-gazetaro.mp3, /wp-content/uploads/2014/09/w_msz_pola-regiona-gazetaro.mp3?_=60

Last­vendrede la grupo Polskapresse apartenanta al la germana grupo Verlagsgruppe Passau aĉetis la kompanion Express Media, kiu eldonas i.a. la regionajn ĵurnalojn „Express Bydgoski” kaj „Nowości – Dziennik Toruński”. Ekde nun preskaŭ ĉiuj polaj regionaj amaskomunikiloj troviĝas en la germanaj manoj. Kiel informis Polskapresse la kontrakto rilatas al ĉiuj titoloj de Express Media. Krom la menciitaj titoloj temas ankaŭ pri 17 lokaj semajn­revuoj en la kujavia-pomeria vojevodio (la nordokcidenta Pollando) kaj ankaŭ gazet­presejo. La germana konzerno estos eldonanto de 19 regionaj ĵurnaloj. Pasintjare Polskapresse aĉetis la kompanion Regionaj Amaskomunikiloj, kiu estis posedanto de taggazetoj, pagendaj kaj senpagaj semajnrevuoj, 50 interretaj inform­servilojn kaj 5 presejojn.

El la elsendo 09.09.2014. Legas Milada

pola regiona gazetaro


---

# Kreskas la nombro de la urba loĝantaro

**Published:** 2014-09-09

**URL:** https://pola-retradio.org/2014/09/kreskas-la-nombro-de-la-urba-logantaro/

**Categories:** Novaĵoj

**Audio:** /wp-content/uploads/2014/09/w_k_kreskas-la-nombro-de-la-urba-logxantaro.mp3, /wp-content/uploads/2014/09/w_k_kreskas-la-nombro-de-la-urba-logxantaro.mp3?_=61

Laŭ la Organizaĵo de Unuiĝintaj Nacioj en la daŭro de 30 jaroj je du kaj  duona miliardoj da personoj kreskos la nombro de la urba loĝantaro de la mondo. Nun la duono el 7 miliardoj da homoj vivas en la urboj. En 2045 ilia nombro egalos al 6 miliardoj. Tre rapide la urba loĝantaro kreskas en Azio kaj Afriko. Laŭ  prognozoj en tiu periodo en Niĝerio naskiĝos 212 milionoj da homoj, en Hindio 404 milionoj kaj en Ĉinio 292 milionoj. La ŝtataj aŭtoritatoj frontos la defion kontentigi la bezonojn de la kreskanta populacio rilate konforman nivelon de la socia protekto, edukado, tranporto, infrastrukturo kaj laborlokoj. En la lastaj jaroj la nombro de la homaro kreskis en eksterordinare rapida ritmo. En 1990 estis nur 10 megaurboj, nun temas jam pri 28. La plej multnombra estas Tokio kun 38 milionoj da loĝantoj. Sekvas Delhio, Ŝanghajo,  Meksikurbo, Bombajo kaj Sao Paulo. UNO antaŭvidas, ke la nombro de la kamparana loĝantaro, kiu nun egalas al 3, 4 miliardoj da personoj atingos apogeon en 2020 kaj ekde tiam komencos malkreski.

El la elsendo 09.09.2014. Legas Krystyna

kreskas la nombro de la urba logxantaro


---

# Karbondioksido influas la vivon de tropikaj fiŝoj

**Published:** 2014-09-09

**URL:** https://pola-retradio.org/2014/09/karbondioksido-influas-la-vivon-de-tropikaj-fisoj/

**Categories:** Sciencaj informoj

**Audio:** /wp-content/uploads/2014/09/sc_bp_Karbiodioksido-kaj-fishoj-vivantaj-grupe.mp3, /wp-content/uploads/2014/09/sc_bp_Karbiodioksido-kaj-fishoj-vivantaj-grupe.mp3?_=62

Signifa koncentro de karbo­ndioksido en la marakvoj damaĝas la kapablon rekoni ĉe fiŝoj membrojn de la propra grupo.  Sciencistoj el la universitato de James Cook en Aŭstralio konkludis, ke klimataj ŝanĝoj, kiuj alkondukas al kresko de la koncentro de karbondioksido en la maroj kaj oceanoj povas endanĝerigi fiŝojn vivantajn en kolonioj. Al la esploroj estis subigitaj fiŝoj „chromis viridis”. Temas  pri 8-centimetraj societemaj kaj neagresaj fiŝetoj vivantaj en grandaj grupoj en la medio de koralrifoj en la profundo de 10-12 metroj. Influitaj de alta koncentro de karbondioksido ili ne kapablis rekoni siajn grupnajbarojn disde la aliaj fiŝoj  kaj tio malgrandigas iliajn ŝancojn transvivi. Kaŭzas la fenomenon la ŝanĝiĝanta koncentro de jonoj en la sango, kio perturbas la funkciadon de nervo­receptiloj damaĝante tiamaniere la bazajn sensojn: vidpovon kaj flar­kapablon.  Kutime „chromis viridis” bezonas ĉirkaŭ 3 semajnojn por identigi konatan fiŝkolnion. Post la rekono ili aliĝas al ĝi dank’ al kio ili povas pli efike defendi sin kontraŭ agresintoj deekstere kaj profiti el la socia lerno­procezo. Laŭ aŭstraliaj sciencistoj la konkludoj povas rilati ankaŭ al aliaj fiŝoj vivantaj en grandaj kolonioj.

El la elsendo 09.09.2014. Legas Barbara


---

# Pezomalkresko, dormokvalito kaj psika bonfarto

**Published:** 2014-09-09

**URL:** https://pola-retradio.org/2014/09/pezomalkresko-dormokvalito-kaj-psika-bonfarto/

**Categories:** Sciencaj informoj

**Audio:** /wp-content/uploads/2014/09/sc_bp_pezoperdo-kaj-pli-longa-dormo.mp3, /wp-content/uploads/2014/09/sc_bp_pezoperdo-kaj-pli-longa-dormo.mp3?_=63

Laŭ sciencistoj el la usona Universitato de Pensilvanio almenaŭ kvinprocenta perdo de la pezo kaŭzas ĉe personoj obezaj longiĝon de la dormo kaj ĝian kvaliton. Ĝi entute influas pliboniĝon de ilia psika bonfarto.  La ekzamenitaj personoj partoprenis speciale preparitajn maldikigajn programojn. Parto de ili estis ricevantaj ĉiun jarkvaronon edukprogramojn de sia trejnisto, aliaj partoprenis okupojn kun trejnisto instruanta novan vivstilon, ankoraŭ aliaj krom renkontiĝoj kun trejnisto estis ricevantaj kroman subtenon en la formo de sengrasigaj piloloj. La esploristoj taksis la ŝanĝojn en la pezo, longeco kaj daŭro de la dormo kaj psika binfarto post 6 kaj sekve 24 monatoj ekde la komenco de la eksperimento. En la daŭro de duona jaro plej multe maldikiĝis personoj kunlaborantaj kun trejnisto kaj ricevantaj krome sengrasigajn pilolojn. Tamen post la paso de 2 jaroj estis konstatite, ke unusola avantaĝo, kiu  laŭ statistika vidpunkto evidentiĝis esenca,  estis la plibonigo de la psika bonfarto de la ekzamenitoj.

El la elsendo 09.09.2014. Legas Barbara


---

# E_elsendo el la 09.09.2014

**Published:** 2014-09-09

**URL:** https://pola-retradio.org/2014/09/e_elsendo-el-la-09-09-2014/

**Categories:** Elsendoj

**Audio:** /wp-content/uploads/2014/09/RetRadio_09.09.2014.mp3

Podkasto: Ludu en nova fenestro | Elŝutu

Denove en la marda programo ni proponas renkontiĝon kun la E-literaturo prezentante la 9-an fragmenton de la tradukita de Lidia Zamenhof romano de Henryk Sienkiewicz “Quo Vadis”. Pasintsemajne en la kanada Kalgario okazis interesa konferenco dediĉita al lingvopolitiko kaj lingvoplanado kun partopreno de UEA-prezidanto Mark Fettes kaj tri membroj de CED. En nia hodiaŭa programo vi trovas la raportan informon pri tiu evento. Komence de la 368-a E-elsendo ĉe www.pola-retradio.org vi trovas aktualaĵojn i.a. pri la kreskanta nombro de la urboloĝantoj en la mondo kaj pri la bona loko de la Tatry-montara Nacia Parko inter 30 plej bonaj en la mondo. En Scienca Bulteno ni infomas pri la influo de pezoperdo je dormolongo kaj psika komforto. Alia temo rilatas al negativa influo de karbodioksido je fiŝoj vivantaj en grandaj kolonioj. Muzike ni memorigas la varsovian kanton en Esperanto en la plenumo de la ensemblo de la Varsovia Politekniko. Aktualaĵoj kaj temoj de la scienca bulteno estas paralele aŭskulteblaj kaj legeblaj en la rubriko Novaĵoj kaj Scienaj Informoj.


---

# D-rino Ilona Koutny pri la 3-jara kurso de Interlingvistikaj Studoj (septembro 2014)

**Published:** 2014-09-12

**URL:** https://pola-retradio.org/2014/09/d-rino-ilona-koutny-pri-la-3-jara-kurso-de-interlingvistikaj-studoj-septembro-2014/

**Categories:** Antaŭ la mikrofono

**Audio:** /wp-content/uploads/2014/09/Kun-I.-Koutny-pri-Interlingvistikaj-Studoj-kaj-Simpozio.mp3, /wp-content/uploads/2014/09/Kun-I.-Koutny-pri-Interlingvistikaj-Studoj-kaj-Simpozio.mp3?_=64

Kun d-rino Ilona Koutny el Pollando ni interparolas pri la komenciĝonta post kelkaj tagoj nova 3-jara kurso de la Interlingvistikaj Studoj en Poznano kaj okazonta post ĝi Interlingvistika Seminario. El la elsendo 12.09.2014


---

# E_elsendo el la 12.09.2014

**Published:** 2014-09-12

**URL:** https://pola-retradio.org/2014/09/e_elsendo-el-la-12-09-2014/

**Categories:** Elsendoj

**Audio:** /wp-content/uploads/2014/09/RetRadio_12.09.2014.mp3

Podkasto: Ludu en nova fenestro | Elŝutu

En la 369-a E-elsendo ĉe www.pola-retradio.org ni gastigas antaŭmikrofone d-inon Ilona Koutny lige kun la komenciĝonta post kelkaj tagoj nova 3-jara kurso de la Interlingvistikaj Studoj en Poznano kaj okazonta post ĝi Interlingvistika Seminario. Komence de la programo aŭdiĝas kulturaj informoj Fine ni proponas leterkestan renkontiĝon. La informoj kaj felietono estas paralele aŭskulteblaj kaj legeblaj en la unuopaj rubrikoj de la paĝo. Aparte – en la koncerna rubriko – estas aŭdebla la interparolo kun nia antaŭmikrofona gasto. Hodiaŭ muzike akompanis nin Grazia Barboni kun la kanto de De André „Amo alvenas, am’ iras for”, en Leterkesto aŭdiĝis „La bosko fraksena” en la plenumo de la hispana Kvaropo Sinkopo


---

# E_elsendo el la 16.09.2014

**Published:** 2014-09-16

**URL:** https://pola-retradio.org/2014/09/e_elsendo-el-la-16-09-2014/

**Categories:** Elsendoj

**Audio:** /wp-content/uploads/2014/09/RetRadio_16.09.2014.mp3

Podkasto: Ludu en nova fenestro | Elŝutu

En Poznano jam ĉi-semajne komenciĝas la laŭvica trijara kurso de Interlingvistikaj Studoj. En nia 370-a E-elsendo ĉe www.pola-retradio.org ni prezentas kompletigajn informojn pri ilia programo, sponsorado kaj kunlaboro kun la organizantoj de Artaj Konfrontoj en Esperanto en 2-a parto de nia interparolo kun d-ino Ilona Koutny. Krome nia antaŭmikrofona gasto estas brazila ĵurnalisto, nia aŭskultanto Fabio Monteiro renkontita en Bonaero. La hodiaŭaj aktualaĵoj rilatas al la klopodoj de la eŭropuniaj landoj, inkluzive de Pollando trovi novajn vendomerkatojn por fruktoj kaj legomoj post la enkonduko de la importa embargo de Rusio je tiuj produktoj fone de la konflikto kun Ukrainio. En la kunteksto de tiu ĉi konflikto ni informas pri kreskanta subteno de poloj por soldatrekrutigado. Nia scienca bulteno traktas la signifon de cetacoj por la funkciado de ekosistemo. Alia temo rilatas al la esploroj elmontrantaj, ke hundoj – same kiel homoj – estas estaĵoj ĵaluzaj. Aktualaĵoj kaj temoj de la scienca bulteno estas samtempe aŭskulteblaj kaj legeblaj en la rubriko Novaĵoj kaj Scienaj Informoj. Aparte ni prezentas ankaŭ interparolon kun nia brazila gasto en la rubriko “Antaŭ la mikrofono”. Hodiaŭ muzike akompanas nin Olivier Tzaut per la meksika kanto “La Rajdanto” devenanta el la disko “Karnavaleto”.


---

# Cetacoj necesaj por la funkciado de ekosistemo

**Published:** 2014-09-16

**URL:** https://pola-retradio.org/2014/09/cetacoj-necesaj-por-la-funkciado-de-ekosistemo/

**Categories:** Sciencaj informoj

**Audio:** /wp-content/uploads/2013/05/SC_Cetacoj-gravaj-por-ekosistemo.mp3, /wp-content/uploads/2013/05/SC_Cetacoj-gravaj-por-ekosistemo.mp3?_=65

Longe estis asertite, ke cetacoj estas tro malofte renkontataj por havi influon je oceanoj. Laŭ Joe Ramon el la Vermonta Universitato tio estas rezonado erara. Malkresko de ilia populacio je 66 kaj eble eĉ 90 procentoj plej verŝajne ŝanĝis la strukturon kaj funkciadon de oceanoj, kvankam la rekreo de ilia populacio daŭre estas ebla. Grandegaj lamencetacoj kaj kaĉalotoj kun siaj grandaj konsumbezonoj funkcias kiel specifaj inĝenieroj de ekosistemo. Ili nutras sin per malgrandaj fiŝetoj kaj senvertebruloj kvankam ili mem fariĝas viktimo de tiaj rabobestoj kiel orkoj. Tamen eĉ iliaj kadavroj kaj korporestaĵoj sur la marfundo certigas rifuĝon al multegaj specioj, kiuj vivas nur en ĉi-specaj lokoj. Inter multaj esencaj vivefikoj de cetacoj apartenas la vorado en la marprofundo kaj malmanĝado ĉe la akvosurfaco, kio kaŭzas kreskon de planktono. Krome tiuj ĉi grandegaj animaloj transportas nutrosubstancojn je miloj da kilometroj el la lokoj, kie ili sin nutras al tiuj, kie ili generas. Fiŝkaptistoj malprave traktas cetacojn kiel konkurencon. Novaj esploroj elmontras, ke rekreo de la populacio de ĉi tiuj bestoj povas kaŭzi pli grandan produktivecon de lokoj, en kiuj cetacoj kolektiĝas por serĉi nutraĵon kaj enmondigi idojn.

El la elsendo 16.09.2014. Legas Barbara


---

# Hundoj, estaĵoj ĵaluzaj kiel homoj

**Published:** 2014-09-16

**URL:** https://pola-retradio.org/2014/09/hundoj-estajoj-jaluzaj-kiel-homoj/

**Categories:** Sciencaj informoj

**Audio:** /wp-content/uploads/2013/05/SC_Hundoj-jaluzaj-kiel-homoj.mp3, /wp-content/uploads/2013/05/SC_Hundoj-jaluzaj-kiel-homoj.mp3?_=66

Profesorino Christine Harris el la Kalifornia Universitato en San Diego kaj ŝia eksa studentino Caroline Prouvost pruvis, ke hundoj – la plej bonaj amikoj de homoj, same kiel ili suferas ĵaluzon. La esploristinoj aplikis metodon el eksperimentoj kun 6-monataj suĉinfanoj. Ili studis konduton de 36 hundoj en hejmaj kondiĉoj filmante kaj analizante la konduton de la kvarpieduloj, kiam iliaj posedantoj manifestis varmajn sentojn rilate al realisme aspektantaj pluŝhundoj. Iliaj esploroj elmontris, ke la animaloj en reciprokaj rilatoj manifestas fortan maltrankvilon, kiam rivalo prezentas varmajn sentojn al ilia proksima persono. Aneta Awtoniuk, hundotrejnistino asertas, ke la ĵaluzo ĉe hundoj estas malsama kiel ĉe la homoj kaj ligiĝas kun la grega konduto de la bestoj, kun la konkurado pri posedaĵoj. Al ili, al posedaĵoj kalkuliĝas ankaŭ emocioj kaj interesiĝo de homo, kiu disponigas al hundo manĝon, ludas kaj promenas kun ĝi.

El la elsendo 16.09.2014


---

# Fábio Monteiro pri sia ĵurnalista laboro dum la Bonaera UK (2014) kaj pri Pola RetRadio

**Published:** 2014-09-16

**URL:** https://pola-retradio.org/2014/09/fabio-monteiro-pri-sia-jurnalista-laboro-dum-la-bonaera-uk-2014-kaj-pri-pola-retradio/

**Categories:** Antaŭ la mikrofono

**Audio:** /wp-content/uploads/2013/09/Kun-Fabio-Monteiro-jurnalisto-el-Fortalezo-kaj-nia-auskultanto.mp3, /wp-content/uploads/2013/09/Kun-Fabio-Monteiro-jurnalisto-el-Fortalezo-kaj-nia-auskultanto.mp3?_=67

Kun Fábio Monteiro el Brazilo renkontita dum la Bonaera UK ni interparolas pri lia ĵurnalista laboro dum ĉi tiu kongreso kaj tio, kion li trovas aparte valora en la elsendoj de la Pola RetRadio. El la elsendo 16.09.2014 .


---

# E_elsendo el la 19.09.2014

**Published:** 2014-09-19

**URL:** https://pola-retradio.org/2014/09/e_elsendo-el-la-19-09-2014/

**Categories:** Elsendoj

**Audio:** /wp-content/uploads/2014/09/RetRadio_19.09.2014.mp3

Podkasto: Ludu en nova fenestro | Elŝutu

Johano la 3-a Sobieski estas la heroo de la nunsemajna felietono pri koninda polo. Antaŭ unu semajno pasis la 331-a datreveno de lia venka batalo apud Vieno, forpuŝanta for de Eŭropo trupojn de la Otomana Imperio. Mallonga batalpriskirbo troviĝas en la felietono. Komence de la 371-a E-elsendo ĉe www.pola-retradio.org aŭdiĝas kulturkroniko. La informo el la E-movado rilatas al la komenciĝontaj post unu semajno en Poznano 30-aj ARtaj KONfrontoj en ESperanto. Fine de la programo aŭdiĝas leterkesta programero. La kulturkronikaj informoj kaj felietono estas samtempe aŭskulteblaj kaj legeblaj en la unuopaj rubrikoj de la paĝo. Muzike akompanas nin hodiaŭ la gastonta dum ARKONES Kajto.


---

# Koninda polo – Johano la 3-a Sobieski

**Published:** 2014-09-19

**URL:** https://pola-retradio.org/2014/09/koninda-polo-johano-la-3-a-sobieski/

**Categories:** Felietonoj

**Audio:** /wp-content/uploads/2013/05/fel_koninda-polo_-Johano-la-3a-Sobieski.mp3, /wp-content/uploads/2013/05/fel_koninda-polo_-Johano-la-3a-Sobieski.mp3?_=1

La 12-an de septembro pasis la 331-a datreveno de la batalo apud Vieno, kiun sub la komando de la pola reĝo Johano la 3-a Sobieski partoprenis polaj-aŭstraj, germanaj trupoj venkante la armeon de la Otomana Imperio komanditan de veziro Kara Mustafa. Ne eblas prisilenti la fakton, ke la venko venis unuavice pro la pola rajdantaro – husaroj. Flanke de la Pola Respubliko batalis 27 mil soldatoj, inkluzive de 25 taĉmentoj de husaroj, kies kirasoj provizitaj per dorsaj plumaloj pro sia bruo dum la atako surpizis kaj kaŭzis panikon ĉe la malamiko. Venkita tiam la Otomana Imperio ĉesis minaci por ĉiam al la kristana Eŭropo.

La batalo komenciĝis matene la 12-an de septembro, sed la decida atako de husario okazis malfru­posttagmeze. Kara Mustafa memfida pri la valoro de siaj trupoj ne faris apartajn defendo­preparojn. Germanoj kaj aŭstroj atakis ĉe la maldekstra alo sur la mildaj deklivoj de la altaĵoj inter Kahlenberg kaj Leopoldsberg ĉe la rekta najbarejo de Danubo. Poloj traiĝadis tra la denseco de la Viena Arbaro. De ĉi tie turkoj ne atendis atakon. La reĝo Johano la 3-a Sobieski ordonis rekoni la terenon de estonta batalo, do purigi la terenon ĉirkaŭ granda turka tendaro kaj ĉe la proksimaj vitejoj, kie kasiĝis la kremaj taĉmentoj de la turka infanterio. Je la 18-a horo Sobieski donis la signon al la ĝenerala sturmo. Al la atako ruliĝis husario de hetmanoj Jablonowski kaj Sieniawski, kiujn akompanis la reĝaj husaroj. Turkoj ne eltenis la atakon fuĝante de sur la batalkampo, inkluzive de la veziro kaj lia akompantaro. La batalo daŭris ĉirkaŭ 12 horojn, dum kiuj en la daŭro 11 kaj duona horoj okazis la artileria pripafado antaŭ­preparanta la decidan atakon. Por la reĝa husario sufiĉis duona horo. Nokte en la konkerita tendo de la veziro Johano la 3-a Sobieski skribis du leterojn. La unua adresita al la papo Inocento la 11 enhavis la vortojn > Venimus, vidimus et Deus vicit (Ni venis, ni vidis kaj Dio venkis). La alia letero adresita al la amata edzino komenciĝis per la vortoj “Dio kaj Sinjoro nia eterne beata donis la venkon kaj famon al la nacio nia, pri kiu neniuj pasintaj jarcentoj aŭdis”. La leteron al la papo akompanis brodita per oro verda standardo flirtinta super la tendo de Kara Mustafa, la leteron al la reĝino sekvis al Krakovo 80 veturiloj kun armiloj, seloj, tendoj, tapiŝoj, teksaĵoj, vestoj kaj aliaj valoraj objektoj konkeritaj de husaroj en la granda turka tendaro. La turkaj perdoj egalis al 20 mil mortigitoj, 5 mil vunditoj dum la alianc­iĝintoj sub la komando de la pola reĝo perdis sole 1500 batalintojn kaj havis ĉirkaŭ 2500 vunditojn. Signifa parto de la turka armeo sukcesis saviĝi de la pereo perdante tamen parton de militakcesoraĵoj, ĉiujn kanonojn kaj milit­provizojn. Ekde la viena venko la Otomana Imperio neniam plu atakis Eŭropon kaj la granda veziro Kara Mustafa pereis punsufokita laŭ la ordono de la sultano. De turkoj Johano la 3-a Sobieski estis nomata la Leono de Leĥistan (Pollando), de kristanoj Defendanto de la kredo.

Johano la 3-a Sobieski estis unu el la plej elstaraj regantoj de Pollando, homo ĉiuflanke klera, elstara komandanto kaj politikisto. Liaj leteroj al la edzino Marysieńska fariĝis krema kontribuo al la pola epistolo­grafio. Jan Sobieski naskiĝis en 1629 en la magnata familio. En la milito kontraŭ svedojn li batalis kontraŭ la invadintojn. Li partoprenis ankaŭ batalojn kontraŭ Moskvo kaj kozakoj. Samperiode li proksimiĝis al la reĝa kortego de Johano Kazimiro. Tie li konatiĝis kaj enamiĝis al la edukatino de la reĝino, Maria Kazimira d’Arquien. Post la morto de ŝia edzo li edziĝis al ŝi en 1665 kaj samjare li ricevis rangon de la reĝa marŝalo kaj hetmano. Li distingiĝis kaj per politika kaj per militistaj talentoj, kio fine alkondukis lin al la pola trono. La 1-an de septembro 1683 Johano la 3-a subskribis traktaton kun Aŭtrio, kiu devontigis lin reage je informo pri la turka atako kontraŭ Vienon helprapidi. Tion li faris transpren­inte la komandadon de la trupoj konsistantaj el 74 mil soladatoj.

Al la plej grandaj sukcesoj de Johano la 3-a Sobieski apartenas reformoj ligitajnkun la defend­odoktrino. Li estis elstara komandanto, talente manovranta grandajn trupoj kaj kapabla utiligi batalcele la varian formon de la tereno. Li estis ankaŭ elstara art­mecenato. Lia palaco en la apudvarsovia Wilanów [vilanuv] apartenas al la plej valoraj historiaj objektoj de la pola baroko.

Johano Sobieski akiris kune kun la frato Marek tre zoreman klerecon strikte realigitan laŭ la instruoj de la patro. Jakub Sobieski i.a. komisiis al la filoj ĝisfundan ellernon de fremdaj lingvoj aparte atentigante pri la praktika konversacia posedo de la lingvoj laŭ la principo, ke “per silento neniu ajnan lingvon ellernis”. La patraj instru­indikoj rilatis ankaŭ al aliaj sci­enbranĉoj, al flegado de pieco, necesa zorgo pri ripozo kaj pri persona higieno. En la jaroj 1640-1643 la fratoj Sobieski lernis en la Reĝa Kolegio, dum tri sekvaj jaroj en la Filozofia Fakultato de la Krakova Akademio. La krakova klerig­periodo ludis gravan rolon por la estonta reĝo. Dank’ al la lingvostudoj li fariĝis poligloto reganta latinon, la francan, germanan, la bazojn de la turka kaj greka lingvon. Poste li ellernis la fundamenton de la tatara lingvo, kio ebligis al li persone parolekzamni tatarajn ostaĝojn de apud Vieno.

Post la studoj kune kun la frato ili vizitis Germanion, Francion dum tiuj vojaĝoj ne rezignante pri la studoj rilataj al la klasikaj tekstoj kaj la franca historio. Tiam Jan Sobieski lernis pliajn lingvojn – la francan kaj la italan. Tio estis la periodo kiam li konatiĝis ankaŭ kun la plej bonaj eŭropaj fotikaĵojn. Jan Sobieski ellernis krome la arton verki, oratori kaj akiris vastajn historiajn konojn. Li havis ĉiuflankajn sciencajn interesiĝojn aparte pri matematiko, astronomio, arkitekturo kaj inĝenierio. Li estis ofta gasto en la ĉieloobservejo de Jan Hawelius en Gdanko; li estis ĉiuflanke edukita humanisto leganta same klasikon kiel ankaŭ modernajn verkojn. Li estis en korespondaj kontaktoj kun fama germana filozofo Leibniz. Samtempe li estis libroamanto kolektinta en Wilanów-bilblioteko privatan kolekon konsistan el 7 mil volumoj. La mortinta en la aĝo de 67 jaroj reĝo gravuriĝis en la historio de Pollando kiel reganto prundenta kaj klarvida, kiu pro siaj eks­erordinaraj talentoj ĝuis ĉe la ceteraj eŭropaj landoj ekst­erordinaran respekton ne nur por si persone, sed ankaŭ por la tuta Pollando.

El la elsendo 19.09.2014. Legas Barbara


---

# E_elsendo el la 23.09.2014

**Published:** 2014-09-23

**URL:** https://pola-retradio.org/2014/09/e_elsendo-el-la-23-09-2014/

**Categories:** Elsendoj

**Audio:** /wp-content/uploads/2014/09/RetRadio_-23.09.2014.mp3

Podkasto: Ludu en nova fenestro | Elŝutu

Leandro Abrahão el Brazilo estas la antaŭmikrofona gasto de la 372-a E-elsendo ĉe www.pola-retradio.org. Li dividas siajn impresojn pri la unua UK, kiun li partoprenis en Bonaero. En la komenca parto de la elsendo ni notas la alvenon de la astronomia aŭtuno en la norda hemisfero. Pri veninta aŭtuno kantas la kvarteto Beltono. Temo el la pola gazetaro traktas la fenomenon de ĉiam pli longa kunvidado de eŭropaj junuloj en la gepatra hejmo. Kiel botokso negative influas emocian evoluon de junaj personoj ni klarigas en la scienca bulteno. En la fino de la elsendo aŭdiĝas la 10-a fragmento de la romano “Quo Vadis” de Henryk Sienkiewicz en la E-traduko de Lidia Zamenhof. Aktualaĵo, scienca temo kaj interparolo estas aŭskulteblaj en unuopaj rubrikoj de nia paĝo. Aktualaĵo kaj scienca temo estas paralele aŭdeblaj kaj legeblaj.


---

# Botokso kaj la emocia evoluo

**Published:** 2014-09-23

**URL:** https://pola-retradio.org/2014/09/botokso-kaj-la-emocia-evoluo/

**Categories:** Sciencaj informoj

**Audio:** /wp-content/uploads/2014/09/sc_bp_gk_Botokso-kaj-emocia-evoluo.mp3, /wp-content/uploads/2014/09/sc_bp_gk_Botokso-kaj-emocia-evoluo.mp3?_=2

Botokso estas la komerca nomo de toksino produktata de la bakterioj Bacillus botulinus, kiu estas venena se konsumita, sed injekciata malgranadoze en muskolojn loke paralizas ilin.  Komence ĝi estis aplikata en neŭrologio kaj okulkuracado. La kontraŭsulka efikado de botokso estas flanksekvo, kiun oni konstatis dum la kuracado de strabeco. Dank’ al botokso la vizaĝtrajtoj fariĝas iom pli mildaj kaj la vizaĝo alprenas junaĝan aspekton. Tiucele botokso komencis esti uzata fine de la 80-aj jaroj. Nun ĉiam pli ofte oni aplikas botokson en kontraŭsulka profilakto ĉe personoj malpli ol 25-jaraĝaj. Tamen laŭ sciencistoj tia paralizstreĉita vizaĝo povas malhelpi al junaj personoj ellerni la plenan emociesprimon, do ilian emocian evoluon. Samtempe psikologoj atentigas, ke maturiĝantaj personoj lernas la regulkonformajn rilatojn kun aliaj homoj imitante ilian mimikon. Kulturo baziĝanta sur televidaj spektakloj kaj kopiado de publikaj steluloj, kies vizaĝoj estas nenionesprimaj povas esti do danĝera en la sekvoj. La senmimika vizaĝo ne emfazas emociojn kaj samtempe malfortigas senti ilin. Homoj ridetas ne sole,  ĉar ili estas feliĉaj – ili estas feliĉaj,  ĉar ili ridetas.

El la elsendo 23.09.2014. Legas Barbara


---

# Leandro Abrahão pri la unua UK kiun li partoprenis en Bonaero (2014)

**Published:** 2014-09-23

**URL:** https://pola-retradio.org/2014/09/leandro-abrahao-pri-la-unua-uk-kiun-li-partoprenis-en-bonaero-2014/

**Categories:** Antaŭ la mikrofono

**Audio:** /wp-content/uploads/2014/09/Kun-Leandro-Abrahao-pri-la-unua-UK-en-Bonaero.mp3, /wp-content/uploads/2014/09/Kun-Leandro-Abrahao-pri-la-unua-UK-en-Bonaero.mp3?_=3

Leandro Abrahão el Brazilo dividas kun ni siajn impresojn pri la unua UK, kiun li partoprenis en Bonaero. Kvankam li ne povis partopreni la tutan kongresan semajnon li uzis la okazon por partopreni multajn eventojn kaj renaskiĝantan reprezenti fakan asocion de spiritistoj. El la elsendo 23.09.2014 .


---

# E_elsendo el la 26.09.2014

**Published:** 2014-09-26

**URL:** https://pola-retradio.org/2014/09/e_elsendo-el-la-26-09-2014/

**Categories:** Elsendoj

**Audio:** /wp-content/uploads/2014/09/RetRadio_26.09.2014.mp3

Podkasto: Ludu en nova fenestro | Elŝutu

Suso Moinhos en Hispanio estas la antaŭmikrofona gasto de la 373-a E-elsendo ĉe www.pola-retradio.org. Ni interparolas i.a. pri lia vizito en Poznano lige kun la laŭvica kurso de Interlingvistikaj Studoj, interlingvistika simpozio kaj ARKONES dum li prelegas pri la situacio de la galega lingvo. Komence de la programo la kultura kroniko traktas la retrovon de historia milithakilo sur la kampo de la kontraŭteŭtona batalo ĉe Grunwald en 1410 kaj Unesko-decidon, ke en 2016 Vroclavo (la sudokcidenta urbo de Pollando) estos Monda Urbo de Libro. Nia felietono proksimigas la rangoliston de wp.pl pri la 15 plej vizitindaj lokoj en Pollando. La informoj kaj la felietono estas paralele aŭdeblaj kaj legeblaj en la rilataj rubrikoj de nia paĝo. Ankaŭ la interparolo kun nia antaŭmikrofona gasto estas aparte aŭdebla en la rubriko „Antaŭ la mikrofono”.


---

# Suso Moinhos pri interlingvistika seminario, Arkones, kaj la galega lingvo

**Published:** 2014-09-26

**URL:** https://pola-retradio.org/2014/09/suso-moinhos-pri-interlingvistika-seminario-arkones-kaj-la-galega-lingvo/

**Categories:** Antaŭ la mikrofono

**Audio:** /wp-content/uploads/2013/09/Kun-Suso-Moinhos-pri-Interlingvistikaj-Studoj-Simpozio-radio-kaj-la-galega.mp3, /wp-content/uploads/2013/09/Kun-Suso-Moinhos-pri-Interlingvistikaj-Studoj-Simpozio-radio-kaj-la-galega.mp3?_=4

Kun Suso Moinhos el Hispanio renkontita dum la nova kurso de Interlingvistikaj Studoj en Poznano ni interparolas i.a.  pri ĝia unua sesio, la interlingvistika seminario, ARKONES kaj la nuna situacio de la galega lingvo. El la elsendo 26.09.2014 .


---

# La plej ravaj regionoj de Pollando

**Published:** 2014-09-26

**URL:** https://pola-retradio.org/2014/09/la-plej-ravaj-regionoj-de-pollando/

**Categories:** Felietonoj

**Audio:** /wp-content/uploads/2013/05/bp_T_rangolisto-de-vizitindaj-regionoj.mp3, /wp-content/uploads/2013/05/bp_T_rangolisto-de-vizitindaj-regionoj.mp3?_=5

Ĉiu el ni havas ŝatatajn lokojn en Pollando, kien volonte veturas ripozi kaj ofte ilin revizitas. En nia ciklo „Vizitindaj lokoj” ni klopodas ankaŭ proksimigi multajn el ili. Lastatempe la portalo wp.pl enketis preskaŭ 13 mil personojn pri 15 elektitaj de ĝi regionoj de Pollando.

Senkondiĉe venkis Mazurio, la geografia-kultura regiono en la nordorienta Pollando, por kiu voĉdonis 20 procentoj de la enketitoj. Temas sendube pri nu el veraj perletoj de la lando. Ĝia Mazuria Lagoregiono antaŭ kelka tempo ektroviĝis inter la finalandoj de internacia konkurso pri 7 Novaj Mirlokoj de la Mondo. Logas tien miloj da lagoj, puraj riveroj, densaj arbaroj sendepende de tio ĉu oni preferas aktivan ripozon aŭ silenton, trankvilon kaj mal­moviĝemon.

14 procentoj de la enketitoj voĉdonis por Bieszczady [bjeŝĉady], ankaŭ unu el la plej ravaj kaj sovaĝaj montaraj grupoj en Pollando en la sudorienta parto de la lando. Bieszczady apartenas al la okcidenta parto de la montoĉeno Orienta Beskidy, kiuj eniras la eksteran parton de la Orientaj Karpatoj. Tiu ĉi regiono estas unu el la lastaj en Eŭropo, kie daŭre eblas admiri veran malluman noktan ĉielon, kiu estas libera de la civilizaciaj lumoj.

Nur je unu procento malpli da ŝatantoj havas Tatry-montaro en la suda Pollando. Sendepende de la jarsezono Tatry-montaro logas turistojn dezirantaj persone admiri la tieajn vidindaĵojn kiel lago Morskie Oko, la pintojn Giewont aŭ Kasprowy Wierch. La troviĝante tie Zakopane de jaroj rolas kiel la vintra ĉefurbo de Pollando, unu el la plej bele situantaj urboj en la lando. Somere Zakopane estas elstara startoloko por vagi tra la plej altaj montoj de la lando, vintre ĝi transformiĝas en unu el la plej grandaj skiistaj centroj de Pollando.

Poloj amas ne sole montojn, sed ankaŭ la marbordon de Baltiko aparte dum la somera periodo. Tiu regiono – en la nordo de Pollando – akiris 9 procentojn de la voĉoj en la enketo de la portalo wp.pl. Krom valoroj strikte ligitaj kun la ĉemara ripozo turistojn atendas ĉi tie spirrabaj panoramoj, historiaj objektoj, insuloj, naturrezervejoj, vastaj orsablaj plaĝoj apartenantaj al la plej belaj en Eŭropo.

Po 7 procentoj akiris du regionoj en du malsamaj landopartoj: Kaszuby [kaŝuby] kaj Sudety. Kaszuby estas kultura regiono en la norda Pollando eniranta la konsiston de Pomerio. Difinata ankaŭ kiel Kaŝubia Svislando ĝi logas per preskaŭ 700 lagoj, pli ol 50 rezervejoj, arbaroj kaj riveroj. La alia regiono estas la montoĉeno Sudety en la sudokcidenta Pollando. Ĝi famas pro sovaĝa naturo, bonegaj turismaj itineroj kaj superbaj historiaj objektoj.

La 6-an lokon en ĉi tiu rangolisto okupis laŭvicaj du malsamloke troviĝantaj regionoj – Beskidy kaj Podlasie. Ĉiu el ili akiris po 5 procentojn de la voĉoj. Beskidy – tiun ĉi nomon ni jam aŭdis. Temas pri grupo de montoĉenoj en la eksteraj Karpatoj etendiĝanta laŭlonge je 600 kilometroj kaj laŭlarĝe je 50 kilometroj. Ĝi distingiĝas per eksterordinaraj panoramaj valoroj, riĉa folkloro kaj aparta gastamo de la loĝantoj. Aliflanke Podlasie (Podlaĥio) troviĝas en la nord-orienta Pollando logante per vastaj arbaraj kompleksoj, puraj riveroj kaj lagoj kaj daŭre ne ĝisfine rekonitaj natur­anguloj. Turisma perleto de Podlahio, kies ĉefa urbo estas Bjalistoko, estas Nacia Parko de Biebrza-rivero [bjebĵa], kiu i.a. famas pro siaj valoraj marĉo­terenoj.

Po kvar procentojn de favorvoĉoj ricevis egale kvar regionoj: Varmio, la Sanktakruca Montaro, Roztocze kaj Jura Krakowsko-Częstochowska. Ĉiu el ili logas per malsamaj atrakciaĵoj. Varmio en la nord-orienta Pollando – per lagoj kaj vastaj arbaroj, la Sanktakruca Montaro en la suda Pollando estas atrakciaĵo por tiuj, kiuj ŝatas belajn panoramojn kaj interesajn lokojn. Roztocze en la orienta Pollando estas la landoparto ankoraŭ ne plene malkovrita. Ĝi riĉas per belaj parramoj, ravaj rifuĝejoj kaj senhomejoj. Jura Krakowska-Częstochowska en la suda Pollando kiel magneto logas ŝatantojn de historiaj kasteloj kaj ankaŭ tiujn, kiujn ravas belaj panoramoj.

La lastan lokon en la menciita rangolisto de wp.pl okupis Suwałki-regiono (suvaŭki), kiun kiel la plej belan elmontris 3 procentoj de z la enketitoj. La troviĝanta en la nordorienta parto de la lando regiono apartenas al unu el la plej sovaĝaj kaj samtempe plej puraj en la tuta lando.

Do kvankam la diferenco inter 20-procenta kaj 3-procenta subteno por la titolo La plej bela regiono de Pollando ŝajnas esti granda – ĉiu el la listigitaj de wp.pl meritas atenton. Tiun donos ankaŭ ni rakontante en laŭvicaj felietonoj lokojn vizitindajn en Pollando.

El la elsendo 26.09.2014. Legas Barbara kaj Tomek


---

# Promeno pozitive efikas je piedoarterioj

**Published:** 2014-09-30

**URL:** https://pola-retradio.org/2014/09/promeno-pozitive-efikas-je-piedoarterioj/

**Categories:** Sciencaj informoj

**Audio:** /wp-content/uploads/2014/10/sc_kontraubatali-la-negativajn-sekvojn-de-la-sidopozicio.mp3, /wp-content/uploads/2014/10/sc_kontraubatali-la-negativajn-sekvojn-de-la-sidopozicio.mp3?_=6

Mallongaj promenopaŭzoj povas forigi la negativan influon de la sida korpopozicio je piedoarterioj. Sugestas tion esploroj de usonaj sciencistoj. Informis pri tio  “Medicine & Science in Sports & Exercise”. Estas multaj pruvoj, ke ekzistas ligo inter la longdaŭra sida korpopozicio (ekzemple dum laboro) kaj apero de risko de sangocirkula malsano kaj metabolaj perturboj. I.a. temas pri pli alta koloesterolo, pli granda korpa zonmezuro elmontranta la minacan por la koro ventroobezecon. Samtempe aperis ideoj, ke interrompado de longiĝa sidopozicio per mallongaj promenoj povas pozitive influi la sangocirkuladon Sciencistoj el la usona Indiana University en  Bloomington subigis al la ekzamenadoj 12 sanajn 20-35-jaraĝajn virojn, kiuj ne estis obezaj. Dum la unua eksperimento ili sidis en mola brakseĝo dum tri horoj ne movante piedojn. En la alia dum la trihora sidpozicio ili havis po tri kvinminutajn paŭzopromenojn. Ili okazis post la duona,  post unu kaj duona kaj fine post du kaj duona horoj. Ĉiufoje komence de la eksperimento kaj sekve komence de la unua, dua kaj post tri horoj oni kontrolis la funkciadon de ilia endotelio ĉe la  femura arterio. Jam post unu horo de kontinua sida pozicio ĝia funkciado estis je 50 procentoj malpli bona. Mallongaj kvinminutaj promenopaŭzoj kaŭzis tamen, ke ĝi la tutan tempon restis senŝanĝa.

El la elsendo 30.09.2014. Legas Gabi


---

# Prof. Sabine Fiedler pri sia lekciado pri frazeologio (2014)

**Published:** 2014-09-30

**URL:** https://pola-retradio.org/2014/09/prof-sabine-fiedler-pri-sia-lekciado-pri-frazeologio-2014/

**Categories:** Antaŭ la mikrofono

**Audio:** /wp-content/uploads/2014/10/int-kun-prof.-Sabine-Fidler-la-interlingvistika-kurso.mp3, /wp-content/uploads/2014/10/int-kun-prof.-Sabine-Fidler-la-interlingvistika-kurso.mp3?_=7

Kun prof. Sabine Fiedler el Germanio , kiu gastas en la 374-a E-elsendo ĉe www.pola-retradio.org ni interparolas pri ŝia lekciado pri frazeologio en la inaŭgura kurso de la Interlingvistikaj Studoj en Poznano. El la elsendo 30.09.2014 .


---

# E_elsendo el la 30.09.2014

**Published:** 2014-09-30

**URL:** https://pola-retradio.org/2014/09/e_elsendo-el-la-30-09-2014/

**Categories:** Elsendoj

**Audio:** /wp-content/uploads/2014/09/RetRadio_-30.09.2014.mp3

Podkasto: Ludu en nova fenestro | Elŝutu

Kun prof. Sabine Fiedler, kiu gastas en la 374-a E-elsendo ĉe www.pola-retradio.org ni interparolas pri ŝia lekciado pri frazeologio en la inaŭgura kurso de la Interlingvistikaj Studoj en Poznano. La komencaj aktualaĵoj rilatas al la eventoj ligitaj al la ukraina krizo. La okazonta baldaŭ vizito de nova Ĝenerala Sekretario de NATO en Pollando kaj embarasoj de la pola sukalifara industrio. Laŭ la pola gazetaro ni raportas pri floranta kuracila merkato en Pollando kaj la sciencbultena temo koncernas la longiĝan sidpozicion kaj la staton de niaj piedoarterioj. Aktualaĵoj kaj sciencbultena temo estas paralele aŭdeblaj kaj legeblaj en unuopaj rubrikoj. Same aparte aŭdebla estas la interparolo kun prof-ino Sabine Fiedler. La 88-a E-Kongreso en la japana Kjuŝu (04/05.10.2014) – pri kiu ni atentigas – atendas gratulojn kaj salutojn de HARADA Tsukuru (takinulo @ gmail.com). En la elsendo Ling Phang el Ĉinio kantas la japanan kanton “Sakuro”. Aŭdiĝas ankaŭ la koncerta plenumo de la furorkanto de KAJTO pri tio kiel bonegas kun vi.


---

# La lasta adiaŭo de Andrzej Grzębowski

**Published:** 2014-10-03

**URL:** https://pola-retradio.org/2014/10/la-lasta-adiauo-de-andrzej-grzebowski/

**Categories:** Felietonoj

**Audio:** /wp-content/uploads/2014/10/fel_bp_msz_La-lasta-adiauo_Andrzej-Grzebowski.mp3, /wp-content/uploads/2014/10/fel_bp_msz_La-lasta-adiauo_Andrzej-Grzebowski.mp3?_=8

Lastsabate, la 4-an de oktobro okazis en Bydgoszcz la sepultaj solenaĵoj de la elstara E-aganto, Andrzej Grzębowski, kiu mortis en la lastaj horoj de la 99-a Universala Kongeso de Esperanto en Bonaero. Liaj cindroj revenis al Pollando nur unu semajnon pli frue. La ceremonio venigis amase amikojn kaj konatojn de konata E-aktivulo ne nur el Bydgoszcz, sed ankaŭ  el multaj lokoj de Pollando. La urnon kun la cindroj de Andrzej Grzebowski asistis standardoj de la Bidgoŝĉa Filio de la Pola E-Asocio kaj de la Societo de Urboamikoj de Bydgoszcz.

La adiaŭan paroladon en la pola lingvo elstar­iganta la meritojn de la forpasinto faris la eksa prezidanto de la urbo Bydgoszcz Konstanty Dombrowski, pli poste prezidanto de la Internacia Centro de Kulturo kaj Turismo. Barbara Pietrzak sian adiaŭan paroladon en la Internacia Lingvo prezentis en la nomo de Universala E_Asocio, kiu en 2012 distingis Andrzej Grzębowski per la Diplomo pri la Elstara Agado. En la nomo de la familio dankvortojn al la ĉeestintoj de ĉi tiu trista ceremonio direktis Regina Grzębowska invitante ĉiujn por la novembra kunveno de la Internacia Centro kaj Kulturo kaj Turismo la 22-an de novembro, okaze de kiu en ilia domo ĉe la strato de Maria Curie Slodowska estos lanĉota la Memorĉambro omaĝe al Andrzej Grzebowski. Lia figuro kaj lia E-agado en la vivo de la urbo  havis lokon kaj rolon apartan. Kiel diris i.a. Konstnty Dombrowicz – „Vi,  Andreo malfermis al tre multaj personoj Eŭropon kaj la tutan mondon – jen pere de la lingvo Esperanto, jen per la organizataj de vi ekspedicioj kaj ekskursoj  por turistoj dezirantaj konatiĝi kun la aliaj ol la patrolanda kulturoj, panoramoj, kun aliaj homoj.

Per Esperanto, kiu estis via amo kaj misio vi infektis milojn da homoj en Bydgoszcz, en Eŭropo kaj laŭvorte en la tuta mondo. Viaj organizaj kapabloj, la konvinko­talento kaj la talento kunlabori kun aliaj homoj ebligis al vi realigi ideojn unuarigarde ne­realigeblajn. Ĉar vi, kiel la unua venigis al Bydgoszczc studcele en la establita de vi lernejo junajn eksterlandanojn ne nur el Eŭropo, sed ankaŭ el Azio kaj Afriko. Dank’ al via persisto eblis organizi Internacian Centron de Kulturo kaj Turismo de Pomerio kaj Kujavio, Inernacian Studumon de Turismo kaj Kulturo de Internacia Akademio de la Sciencoj San Marino. Dank’ al vi lernis tie pli ol 1000 studantoj el 90 landoj de la mondo kaj prelegis lekciantoj el pli ol 60 landoj de Eŭropo, Afriko, Ameriko, Azio kaj Aŭstralio. Tiel vi kreis amikojn por Pollando, por Bydgoszcz. Alia sukcesa ideo famigi la urbon en la mondo estis E-Tagoj de Bydgoszcz. Kiel la prezidanto de la urbo mi havis la plezuron gastigi ilin en la urbodomo dum vi zorgis ne sole pri ilia gastigado, sed ankaŭ pri tio,  ke ili havu la okazon prezeti siajn kutimojn, folkloron, belecon de siaj hejmlandoj. Dank’ al Esperanto ni ĉiuj bone komprenis unu la alian. Dank’ al vi kreiĝis multaj belaj eldonaĵoj: informiloj, faldfolioj, libroj en Esperanto prezentante al eksterlanda leganto la logaĵojn de Bydgoszcz, la logaĵojn de Pollando. Dank’ al via iniciato en Bydgoszcz estas lokoj kun Esperanto firme ligitaj, kiel skvaro de Zamenhof kaj E-pontpasejo super la rivero Brda. Sed ne subtaksebla estas ankaŭ via korfavora rilato al aliaj homoj kaj ĉiam helpe etendita mano al ĉiuj, al kiuj vi povis helpi. Ne malmultas tiuj personoj ankaŭ en la vicoj de polaj esperantistoj.<

Ne eblas citi la tutan adiaŭan paroladon de Konstanty Dombrowicz li tamen elstarigis tion, kio estis granda pasio de la Andrzej Grzeębowski – turismo,  la vizitado de fremdaj landoj, entute 204 kaj konatiĝado kun aliaj homoj. Ili kun profunda bedaŭro akceptis la informon pri lia tro frua morto. La kondolencoj venis el la tuta mondo, el 49 landoj. La urnon kun la teraj restaĵoj de Andrzej Grzebowski kovris dekoj da floroj, florbukedoj kaj florkronoj. Tiun en la nomo de UEA ĉe kies rubando legiĝis la vortoj „UEA adiaŭas sian merit­iĝintan aganton” transdonis Barbara Pietrzak en sia adiaŭa parolado elstar­igante la meritojn de Andrzej Grzębowski por la evoluo de E-turismo, por E-kleriĝado, laste lia aparta engaĝiĝo por okazigi  en Bydgoszcz AMO_seminariojn. En ŝiaj adiaŭaj vortoj aŭdiĝis aludoj al personaj vojkruĉiĝoj kun Andrzej Grzębowski ekde la unua – antaŭ jaroj – renkontiĝo dum IJK ĝis la lasta renkonto en la Bonaera Kongresejo. Ŝi memorigis ankaŭ la signifon kaj gravecon de kunlaboro de Esperantotur kaj Monda Turismo kun E-redakcio de pola Radio – dank’ al kio en Bydgoszczc povis okazi kelkaj neforgeseblaj renkontiĝoj kun la aŭskultantoj de la Varsoviaj E-elsendoj.

Andrzej Grzębowski restas en nia memoro ne nur kiel meritiĝinta esperantisto en la pola kaj esperantista skalo, sed ankaŭ kiel imitinda modelo ĝis la lasta momento fideli per laboro kaj aktivado al la idealo de homa interkompreniĝo.

El la elsendo 03.10.2014. Legas Barbara


---

# Koninda Polo – Reĝino Jadwiga

**Published:** 2014-10-03

**URL:** https://pola-retradio.org/2014/10/koninda-polo-regino-jadwiga/

**Categories:** Felietonoj

**Audio:** /wp-content/uploads/2014/10/fel_B_T_Koninda-polo-regino-Jadwiga.mp3, /wp-content/uploads/2014/10/fel_B_T_Koninda-polo-regino-Jadwiga.mp3?_=9

Jarkomence pasis la 640-a naskiĝdatreveno de unu el la plej karaj virinoj en la historio de Pollando, ĝia patrono reĝino Jadwiga. Kun fortaj genealogiaj ligoj kun Pollando ŝi naskiĝis en Buda kiel la filino de reĝo Ludoviko la Hungara kaj de Elizabeta Kotromanić, origine bosnia princino. Jadwiga estis ilia lasta infano. Dum la bapto ŝi ricevis la nomon Jadwiga, kiu estis la nomo de ŝia praavinjo, la edzino de reĝo Wladyslaw  Łokiet (la Kubuta) [vŭadislav ŭokietek] el Piast-dinastio (pjast). Povas esti ankaŭ, ke ŝia baptonomo referencas al sankta Jadwiga la Silezia, kies kulto tiuepoke floris. En dokumentoj ŝia nomo estas notita laŭ malsama ortografio kiel Adviga, Hedviga, Hedvigis aŭ Hedwig.

Ekde la infanjaroj ŝi estis preparata roli estonte kiel la reĝino. Ŝi ricevis tre zorgeman edukon, la vivo en la kultura medio de la hungara kortego en Buda kaŭzis, ke Jadwiga kapablis legi, konis fremdajn lingvojn, amis literaturon, muzikon, arton kaj sciencon. Kiel kvarjar­ulino ŝi estis fianĉigita al la 8-jara Wilhelm Habsburg. La ceremonio havis la karakteron de formala nupto “sponsalia de futuro”, tio signifas fianciĝo por estonteco. Tiu kontrakto ne estis neŝirebla,  tamen ĝi antaŭvidis, ke flanko ne observonta ĝin devos pagi al la alia 200 mil orajn florenojn.

En la 1384-a jaro la pola nobelaro decidis inviti por la pola trono la junetan princinon, kiu samjare venis al Pollando kaj samjare estis kronita en Krakovo kiel la reĝo de Pollando. En ĝi la povon tenis la krakovaj magnatoj, kiuj estis en la kontakto kun ŝia patrino, sed neniu regis en la nomo de Jadwiga, ĉar kiel skribis kronikisto Jan Długosz (dŭgoŝ) ĉion,  kion faris la reĝo Jadwiga havis la kvaliton de multaĝa saĝo. Polaj magnatoj kompreneble zorgis pri la interesoj de Pollando kaj konforme al ili pensis pri la estonta edzo por la juneta reĝo. Dezirante ligi Pollandon kun Litovio ili proponis la manon de Jadwiga al la 10-20-jarojn pli aĝa (laŭ diversaj fontoj)  litova princo Jagelo kondiĉe,  ke tiu ĉi kun sia ŝtato kristaniĝos. Jagelo la kondiĉojn akceptis. Sed Jadwiga estis jam fianciĝinta. Wilhelm venis eĉ al Krakovo por realigi la promeson de “sponsalia de futuro”. Vane. La nupto de Jadwiga kun Jagelo spite la kulturajn kaj aĝdiferencojn okazis en la 1386-a jaro. Neniu dubigas la personan tragedion de la junulino, sed ŝi kapablis rezigni pri sia feliĉo avantaĝe por la ŝtatintereso de la Pola Reĝolando.

Kvankam komence Jagelo koncentris la povon, tamen tre baldaŭ la geedza paro ĉiujn iom gravajn ŝtatajn aktojn konsultis komune. Jadwiga malgraŭ siaj neplenaj 13 vivojaroj entreprenis ekspedicion al t.n. Ruś Halicka (la regiono nun troviĝanta en la sudorienta Pollando kaj sudokcidenta Ukrainio) por rekonkeri ĝin por Pollando. Ŝi tenis korespondajn kontaktojn kun teŭtonaj kavaliroj, konkordigis sian edzon kun lia onkla frato Vitold, ŝi grave influis la rezultojn de intertraktoj kun sia bofrato Sigismundo la Luksemburgia.

La reĝino havis ne sole politikajn kaj diplomatiajn talentojn. Al sia kortego Jadviga logis la intelektan eliton de Pollando. Disponante pri sendependa kortego kaj kancelario, ŝi zorgis pri kulturo kaj riĉa kortega vivo, prefere dediĉita al la spirita ol al la mondaj vantaĝoj. Ŝi alte taksis la akompanon de sciencistoj, altnivelan konvers­aciadon, sed samtempe ŝi ŝatis la rajdadon kaj la ĉasadon. Ŝian kortegon vizitadis pluraj eksterlandaj delegacioj, diplomatoj kaj altranguloj. Dank’  al la reĝino Jadwiga aperis la unua traduko de la Psalmaro en la pola lingvo. Unu el ĝiaj ekzempleroj konserviĝis ĝis hodiaŭ. Samtempe ŝi estis tre pia persono. Ŝi fondis multajn preĝejojn kaj ekipis la jam ekzistantajn klostrojn, ŝi zorgis pri hospitaloj kaj mizeruloj. En ikonografio la sankta Jadwiga, tiun religian titolon ŝi ricevis en 1997, estas prezentata en la reĝaj vestoj kun ŝuetoj enmane. Ligiĝas kun tio legendo, ke dum la konstruado de la preĝejo de la Plej Sankta Maria-Virgulino en la krakova kvartalo Piaski ŝi mem kontrolis la labor­trapason. Iun tagon ŝi rimarkis malgajan ŝton­laboriston. Demandinte lin pri la kaŭzo ŝi eksciis, ke li lasis hejme peze malsanan edzinon kun etaj infanoj, sed li ne havas monon por­ kuracisto. Tiam la reĝino senpripense forŝiris la oran ornamaĵon kun gemoj de sia ŝuteo kaj donacis al la laboristo,  por ke tiu ĉi pagu kuraciston. Ŝi tamen ne rimarkis, ke ŝi metis la piedon sur ŝtono kovrita per freŝa kalko. La lasitan spuron la dankema rok­laboristo pritranĉis kaj kun ŝtono enmasonis en la eksteran muron de la preĝejo. Ĝis nun eblas ĝin tie  rigardi.

Dank’ al la klopodoj de reĝino Jadwiga en 1397 en la Krakova Akademio kreiĝis fakultato pri teologio, kaj samjare dank’ al ŝia subteno ĉe Karol-Universitato en Prago kreiĝis akademia domo por polaj kaj litovaj studentoj. Sian tutan havaĵon ŝi testamentis al la Krakova Akademio. Kiam en la 80-aj jaroj oni malfermis ŝian ĉerkon oni trovis anstataŭ juvelaro ŝiajn tombajn ornamaĵojn el ledo kaj ligno. La testamenton favore al la Jagelona Universitato ŝi faris en la jaro de sia morto destinante krome por ĉi tiu celo siajn reĝinajn robojn. Havante 25 jarojn la reĝino Jadwiga naskis la filinon Eliżbieta Bonifacja, kiu mortis nur trisemajna. Jadwiga mem mortis pro la akuŝa febro 4 tagojn poste kaj estas entombigita en Wawel-Katedralo en Krakovo. Ŝia ĉerko estis kelkfoje malfermata. En 1887 oni faris tion en la ĉeesto de fama pola pentristo Jan Matejko, kiu estis pretiganta portretojn de la polaj reĝoj trovante tiam ŝian skeleton en la reĝa mantelo.

Laŭ kronikistoj la reĝino Jadwiga  gvidis asketan vivon ligante harmonie la kotempladon kun la praktika vivo, kiu emfaziĝis en la liganta al la Evangelio simbolo de du kunligitaj M-literoj (Maria kaj Marta), per kiuj estis ornamitaj la muroj de ŝiaj ĉambroj. Zorgante pri la gloro de Dio en Wawel-katedro la reĝino Jadwiga establis la Kolegion de Psalmokantantoj, kiuj tagnokte kantis psalmojn antaŭ la Plej Sankta Sakramento. Ŝi fondis kaj parte propramane brodis la eksterordinaran liturgian veston por la krakovoj episkopoj ĝis hodiaŭ uzatan dum la plej grandaj solenaĵoj. En la 1987 la korpaj restaĵoj de la reĝino estis lokitaj en la nordorienta parto de Wawel-katedralo ĉe la nigra krucifikso, de kiu – laŭ la legendo – alparolis la junetan Jadwiga Kristo konsilante al ŝi edziniĝi al Jagelo kaj rezigni pri sia junula amo,  Wilhelmo.

Barbara Pietrzak

El la elsendo 03.10.2014. Legas Tomek


---

# E_elsendo el la 03.10.2014

**Published:** 2014-10-03

**URL:** https://pola-retradio.org/2014/10/e_elsendo-el-la-03-10-2014/

**Categories:** Elsendoj

**Audio:** /wp-content/uploads/2014/10/RetRadio_-03.10.2014.mp3

Podkasto: Ludu en nova fenestro | Elŝutu

Jarkomence pasis la 640-a naskiĝdatreveno de unu el la plej elstaraj monarkoj de Pollando, reĝino Jadwiga. Al ŝia figuro ni dediĉas nian felietonon pri konindaj poloj. Komence aŭdiĝas informoj de nia kulturkroniko, sekvas interesa informo pri aplika programo por porteblaj aparatoj, ebliganta legi brazilan virtulan revuon. La 375-an E-programon ĉe www.pola-retradio.org finas tradicia vendrede leterkesta programero. La kulturkronikaj informoj kaj felietono estas paralele aŭskulteblaj kaj legeblaj en la unuopaj rubrikoj de la paĝo. Muzike akompanas al ni la prezentiĝinta dum Arkones koruso Bel Canto, kiu en sia repertuaro havas ankaŭ E-kantojn.


---

# Minikivifrukto el la pola altlernejo

**Published:** 2014-10-07

**URL:** https://pola-retradio.org/2014/10/minikivifrukto-el-la-pola-altlernejo/

**Categories:** Sciencaj informoj

**Audio:** /wp-content/uploads/2014/10/sc_bp_-Nova-specio-de-minikivio-el-Pollando.mp3, /wp-content/uploads/2014/10/sc_bp_-Nova-specio-de-minikivio-el-Pollando.mp3?_=10

En la Supera Lernejo de la Kampara Mastrumado estis kultivita nova specio de minikivio aŭ kiveo Bingo, kiu jam aperis en vendejoj. Ĝiaj fruktoj laŭ grandeco similas groson, ili estas dolĉaj kaj havas manĝeblan ŝelon.

Doktoro Piotr Latocha el la Katedro pri la Medioprotekto de la varsovia altlernejoj gvidas esplorojn pri aktinidio de dek kelkaj jaroj. Ĝiaj fruktoj deekstere ne similas al kivio, sed sufiĉas tranĉi ĝin por malkovri minikivion. Malsame al kivio la ŝelo de minikivio estas senhareta kaj manĝebla, la frukton ne necesas senŝligi.

La nova fruktospecio kreiĝis sen la genetika manipulado. Ĝi estis akirita laŭ la tradicia metodo de hibrida kultivado kaj selekto. La plantoj estas preskaŭ tutece imunaj je malsanoj kaj  vermoj kaj taŭgas por la ekologia kultivado.

Ĝis nun aktinidio estis plantita en Pollando kiel ornama ĝardenplanto. Dank’ al. la kunlaboro de la varsovia altlernejo kun hortikulturistoj en la apudvarsovia loko Grójec [grujec] kreiĝis la unua en la lando miniplantejo. Post tri jaroj la plantoj fruktis kaj trafis al la pola merkato. Minikivio devenas el la nororientaj regionoj de Ĉinio, Japanio kaj Koreio. Konata kivio ne tolerus la severan polan vintron, sed eblas en Pollando kultivi frostoimunajn specioj de minikivio. Ĝi tre bone adaptiĝas al la pola klimato tolerante eĉ minus 30-gradan froston. Ĝiaj fruktoj maturiĝas fruaŭtune.

El la elsendo 07.10.2014. Legas Barbara


---

# Prof. Sabine Fiedler pri oftecvortaroj

**Published:** 2014-10-07

**URL:** https://pola-retradio.org/2014/10/prof-sabine-fiedler-pri-oftecvortaroj/

**Categories:** Antaŭ la mikrofono

**Audio:** /wp-content/uploads/2014/10/Interparolo-kun-prof.-Sabine-Fiedler_frekvencvortaroj.mp3, /wp-content/uploads/2014/10/Interparolo-kun-prof.-Sabine-Fiedler_frekvencvortaroj.mp3?_=11

Kun profesorino Sabine Fiedler el Germanio ni interparolas pri oftecvortaroj kun aparta konsidero de ŝiaj ĉi-rilataj laboroj en la Universitato de Lajpcigo kaj preparita de ŝi Esperanta Frekvencvortaro. Tiun temon ŝi prezentis en la septembra Interligvistika Simpozio en Poznano. El la elsendo 07.10.2014 .


---

# E_elsendo el la 07.10.2014

**Published:** 2014-10-07

**URL:** https://pola-retradio.org/2014/10/e-elsendo-el-la-07-10-2014/

**Categories:** Elsendoj

**Audio:** /wp-content/uploads/2014/10/RetRadio_07.10.2014.mp3

Podkasto: Ludu en nova fenestro | Elŝutu

En nia laŭvica interparolo kun prof. Sabine Fiedler ni donas la atenton al oftecvortaroj kun konsidero de ŝiaj ĉi-rilataj laboroj en la Universitato de Lajpcigo. Tiun temon ŝi prezentis en la septembra Interligvistika Simpozio en Poznano. Lastsabate en Bydgoszcz okazis la sepultaj solenaĵoj de elstara E-aganto Andrzej Grzębowski. Aparta programero estas dediĉita al ĉi tiu adiaŭa evento. Komence de la 376-a E-elsendo ĉe www.pola-retradio.org aŭdiĝas aktualaĵoj, scienca temo – ĉi-foje dediĉita al nova specio de minikivio kultivita en Pollando. Hodiaŭ ni prezentas krome la plej novan kanton de Mélanie Prin, “Fulma Enamiĝo”, kiun komponis Gilbert Drigon kaj la tekston verkis Lorenzo Tomezzoli. Eblas aŭskulti ĝin aparte en YouTube: https://www.youtube.com/watch?v=zcMY44eZrZA&feature=youtu.be Pere de nia elsendoplatformo samtempe aŭdiĝas kaj legeblas en unuopaj rubrikoj novaĵoj kaj informo de la scienca bulteno. En la rubriko Antaŭ la mikrofono aparte estas aŭdebla interparolo kun prof. Sabine Fiedler. La programero pri Andrzej Grzębowski estas disponigita en la rubriko – felietonoj dum la fotogalerio ni prezentas kelkajn fotojn pri la adiaŭa solenaĵo.


---

# E_elsendo el la 10.10.2014

**Published:** 2014-10-10

**URL:** https://pola-retradio.org/2014/10/e_elsendo_10-10-2014/

**Categories:** Elsendoj

**Audio:** /wp-content/uploads/2014/10/RetRadio_10.10.2014.mp3

Podkasto: Ludu en nova fenestro | Elŝutu

Rogalin apud Poznano kaj ligita kun ĝi familio Raczyński [raĉinski] estas la temo de nia felietono pri konindaj lokoj en Pollando. Aparte interesa ĝi povas esti por la venantaj al Poznano studantoj de la Interlingvistikaj Studoj ĉe Adam Mickiewicz-Universitato. Komence ni proponas kulturkronikon, en kiu ni notas la forpason de elstara pola skulptisto Igor Mitoraj kaj informas pri koncertoj kun pola muziko en Japanio. En tiu kunteksto ni citas el la komponaĵo de Wojciech Kilar “Krzesany” [kŝesani]. E-informo rilatas al la nova premio de ILEI, kies patrono estas Maŭro La Torre. Tradicie en la fino de la 377-a E-elsendo ĉe www.pola-retradio.org ni proponas renkontiĝon kun la geaŭskultantoj kadre de Leterkesto. Por komencantoj kaj komencintoj ni proponas samtempan eblecon aŭskulti kaj legi la tekstojn de la kulturkronikaj informoj kaj felietono en la unuopaj rubrikoj de la paĝo.


---

# Vizitinda loko: Rogalin

**Published:** 2014-10-10

**URL:** https://pola-retradio.org/2014/10/vizitinda-loko-rogalin/

**Categories:** Felietonoj

**Audio:** /wp-content/uploads/2014/10/Vizitinda-loko_Rogalin.mp3, /wp-content/uploads/2014/10/Vizitinda-loko_Rogalin.mp3?_=12

Por la novaj studentoj de la Interlingvistikaj Studoj en Poznano ni aparte dediĉas la hodiaŭan felietonon. Ja en proksimeco de la urbo troviĝas multaj vizitindaj lokoj. Unu el ili estas Rogalin. La historio lasis tie firman spuron, tie vivis generacioj de homoj eksterordinaraj. La troviĝanta tie domo, estis ne sole familirifuĝejo, sed ankaŭ logis homojn kun artaj talentoj, publikajn personojn, kiuj ĝuis tie la naturbelecon, arkitekturan ĥarmonion kaj varmon de la malnovpola gastamo. Tiu domo estas Palaco de Raczyński-familio.

Pri la loko mem, Rogalin la unua skriba dokumento devenas el la 1247-a jaro aperinte en la latina dokumento de pola princo Przemysł la 2-a [pŝemisŭ] Ĝi apartenis al multaj familioj, inter kiuj aparte menciinda estas Arciszewski-familio. Tie nome naskiĝis Krzysztof Arciszewski, famiĝinta kiel nederlanda admiralo kaj postrevene generalo, la organizanto de la artilerio kaj floto de la reĝo Vladislavo la 4-a. Pri li ni felietonis en nia 300-a E-elsendo, la 17-an de januaro.

Pri Rogalin  en 1768 komencis interesiĝi Kazimierz Raczyński serĉante lokon taŭgan por elkonstrui palacon proksime al Poznano. Tie li plenumis multajn gravajn postenojn dum liaj bienhavaĵoj troviĝis en pli forta distanco. Relative baldaŭ en Rogalin dank’ al liaj klopodoj kreiĝis malfrubarokstila palaco sur arbodensa eskarpo, de kie etendiĝis belega panoramo al la apudriveraj herbejoj de Warta.

Ĝis nun Rogalin proponas multajn vidindaĵojn. La francan-nederlandstilan ĝardenon konsistigas laŭplane ordigita verdaĵoazo kun la tiliaj aletoj kaj dunivelaj aleetoj ĉirkaŭ ambaŭ flankoj de la ĝardeno. Sur la centra tufo dominas figuro en antikva stilo, aliaj skulptaĵoj kaŝiĝas ombre de la aleetoj. En la ĝardenprofundo videbliĝas la artefarita altaĵo nomata Parnaso. Forlasante la ĝardenon oni eniras la anglastilan parkon. En ĝia profundo estas renkonteblaj la restaĵoj de la maljuna kverkaro nun konsistanta el ĉ. 2 mil kverkoj, el inter kiuj la plej imponaj havas perimetron ĉirkaŭ 9-metran. Ilin per sia pentrista peniko eternigis Leon Wyczólkowski [vyĉuŭkovsi]. Sed gastis tie ankaŭ aliaj pentristoj, kiel Jacek Malczewski [malĉevski], Michał Wywiórski [miĥaŭ vivjurski]. Kruta vojeto de sur la eskarpo kun la palaco kaj la parko kondukas al la herbejo prezentante aparte pitoreskan alrigardon.

De la palaca fronto tra koretego kaj laŭ la kaŝtanaleo vojo kondukas al la Kapelo-Maŭzoleo situanta sur altaĵeto. Vasta ŝtuparo gardata de  du gisferaj leonoj kondukas al la supra novklasikisma parto de la konstruaĵo imitanta la romian sanktejon en Nimes. Tie troviĝas la kapelo. En la subterejo troviĝas maŭzoleo en la romanika-gotika stilo. Ĝi profunde impresas per troviĝantaj tie sarkofagoj kaj surmuroj epitafoj memorigantaj la ceterajn membrojn de la familio. Tiu ĉi iom izolita loko ĉirkaŭita de malnovegaj arboj emanas per trankvilo kaj naturbeleco harmonias kun majesta arkitekuro. La kripto estas malfermita por turistoj dum ĉiuj someraj semajnfinoj.

Sed ni iom parolu ankaŭ pri la familimembroj de Raczyński-gento.  Kazimierz Raczyński, la establinto de la loko,  kiel la mastro de Poznan-regiono multe meritiĝis renovigante la urbodomon de Poznano, la tieajn konstruaĵojn ĉe Monto de Przemysł. Ĉe la Malnova Foirplaco dank’ al lia iniciato kreiĝis la gardejo kaj eĉ la unuaj urbaj lanternoj. Tiuperiode en Rogalin gastoj svarmis, la biendomo gvidis altnivelan vivon kaj nobelaro estis ĉi tien venanta peti konsilojn pri problemoj familiaj kaj heredaj.

Ne povante detale sekvi la familiajn sortojn ni tamen haltu por mencii la nepojn de Kazimierz Raczynski – Edward kaj Atanazy. Post la fruaĝa morto de ilia patrino pri ilia eduko okupiĝis la vidviĝinta patro edukinte ilin severe sed ĉiuflanke. Sed post lia morto la eduko de la junuloj fariĝis la zorgo de la avo. La nepoj unue studis en Frankfurto ĉe Odro, poste kiam venis la tempo de la Napoleonaj militoj soldatiĝis. Ambaŭ meritiĝis tiukampe ricevinte altajn distingojn. Edward pli frue forlasis la soldatvicojn kaj komence de la pacperiodo inaŭguris sian laboron por la socia bono. Loĝante en Rogalin li komencis eldoni fontmaterialojn, kodojn, memorlibrojn, li mem multon tradukis. Baze de la familia librokolekto li fondis bibliotekon, por kiu en Poznano estis levita bela konstruaĵo. Al liaj meritoj apartenas ankaŭ plukonstruo de la akvoprenejo en Poznano, grundplibonigaj laboroj ĉe apudriveraj herbejoj de Odra. Li establis ankaŭ agronomian lernejon en Jeżewo (jeĵevo) kaj en Rogalin mem li elkonstruigis la menciitan Kapelon-maŭzoleon.

Laŭ alia vojo kuris la vivo de la alia frato. Atanazy fariĝis diplomato de prusa registaro servante en tiu rolo en Kopenhago, Lisbono kaj Madrido. Li prilaboris leksikonon de la germana kaj portugala artoj. Li estis artkolektanto kaj mecenato de la pentroarto. Lia riĉa pentraĵkolekto post lia morto komence estis ekspoziciata en Berlino, poste ĝi trovis lokon en Muzeo de Frederiko Vilhelmo en Poznano. Nun ĝi formas la bazan trunkon de la fremda petraĵkolekto en la Poznana Muzeo. Atanazy heredigis siajn havaĵojn al la germanigita branĉo de la familio, sed lia seninfana filo tenante intimajn ligojn kun la familio de la pola onklo Edward eĉ filigis la familiidon Edward Aleksander.

Denove ni transsalutu kelkajn epizodojn el la familia vivo por doni la ateton al tiu momento, en kiu Edward Aleksander  jam kiel vidvo povis edziĝi al Róża [ruĵa] Krasinski, tiam ankaŭ jam vidviĝinta. Ili ambaŭ ekloĝis en Rogalin. Tiam Edward Aleksander  unue ordigis la financaj aferojn kaj renovigis la palacon. Róża, virino klarvida kaj energia okupiĝis pri la domo kaj administrado ebligante tiel al la edzo dediĉi sin al la kolektista pasio. Li kolektis komence pentraĵojn de polaj artistoj fariĝinte ilia mecenato kaj prezidano de la Societo de Belarto-Amikoj en Krakovo. Lia kolekto enhavis verkojn de ĉiuj renomaj polaj artistoj, inkluzive de Jacek Malczewski kun kiu Edward Aleksander aparte amikiĝis. Aldone el siaj veturoj al Parizo li venigis tolaĵojn de la eŭropa pentroarto. Por tiu ĉi kolekto komece de la 20-a jarcento kreiĝis en Rogalin aparta konstruaĵo ligita kun la palaco. Nun la kolekto prezentas diversajn fluojn de la eŭropa pentroarto el la limo de la 19-a kaj 20-a jarcentoj, inkuzive de la pola. Róza kaj Edward Aleksander havis infanojn el siaj pli fruaj familioj, sed mem ili ĝisatendis du filojn Roger Adam kaj Edward Bernard. Ambaŭ plenumis publikajn funkciojn. Roger Adam i.a. estis en la intermilita periodo la vojevodo de Poznan-regiono, vicminisro por agrikulturo, ambasadoro de la  elmigra registaro de Pollando en Grekio, kie li helpadis al la elmigrantaj dummilite poloj. Tie li mortis en 1945. En la intermilita periodo la palaco en Rogalin estis lia rezidejo. Dum la milito germanoj transprenis ĝin por lernejo de Hitlerjugend, postmilite funkciis en ĝi i.a. lernejo. En 1949 kreiĝis tie la filio de la Nacia Muzeo en Poznano.

La alia frato, Edward Bernard estis la pola delegito ĉe la Ligo de Nacioj, sekve ambasadoro en Britio. Dum la 2-a mondmilito li gvidis en la londa elmigra registaro de Pollando ministerion por la eksterlandaj aferoj. Li mortis en Londono en 1993 kaj liaj sepultaj solenaĵoj en Rogalin estis impona solenaĵo veniginta amasojn. Li estis la lasta vira reprezentanto de la meritiĝinta por Pollando familio. Du jarojn antaŭ sia morto Edward Bernard, la prezidento de Pollando en Elmigrejo, establis Fondaĵon de Raczyński-Familio ĉe la Nacia Muzeo en Poznano. Konforme al. lia volo la artverkoj apartenantaj al Raczynski-familio povas esti vizitcele disponigiaj al la publiko en la Palaco en Rogalin kaj en la Muzeo en Poznano.

El la elsendo 10.10.2014. Legas Barbara


---

# Dika Katrinjo en Varsovio 50-jariĝis

**Published:** 2014-10-14

**URL:** https://pola-retradio.org/2014/10/dika-katrinjo-en-varsovio-50-jarigis/

**Categories:** Novaĵoj

**Audio:** /wp-content/uploads/2014/10/W-Dika-Katrinjo-en-Varsovio.mp3, /wp-content/uploads/2014/10/W-Dika-Katrinjo-en-Varsovio.mp3?_=13

Du objektoj en Varsovio portas la saman nomon „Dika Katrinjo”. Unu el ili estas historia puto ĉe la Banka Placo. La alia videbla meze de Vistulo dum la veturado laŭ Łazienki-Trako estas la plej granda puto de malprofundaj subteraj akvoj, kiu ĉerpas tag-nokte ĉirkaŭ 65 mil kubometrojn da akvo, liverante ĝin al unu triono de la varsovianoj.  En sepembro la 49-metra Dikulino 50-jariĝis.

Ĝia konstruo apartenis al unu el la plej famaj investaĵoj de la postmilita Varsovio. Ĝi prenas akvon el sub la fundo de Vistulo dank’ al 15 truitaj tuboj kun la longeco de 1848 metroj dismetitaj radie en la profundo de ĉirkaŭ 7 metroj sub la riverfundo. La akvo enfluas ilin traiĝante tra la fundo de Vistulo, kiun formas sabla-gruza tavolo. Tiu procezo daŭras ĉ. 24 horojn. Akvo el la Dika Katrinjo trafas al du stacioj fajnigantaj la akvokvaliton – Praga ĉe la dekstra kaj Filtroj ĉe la maldekstra bordoj de Vistulo.

Nun daŭras konstruado de instalaĵoj por ozonumi la akvon kaj ekipi ĝin per karbofiltroj. Tio daŭros ĝis la fino de 2015. Dank’ al tiu solvo la trinkakvo en Varsovio havos fajnigitan guston kaj aromon.

El la elsendo 14.10.2014. Legas Milada

W Dika Katrinjo en Varsovio


---

# Jubileo de la Konfucea Instituto en Opole

**Published:** 2014-10-14

**URL:** https://pola-retradio.org/2014/10/jubileo-de-la-konfucea-instituto-en-opole/

**Categories:** Novaĵoj

**Audio:** /wp-content/uploads/2014/10/W-La-Konfucea-Instituto-en-Opole.mp3, /wp-content/uploads/2014/10/W-La-Konfucea-Instituto-en-Opole.mp3?_=14

La Konfucea Instituto en Opole (la suda Pollando) solenis sian 10-jariĝon per publika prezento,  dum kiu eblis lerni kaligrafion, rigardi la ceremonion de te-preparado kaj ludi ĉinajn tabulludojn. La oferton de la Instituto – de 6 jaroj kunlaboranta kun la loka Politekniko – utiligas studentoj el diversaj mondopartoj. Oni proponas unuavice diversnivelajn lingvokursojn por infanoj, junularo kaj plenkreskuloj. La Instituto proponas krome la postdiplomajn studojn pri la internacia merkatagado. Tamen la ĉefa misio de la Instituto estas popularigado de la ĉina kulturo kaj lingvo. Laŭ pritaksoj la ĉinan lingvon lernas nun ĉirkaŭ 25 milionoj da eksterlandanoj. La denaskaj lingvoinstruistoj konas ĉirkaŭ 6 mil ideogramojn, en la plej granda ĉina vortaro ilia nombro egalas al 40 mil. Por komunikbazo estas necesa kono de pli ol unu mil.

El la elsendo 14.10.2014. Legas Krystyna

La Konfucea Instituto en Opole


---

# La revuo Tygodnik Powszechny pri „La limoj de la scienco”

**Published:** 2014-10-14

**URL:** https://pola-retradio.org/2014/10/la-revuo-tygodnik-powszechny-pri-la-limoj-de-la-scienco/

**Categories:** Sciencaj informoj

**Audio:** /wp-content/uploads/2014/10/Sc-bp-T-Laboroj-de-Kopernik-Centro-en-Krakovo.mp3, /wp-content/uploads/2014/10/Sc-bp-T-Laboroj-de-Kopernik-Centro-en-Krakovo.mp3?_=15

La unua oktobra numero de la semajnrevuo „Tygodnik Powszechny” enhavas la 1-an sciencan aldonaĵon titolitan „La limoj de la scienco” dediĉitan al la temo „Grandaj Demandoj”. Ĝi estis prilaborita komune kun la krakova Kopernik-Centro de Interbranĉaj  Esploroj. La unua aldonaĵo okupiĝas pri la limoj de la scienco laŭ la vidpunkto de fiziko kaj kosmologio, kognaj kaj normigaj sciencoj, filozofio kaj teologio. La krakova Kopernik-Centro okupiĝas pri ili realigante la esplorprogramon „Limoj de la scienca klarigo” financatan de Templeton-Fondaĵo. Kadre de la projekto estis prilaboritaj 300 sciencaj artikoloj, 31 libroj – monografioj kaj kolekivaj verkoj, 120 sciencpopularigaj artikoloj. Okazis 18 internaciaj sciencaj konferencoj kaj 75 publikaj prelegoj. Krome aperis  13 tradukoj de la popularsciencaj libroj kaj en la troviĝas 180 filmoj, registrintaj prelegojn aŭ intervjuojn kun mondfamaj sciencisoj. La aŭtoro de la enkonduka artikolo kaj samtempe fondinto kaj direktoro de la krakova Kopernik-Centro, pastro profesoro Michał Heller citas iujn el la Grandaj Demandoj el la la retpaĝoj de la Templenton-fondaĵo kiel „Kiamaniere kredo pri senmorteco influas nian vivon”, „En kio konsistas diferenco inter kono kaj kompreno”. Samtempe la redakcio prezentas grandajn demandojn de 34 sciencistoj el ĉiuj epokoj – kiel Sokato, Kopernik, Newton, Pateur, Ciołkowski, Bohr, Rubin, Wolszczan – kiuj per penetra starigado de Grandaj Demandoj kaj akiritaj respondoj difinis nian komprenon de la mondo,.

Krom unuopaj artikoloj i.a. pri la limoj de la Kosmo, pri limigoj de neŭrosciencaj esploroj „Ĉu eblas gvati cerbon” Tygodnik Powszechny starigis laborajn demandojn al junaj sciencistoj el Kopernik-Centro. Inter la intervjuitaj troviĝas ankaŭ nia redakcia kolego Tomek Miller. Des pli volonte ni volonte prezentas liajn respondojn pri siaj esplordemandoj:

Tygodnik Powszechny : Pri kio vi okupiĝas?

TM : La nuntempa fiziko apogas sin sur du pilieroj: ĝenerala teorio de realativeco kaj kvantuma mekaniko. Fizikistoj de jaroj klopodas koherigi ilin,  krei la tiel nomatan kvantuman teorion de la gravitado. La malfacilo konsistas en tio i.a., ke tiuj du grandaj fizikaj teorioj uzas malkongruajn matematikajn strukturojn. La t.n. modelo de nekomuto evoluigata de grupo sub la gvido de pastro profesoro Heller – ĝia membro mi estas – celas trovi matematikan strukturon tiom riĉan, ke ĝi  koherigu ambaŭ malkongruajn strukturojn kadre de pli ampleksa, harmonia tuto. Kandidatojn por tia strukturo liveras intense disvolviĝanta matematika branĉo, difinata kiel nekomuta geometrio. Aktuale mi esploras unu el tiuj strukturoj.

Tygodnik Powszechny :  Kion koncernas la plej grava demando en via laboro kaj kiel konturiĝas la respondo?

TM : Ĉu nekomuta geometrio ebligos formuli kvantuman teorion de la gravitado? Estas sciate, ke ĉiun el la du grandaj teorioj aparte eblas esprimi en la lingvaĵo de nekomuta geometrio. Tio gravas. Tamen daŭre ne estas klare ĉu nekomuta geometrio liveros ĝustan recepton por ilia unuigo.

Tygodnik Powszechny :  Kian defion vi konsideras  en via laboro?

TM : Mi klopodas faligi specifan demarkacian linion inter areoj de relativismaj kaj kvantumaj fenomenoj. Ĝi trapasas kadre de la bone rekonita konata  fiziko, tial povas ŝajni, ke ĝi ne estas limo de niaj konoj. Historio tamen elmontras, ke forviŝado de tiaj demarkaciaj linioj en fiziko ofte fruktas per novaj, surprizaj malkovroj.

El la elsendo 14.10.2014. Legas Barbara kaj Tomek


---

# E_elsendo el la 14.10.2014

**Published:** 2014-10-14

**URL:** https://pola-retradio.org/2014/10/e_elsendo-el-la-14-10-2014/

**Categories:** Elsendoj

**Audio:** /wp-content/uploads/2014/10/Pola-RetRadio_14.10.2014.mp3

Podkasto: Ludu en nova fenestro | Elŝutu

“Quo Vadis” de Henryk Sienkiewicz en la E-traduko de Lidia Zamenhof denove aŭdiĝas en la literatura segmento de nia marda, 378-a elsendo ĉe www.pola-retradio.org. Komence aŭdiĝas aktualaĵoj kaj nia scienca temo estas dediĉita al la nova scienca aldonaĵo de la semajnrevuo “Tygodnik Powszechny”, kreiĝanta kunlabore kun la krakova Kopernik-Centro por la Interbranĉaj Esploroj. Iu el la junaj kunlaborantoj de la Centro estas nia redakcia kolego, Tomek Miller kaj li mem rakontas pri tio, kio estas temo kaj defio de liaj laboroj kiel fizikisto. Aktualaĵoj kaj la scienca temo aperas en niaj elsendoplatformaj rubrikoj, kie ili estas paralele aŭdeblaj kaj legeblaj. En nia hodiaŭa programo krome kantas la grupo “KTP”. Ni memorigas ilian kanton el la lasta KD Surplacen venu vi, “Turto havas 9 plumetojn” eldonita de Vinilkosmo.


---

# Eŭropa Festivalo de Vitroelfaraĵoj

**Published:** 2014-10-17

**URL:** https://pola-retradio.org/2014/10/europa-festivalo-de-vitroelfarajoj/

**Categories:** Kulturkroniko

**Audio:** /wp-content/uploads/2014/10/kk_T_Festivalo-de-Vitroelfarajoj.mp3, /wp-content/uploads/2014/10/kk_T_Festivalo-de-Vitroelfarajoj.mp3?_=16

Ĝis la 19-a de oktobro en Vroclavo, la suda Pollando daŭras Eŭropa Festivalo de Vitroelfaraĵoj. La inaŭguritan en la komencaj tagoj de la monato festivalon malfermis la laborrenkontoj pri la vitrofaraj teknikoj. Kadre de ĝi estas prezentataj vitroartaĵoj de 18 artistoj el 14 landoj i.a. Belgio, Danio, Germanio, Islando, Nederlando, Pollando, Slovakio. Temas pri faritaj en diversaj teknikoj abstraktaj vitroskulptaĵoj de animaloj. La ĉefa ekspozicio titolota „Animal Planet” ekde la 13-a de oktobro estas rigardebla  en la Sesia Salono de la Ĉefa Fervojstacio de Vroclavo. Kadre de la Eŭropa Festivalo de Vitroelfaraĵoj troviĝas ankaŭ malpli grandaj ekspozicioj de vitroartaĵoj en vroclavaj artgalerioj kaj la loka sidejo de la Nacia Muzeo. Dum la festivalo okazas lekcioj kaj seminarioj gvidataj de lekciantoj de la vroclava Belarta Akademio. La ĉefa ekspozicio de la Festivalo estos prezentata ankaŭ post ĝi en la urboj Lodzo kaj Jelenia Góra [gura].

El la elsendo 17.10.2014. Legas Tomek


---

# Polaj dezajnistoj en Eindhoven

**Published:** 2014-10-17

**URL:** https://pola-retradio.org/2014/10/polaj-dezajnistoj-en-eindhoven/

**Categories:** Kulturkroniko

**Audio:** /wp-content/uploads/2014/10/kk_T_Polaj-dezajnistoj-en-Eindhoven.mp3, /wp-content/uploads/2014/10/kk_T_Polaj-dezajnistoj-en-Eindhoven.mp3?_=17

Inter la 18-a kaj la 26-a de oktobro en Centro de la Nuntempa Arto en Eindhoven estos prezentataj verkoj de tridek polaj projektantoj,  dezajnistaj kolektivoj, produktantoj kaj studentoj. Tio estos la plej granda tiom ampleksa prezento de la nuntempaj polaj projektoj en Nederlando. Ĝi estos dividita laŭ kvar segmentoj: mebloj kaj domo, teknologioj, ceramikaĵoj kaj pladaro, porinfanaj ludiloj.

La pola ekspozicio estos parto de la nederlanda semajno de dezajno. Pri sia laboro, ligoj kun la pola dezajno, inspiroj kaj dialogo kun aliaj branĉoj rakontos famaj projektantoj kaj ekspertoj. Estos prezentita riĉa prelegserio. Ĉiuage je la 16-a horo polaj dezajnistoj prelegos pri i.a.:  la loko de la pola dezajno en la mondo, projektado de aŭtomobiloj, teknologioj pri metalprilaborado, projektado de aromoj. En la programo de la ekspozicio troviĝas ankaŭ laborrenkontoj.

El la elsendo 17.10.2014. Legas Tomek


---

# E_elsendo el la 17.10.2014

**Published:** 2014-10-17

**URL:** https://pola-retradio.org/2014/10/e_elsendo-el-la-17-10-2014/

**Categories:** Elsendoj

**Audio:** /wp-content/uploads/2014/10/RetRadio_17.10.2014.mp3

Podkasto: Ludu en nova fenestro | Elŝutu

Naturmonumentoj, kaj do superrigardo pri naturprotekto en Pollando ekde la plej fruaj jaroj de pola ŝtataneco ĝis hodiaŭ, kun mencio de kelkaj plej famaj naturmonumentaj arboj estas la temo de la felietono el la ciklo Vizitinda Pollando ĉe www.pola-retradio.org . Komence en la 379-a E-elsendo aŭdiĝas kulturkronikaj informoj pri Festivalo de Vitroelfaraĵoj en la pola Vroclavo kaj pri polaj dezajnistoj ekspoziciantaj en la nederlanda Eindhoven. Esperanto-bulteno reference al la lastaj Gazetaraj Komunikoj informas, pri la plej nova eldonaĵo de MONDIAL “Belarta rikolto 2014” kaj pri la unua eldono de suvebencioj de UEA el la “Biblioteka Apogo Honore al la Geedzoj Maria kaj Johano Bachrich”. En la fino de la programo audiĝas tradicia Leterkesto, kadre de kiu ni fragmente memorigas la kanton “Ĝis revido” en la plenumo de M élanie Prin . Ni serĉas fotojn aŭ registrojn de ĝia plenumo fare de Lorenzo Tomezzoli dum la Internacia Vespero de la Bonaera UK. La kulturkronikaj informoj kaj la felietono estas samtempe legeblaj kaj aŭdeblaj en la unuopaj paĝoj de nia elsendoplatformo.


---

# Vizitinda Pollando –  Naturmonumentoj – 17.10.2014

**Published:** 2014-10-17

**URL:** https://pola-retradio.org/2014/10/vizitinda-pollando-naturmonumentoj-17-10-2014/

**Categories:** Felietonoj

**Audio:** /wp-content/uploads/2014/10/fel_bp_T_Vizitinda-Pollando_Naturmonumentoj.mp3, /wp-content/uploads/2014/10/fel_bp_T_Vizitinda-Pollando_Naturmonumentoj.mp3?_=18

En Pollando estas registritaj pli ol 36 mil naturmonumentoj. Temas same pri la elementoj de la viva naturo kiel arboj, arbustoj, arboaleoj, kiel ankaŭ pri fragmentoj de naturo senviva kiel rokoj, migraj ŝtonoj, fontoj, akvofaloj kaj kavernoj.

La unuaj leĝaj limigoj, hodiaŭ interpretataj kiel normoj protekantaj la naturon aperis jam en la komenco de la ekzisto de la pola ŝtato en la 10-a jarcento. Komence ili havis unuavice praktikan signifon. Ili ebligis konservi por la bezonoj de reĝoj kaj grandsinjoroj valorajn provizojn de la natura medio, unuavice grandajn ĉasbestojn.  Tamen jam en la 11-a jarcento aperis kelkaj ĉaslimigoj. La reĝo Boleslao la Brava limigis ekzemple la ĉasadon de kastoroj. La plej malnova pola dokumento rilatanta al limigo de nekontrolata utiligo de la naturprovizoj estas Statuto de Wiślica el la 1347-a jaroj, laŭ kiu estis starigitaj punoj pri la forhakado de kverkoj kaj fruktoarboj en alies arbaroj. Dum la regado de Vladislavo Jagelo estis enkondukitaj limigoj, se temas pri la forhakado de taksusoj kaj eksporto de la taksusa ligno. Krome estis enkondukita protektoperiodo por la ĉasbestoj daŭranta ekde la 23-a de aprilo ĝis la fino de la rikoltoperiodo. En 1523 la reĝo Sigismundo la Maljuna leĝe normigis protekton de uroj, bizonoj, kastoroj, falkoj kaj cignoj. 55 jaroj poste en 1578 reĝo Stefan Batory eldonis dekreton per kiu estis envivigita la protektoperiodo dum la generado de fiŝoj kaj la malpermeso apliki kelkajn fiskaptajn instrumentojn, kiel retojn kun tro malgrandaj aperturoj.

Do la naturprotektaj klopodoj en Pollando havas longan historion, kvankam paŝoj entreprenitaj baze de sciencaj faktoj estis vastskale entrprenitaj nur en la 20-a jarcento. Tuj post la fino de la 1-a mondmilito, en 1919 kreiĝis Ŝtata Komisiono por la Naturprotekto, kiu 7 jarojn transformiĝis en Ŝtatan Konsilion por la Naturprotekto. Tiam en Pollando estis 39 naturrezervejoj kun la suma areo de 1469 hektaroj. En la intermilita periodo dank’ al la Ŝtata Konsilio por Naturprotekto estis proklamita la unua naturprotekta leĝo kaj krome oni difinis 4500 naturmonumentojn kaj 180 rezervejojn. Ĝis 1939 kreiĝis krome ses protektitaj areoj difinitaj kiel naciaj parkoj, kvankam ties normoj ne identis kun la nuna. Temis pri la naciaj parkoj en Białowieża [bjaŭovieĵa] (1932), en Pieniny [pjenini] (1932), en Wielkopolska-regiono, en la regionoj de Babia Góra [babja gura], Tatry-montaro kaj en Czarnohora [ĉarnoha], en la orienta Karpatio.  Post la 2-a mondmilito kreiĝis  23 naciaj parkoj, pli ol 100 parkoj panoramaj, kreskis la nombro de naturrezervejoj kaj naturmonumentoj.

Ĉiuj naturmonumentoj konsisitigas naturan kaj kulturan heredaĵon de la lando kun la historia kaj eduka valoroj. Nun kreiĝas Ŝtata Registro de Protektataj Areoj, kiu konsideros ankaŭ informojn pri ĉiuj naturmonumentoj. Inter ili kelkaj tre famaj arboj. Ni limigu nin nur al kelkaj ekzemploj.

La plej populara kaj konata, kvankam ne la plej malnova estas la kverko Bartek, ĉiam troviĝanta laŭe de la itineroj de lernejanaj ekskursoj en la vilaĝo Zagnańsk en la Sanktakruca Montaro (la suda Pollando). Iam oni taksis ĝian aĝon je 1200 jaroj, laŭ pli novaj  esploroj ĝi estas nur 676-jara. Laŭ mezuroj el 2013 ĝi altas 28,5 metrojn, ĝia perimetro sur la alteco de 1,3 metroj egalas al 9,85 metroj, la vasteco de la branĉaro kalkuliĝas je 20 je 40 metroj.

La plej malnova kverko en Pollando kreskas en Kołobrzeg-arbaro (koŭobĵek) en la la nordokcidena Pollando. Tiu ĉi naturmonumento estas pli ol 800-jara kaj altas 32 metrojn. La diametro de ĝia branĉaro egalas al 20 metroj. Ĝia perimetro sur la alteco de 1,3 metroj egalas al 6, 91 centimetrojmetroj. La nomo Bolesław [bolesŭaf] omaĝas la memoron de la reĝo Boleslao la Brava, dank’ al kiu en Kołobrzeg en la unumila jaro kreiĝis episkopejo. Proksime de ĝi kreskas alia maljuna kverko,  Warciław [varcisŭav], la kvina plej malnova kverko en Pollando. Ĝi altas 37 metrojn kaj ĝia perimetro egalas al 7,20 metroj.

Sed ekzistas en Pollando ankaŭ alia kverko, kiu kiel la patronon havas la reĝon Boleslao la Brava. Temas pri la kverko Chrobry [hrobri] en la Malsuprasilezia Vojevodio, la suda Pollando. Ĝian aĝon oni taksas je 760 jaroj. Ĝi altas 28 metrojn, ĝia perimetro egalas al 10,10 metroj kaj vasteco de la branĉaro egalas al ĉirkaŭ 16 metroj. Laŭ legendo sub ĝi okazis la historia renkonto inter Boleslao la Brava kaj la germana imperiestro Otton la 3-a. Historio ne konfirmas ĉi tiujn informojn. Sed kun ĝi liĝiĝas alia interesa evento. Ĝiaj glanoj en 2004 dum la pilgrimvizito de forstistoj Vatikano estis benitaj de papo Johano Paŭlo la 2-a. El ili oni kreskigis 500 kverkoplantetojn. Ĉiuj havas apartan ateston kaj estis plantitaj tra la tuta lando kiel la papaj kverkoj omaĝe al la Papo-polo.

Sed la plej malnova arbo en Pollando estas la taksuso de Henryków. Ĝi kreskas apogite je domo numero 293 en la vilaĝo Henryków Lubański [henrikuf lubanski] en la Malsupra Silezio. Oni taksas ĝian aĝon je 1277 jaroj.

El la elsendo 17.10.2014. Legas Barbara


---

# Konsumado de sukoj en Pollando

**Published:** 2014-10-21

**URL:** https://pola-retradio.org/2014/10/konsumado-de-sukoj-en-pollando/

**Categories:** Novaĵoj

**Audio:** /wp-content/uploads/2014/10/w_msz-Konsumado-de-sukoj-en-Pl-kaj-en-la-Unio.mp3, /wp-content/uploads/2014/10/w_msz-Konsumado-de-sukoj-en-Pl-kaj-en-la-Unio.mp3?_=19

Ĉiam pli ofte, eĉ ĉe la stratstandoj al klientoj oni proponas 3- kaj 5-lirajn pakumojn de neklarigita pola poma suko. Ne eblas ne rimarki en tio la flankefikon de rusa pomembargo kun pozitiva espereble rezulto. Nome statistika polo trinkas jare dek sep kaj duonan litrojn de suko jare, alivorte 48 mililitrojn tage. En Skandinavio tio estas 200 mililitroj tage.   La konsumado de sukoj varias. En 2013 la merkato de sukoj kaj kaj pulpobazaj trinkaĵoj malkreskis en Pollando je 3,2 procentoj, en 2014 oni observas la 3-procentan kreskon. Pri tio i.a. informis raporto de la Eŭropa Societo de Fruktosukoj. Samtempe oni atentigas pri pozitiva ŝanĝo de konsumpreferoj direkte al sukoj. Aparte kreskas la konsumado de freŝaj sukoj. Poloj daŭre preferas oranĝsukon, kiu konsistigas unu kvaronon de la konsumataj sukoj. La duan lokon okupas legomsukoj, aparte karota kaj fruktolegomaj sukoj. La trian lokon okupas pomsuko, kiun konsumas 16 procentoj de poloj. Oni aĉetas sukon 60-procente en kartonaj pakumoj, malpli popularaj estas  plastaj kaj vitraj boteloj. En Eŭropo la plej granda konsumanto de sukoj kaj pulpobazaj trinkaĵoj estas Germanio, sekvas Francio, Britio, Hispanio kaj Italio. Same kiel en Pollando en la Unio  la plej popularaj estas oranĝaj sukoj kaj pulpobazaj trinkaĵoj, sukoj mikisitaj, pomaj, ananasaj kaj periskaj. La pomaj sukoj kaj trinkaĵoj estas plej popularaj en Aŭstrio, Danio, Greklando kaj Germanio.

El la elsendo 21.10.2014. Legas Milada

Konsumado de sukoj en Pl kaj en la Unio


---

# La plej granda sunpanela elektrejo en Pollando inaŭgurita

**Published:** 2014-10-21

**URL:** https://pola-retradio.org/2014/10/la-plej-granda-sunpanela-elektrejo-en-pollando-inaugurita/

**Categories:** Novaĵoj

**Audio:** /wp-content/uploads/2014/10/w_kg_La-plej-granda-sunelektrejo-en-Pollando.mp3, /wp-content/uploads/2014/10/w_kg_La-plej-granda-sunelektrejo-en-Pollando.mp3?_=20

En Gubin (la okcidenta Pollando) estis inaŭgurita en la lastaj tagoj la plej granda en Pollando sunpanela elektrejo, kies konstrukostoj egalis al 10 milionoj da zlotoj. La duonon de ili kovris Energetika Entrepreno Gubin, la duono venis el la uniaj fondusoj. Temas pri la unua etapo de la tuta komplekso konsistonta el tri ĉi-specaj elektrejoj. La surfaco de la unua el la sunpanelaj farmoj egalas al 2, 6 hektaroj kun la povo de 1,5 megavattoj ebligante kontentigi la elektrobezonojn de 800 hejmmastrumejoj. En la fino de la projekto ĝi okupos la areon de 7 hektaroj liverante la povon de 4 megavattoj. Nun la elektran energion aĉetas la kompanio Enea, poste ĝi estos vendata sur la energimerkato.

La elekto de Gubin por la sunpanela elektrejo ne estis hazarda. Regas tie bonaj kondiĉoj, sufiĉa sunradiado kaj mikroklimato. Por la urbo la investaĵo havas ankaŭ signifon markan kaj ekonomian. Apud la planoj elkonstrui tie minejon de bruna karbo kaj elektrejon la sunpanela elektrejo montras malfermitecon de la urbo je ekologiaj solvoj. Laŭ la investinto la utiligo de la fotovoltaikaj teknologioj en Gubin malgrandigos la emisiadon de karbodioksido je ĉ. 3, 5 tunoj jare.

El la elsendo 21.10.2014. Legas Krystyna


---

# Severigo de kriterioj pri la scienccela  balenĉasado

**Published:** 2014-10-21

**URL:** https://pola-retradio.org/2014/10/severigo-de-kriterioj-pri-la-scienccela-balencasado/

**Categories:** Sciencaj informoj

**Audio:** /wp-content/uploads/2014/10/sc-T-Scienccela-balencasado.mp3, /wp-content/uploads/2014/10/sc-T-Scienccela-balencasado.mp3?_=21

Internacia Komisiono pri Balenĉasado (IWC)  deklaris sin en septembro favore al severigo de la mondaj kriterioj de sciencaj ĉasadoj je balenoj por protekti ĉi tiujn mamulojn en la regiono de Antarkto. Ĝi postulos detalajn raportojn pri la balenĉasado, kiuj devos konsideri iliajn dimensiojn kaj pruvojn, ke la esplorcelon ne eblis atingi helpe de rimedoj nemortoportaj. La rezolucion proponis Novzelando, subtenis ĝin 35 membraj ŝtatoj, kvin sindetenis kaj 20 kontraŭis.

Novzelando kaj Aŭstralio apartenas al la plej severaj kritikantoj de la balenĉasado klopodante protekti la faŭnon kaj flaŭron de la sudhemisferaj maroj. En marto 2014 Internacia Jutictribunalo deklaris, ke Japanio kadre de la scienccelaj ĉasadoj efektivigis ankaŭ komercajn.  Pasintjare sub la preteksto de esploroj oni ĉasis tie 417 balenojn. Japanio daŭre planas ĉasadon de balenoj kadre de scienca programo, sed ĝi retiriĝis fari tion en la akvoj de Antarkto. Ekde 1986 la balenĉasado por la komercaj celoj estas ĉirkaŭprenita per portempa malpermeso. En malgranda skalo estas allasita ĉemarborda ĉasado per tradiciaj metodoj por propraj bezonoj kaj ankaŭ scienccela balenĉasado.

El la elsendo 21.10.2014. Legas Tomek


---

# La lingvotalenton eblas ekzerci de la lulilo

**Published:** 2014-10-21

**URL:** https://pola-retradio.org/2014/10/la-lingvotalenton-eblas-ekzerci-de-la-lulilo/

**Categories:** Sciencaj informoj

**Audio:** /wp-content/uploads/2014/10/sc-T-Sucinfanoj-lernas-distingi-sonojn.mp3, /wp-content/uploads/2014/10/sc-T-Sucinfanoj-lernas-distingi-sonojn.mp3?_=22

Eĉ kelkmonatajn infanojn eblas ekzerci pri la distingado de sonoj, kiuj povas eniri la lingvokonsiston rapidigante tiel ŝlosilajn strukturojn por uzi parolon. April Benasich kaj ŝiaj kolegoj el la usona Rutgers University-Newark malkovris, ke se 4-monatajn infanojn oni instruas pri tio, ke ili donu la atenton al ĉiam malpli facila sekvo de sonoj neligitaj kun la lingvo,  kaj se oni premias ilin pro la rekonado de sonoŝanĝoj iliaj cerboj en la aĝo de 7 monatoj estas pli rapidaj kaj precizaj en la malkovrado de aliaj sonoj esencaj por la lingvo ol ĉe infanoj, kiuj ne ekzercis tion. Laŭ April Benasich malgrandaj infanoj kontinue skanas la medion por identigi sonojn, kiuj povas konsistigi parolon. Tio estas unu el iliaj ŝlosilaj taskoj. Inter la 4-a kaj 7-a vivmonatoj la suĉinfanoj kreas siajn akustikajn mapojn. En la eksperimento,  pri kiu skribis “Journal of Neuroscience” oni subtile kondukis la bebajn cerbojn, ke ili koncentriĝu pri stimuloj, kiuj estas la plej esencaj por la konstruado de akustikaj mapoj.  Pro ili respondecas konforme ligitaj cerboĉeloj, kiuj helpas al bebo deĉifri lingvon rapide kaj aŭtomate. Konfome formitaj ebligas lerte uzi parolon, kio estas esenca por la koniga funkciado. Esploristoj observos infanojn ĝis la fino de unu kaj duona jaroj por ekzameni, ĉu la rezultoj de la gvidataj ekzercoj estos firmaj.

El la elsendo 21.10.2014. Legas Tomek


---

# Interparolo kun Xavier Dewidehem pri LKK-kunsido en Parizo (2014)

**Published:** 2014-10-21

**URL:** https://pola-retradio.org/2014/10/interparolo-kun-xavier-dewidehem-pri-lkk-kunsido-en-parizo-2014/

**Categories:** Antaŭ la mikrofono

**Audio:** /wp-content/uploads/2014/10/Lastsemajnfina-kunsido-de-Lilla-LKK-en-Pariyo.mp3, /wp-content/uploads/2014/10/Lastsemajnfina-kunsido-de-Lilla-LKK-en-Pariyo.mp3?_=23

Kun Xavier Dewidehem, la prezidanto de la Lilla UK kaj vicezidanto de UFE ni mallonge interparolas pri la semajnfina kunsido  de LKK en Parizo, en kiu partoprenis reprezentantoj de UEA-estraro kaj de la CO. El la elsendo 21.10.2014 .


---

# E_elsendo el la 21.10.2014

**Published:** 2014-10-21

**URL:** https://pola-retradio.org/2014/10/e_elsendo-el-la-21-10-2014/

**Categories:** Elsendoj

**Audio:** /wp-content/uploads/2014/10/Retradio_-21.10.2014.mp3

Podkasto: Ludu en nova fenestro | Elŝutu

Per mallonga interparolo kun Xawier Dewidehem, la prezidanto de la Lilla UK kaj vicezidanto de UFE ni informas pri la semajnfina kunsido de LKK en Parizo, en kiu partoprenis reprezentantoj de UEA-estraro kaj de la CO. Krome ni prezentas la recenzan felietonon pri la libro de Kalle Kinvilae „Homoj de Putin” aperinta en la sveda, finna lingvoj kaj en Esperanto. Komence de la 380-a E-elsendo ĉe www.pola-retradio.org aŭdiĝas aktualaĵoj, temo el la pola gazetaro kaj scienca bulteno. En la programo kantas hodiaŭ Mikaelo Bronŝtajn. Aktualaĵoj kaj sciencaj temoj estas paralele legeblaj kaj aŭskulteblaj en la unuopaj rubrikoj de nia elsendopaĝo. Troviĝas tie ankaŭ aparte interparolo kun Xawier Dewidehem.


---

# Recenzo pri “Homoj de Putin” de K. Kniivilä

**Published:** 2014-10-23

**URL:** https://pola-retradio.org/2014/10/recenzo-pri-homoj-de-putin-de-k-kniivila/

**Categories:** Felietonoj

**Audio:** /wp-content/uploads/2013/05/Recenzo-de-J.-Ahomaeki-pri-Homoj-de-Putin.mp3, /wp-content/uploads/2013/05/Recenzo-de-J.-Ahomaeki-pri-Homoj-de-Putin.mp3?_=24

Konata ĵurnalisto Kalle Kniivilä en Sydsvenska Dagbladet aperanta en Malmö verkis en tri lingvoj pri loĝantoj de Rusio. Li intervjuis rusajn civitanojn, kiuj klarigis al li, kial ili subtenas Putin. Finne la verko titoliĝas Putinin väkeä, la sveda nomo estas Putins folk kaj la esperantlingva versio estas Homoj de Putin. Tre favora estis la akcepto en Svedio. La libro en ĉiuj variantoj meritas nian atenton.

Kalle flue uzas la menciitajn tri lingvojn. Estas interese kompari la tekstojn ankaŭ el la lingva vidpunkto. Malofte oni havas okazon studi tiel fekundan trilingvan materialon facile digesteblan. Kompreneble la verkisto havis talentajn konsilantojn i.a. István Ertl koncerne esperanton kaj Martin Kragh pri ruslandaj aferoj.

Tuj ek de la komenco leganto trovas inspiran etoson, kiu kaptas, katenas kaj kunprenas. La libro vere plenplenas je pensigaj opinioj de niaj orientaj najbaroj. La aŭtoro spicas rakontojn per trafaj kaj travideblaj  klarigoj. Horizonto de legantoj larĝiĝas kaj komprenemo tutan tempon kreskas. Bariloj inter rusaj kaj finnaj pensmanieroj malaltiĝas.Feliĉe oni finfine eldonis tre taŭgan verkon, kiu subtenas reciprokan trankvilan kunlaboron sur egala fundamento. Multaj antaŭĵuĝoj ambaŭflankaj ne forflugas tuj. Oni bezonas tempon por digesti novajn pensojn kaj ideojn. Kalle Kniivilä ĵetis semojn sur fekundan teron.

Abundas multaj brilaj citindaj detaloj, kiujn legemuloj trovu mem. Estis al mi malfacile flankenmeti la libron por la tagmanĝa paŭzo. Multaj ekzaktaj faktoj kaj ciferoj ilustras spertojn en la ĉiutaga vivo. Faktoj trafe lumigas la pasintecon kaj hodiaŭon. Ili faras la realaĵon konkrete palpebla.

La strukturo de la libro baziĝas sur la spertoj kaj opinioj de diversaj homoj. Tiu esprimmaniero kondukas leganton de aventuro al aventuro. Oni ne enuiĝas, sed atentemo restas freŝa kaj akra.

Eble vi jam dubas, ke mi troigas. Mem vi devas travagadi la eldonaĵon Homoj de Putin. Kiel ordinara laiko mi ne kapablas analizi kaj lumigi la enhavon. Unu afero estas tute klara. Se vi havos kuraĝon eklegi la raportan publikaĵon, vi surpriziĝos kaj renkontos nekredeblajn faktojn. Ne indas dubi kaj cerbumi. Necesas ekagi kaj aĉeti aŭ prunti la brilan novan perlon el la plumo de Kalle Kniivilä.

Sinceran rekomendon sendas –

Jorma Ahomäki en Piispanristi, Turku, Finnlando

Kromnotoj:

http://katalogo.uea.org/katalogo.php?titolo=Homoj+de+Putin&auxtoro=&katego=&kondicho=chio&trovu=Trovu+en+la+reta+katalogo

La recenzo finnalingve aperis la 23-an de oktobro en “Turun Sanomat”, kies eldonnombro egalas al pli ol 100 mil ekzempleroj.


---

# Ekspozicio de Opera Scenografio en Krakovo

**Published:** 2014-10-24

**URL:** https://pola-retradio.org/2014/10/ekspozicio-de-opera-scenografio-en-krakovo/

**Categories:** Kulturkroniko

**Audio:** /wp-content/uploads/2014/10/kk_bp_msz_Ekspozicio-pri-opera-scenografio-en-Krakovo.mp3, /wp-content/uploads/2014/10/kk_bp_msz_Ekspozicio-pri-opera-scenografio-en-Krakovo.mp3?_=25

Ekde mezo de oktobro ĝis la jarfino en la Nacia Muzeo de Krakovo daŭras la ekspozicio pri la opera scenografio lige kun la 60-jariĝo de la Krakova Operejo. Ĉirkaŭ 500 objektoj, scenografiaj projektoj kaj kostumoj el 13 kulturinstitucioj i.a. el la Krakova Operejo, Silezia Operejo, Nacia Muzeo de Poznano kaj  Teatro la Granda en Varsovio estas prezentataj en la ekspozicio titolita “La Opera Spaco. Polaj scenografoj de la 20-a kaj 21-a jarcentoj. La eksponaĵoj bildigas kiel en la lastaj 60 jaroj ŝanĝiĝis la pola operscenografio – de pentritaj dekoraĵoj ĝis komputilaj projektoj dum la scenejon ekregis elektronika teknologio. La prezentatajn projektojn eblas rigardi same en la tradicia formo kiel bildojn surmure, ankaŭ en moderna formo kiel elektronikajn prezentojn. Inter 40 aŭtoroj de la prezentataj eksponaĵoj troviĝas i.a. verkoj de fame konata Tadeusz Kantor, kiu projektis scenografion kaj kostumojn por Don Kichot de Ludwig A. Minkus. Kantor kunreĝisoris la baleton kun Jan Biczycki en la Urba Muzika Teatro en Krakovo en 1962.

El la elsendo 24.10.2014. Legas Barbara kaj Milada


---

# E_elsendo el la 24.10.2014

**Published:** 2014-10-24

**URL:** https://pola-retradio.org/2014/10/e_elsendo-el-la-24-10-2014/

**Categories:** Elsendoj

**Audio:** /wp-content/uploads/2014/10/RetRadio_24.10.2014.mp3

Podkasto: Ludu en nova fenestro | Elŝutu

Aleksandro Serafim el Brazilo estis nia antaŭmikrofona gasto dum la Bonaera UK. Hodiaŭ tiun interparolon ni proponas en la 381-a E-elsendo ĉe la adreso www.pola-retradio.org. Komence aŭdiĝas kulturkroniko enhavanta informojn pri interesa ekspozicio en Krakovo dediĉita al la opera scenografio kaj la jam 100 benkoj en la loka parko Planty, al kiuj patronecas literaturistoj, ne nur polaj. Niaj E-informoj rilatas al la lasta Pupfestivalo en Japanio kaj la 25-jariĝo de la Templo de Bona Volo en la brazila ĉefurbo pasinta la 21-an de oktobro. La lastrilataj elektronikaj adresoj estas: http://www.boavontade.com/eo/ kaj esperanto@bonavolo.com. Rilate ambaŭ E-informojn ni metis novajn fotojn en nian Fotogalerion. Fine de la programo ni proponas leterkestan renkontiĝon. La kulturkronikaj informoj estas paralele legeblaj kaj aŭdeblaj en la rubriko “Novaĵoj” de nia paĝo. La interparolo kun la redakcia gasto estas aŭdebla aparte en la rubriko “Antaŭ la mikrofono”.


---

# Parkaj benkoj kun literaturpatrono

**Published:** 2014-10-24

**URL:** https://pola-retradio.org/2014/10/parkaj-benkoj-kun-literaturpatrono/

**Categories:** Kulturkroniko

**Audio:** /wp-content/uploads/2014/10/kk_bp_msz_Parkaj-benkoj-kun-literaturpatronoj.mp3, /wp-content/uploads/2014/10/kk_bp_msz_Parkaj-benkoj-kun-literaturpatronoj.mp3?_=26

50 novaj benkoj ĉe Planty, la parko ĉirkaŭanta Krakovon, kreiĝinta en la loko de iamaj fortigaĵoj kaj urbomuroj ricevis informtabuletojn kun literaturpatrono, i.a. Maria Pawlikowska-Jasnorzewska kaj Bronisław Malinowski. Ili aldoniĝis al 50 antaŭaj benkoj lanĉitaj en aprilo kadre de la projekto „Kodoj de la Urbo”. Ĉiuj tabuleoj krom la nomo de verkisto havas kodon QR [kuo ro]. Skanante ĝin helpe de tabuleto aŭ plurfunkcia poŝtelefono eblas ligiĝi kun la interreta paĝo de la projekto, kie krom fragmento de la literaturaĵo de koncerna aŭtoro en la originalo kaj en la pola lingvo eblas aŭskulti ties voĉon kaj konatiĝi kun ties biogramo. Krome la sama reta paĝo prezentas aktivan urbomapon, dank’ al kiu eblas retorvi ĉiujn literaturajn benkojn kaj ankaŭ elektitajn, plej gravajn literaturajn adresojn de Krakovo. La projekto „Kodoj de la Urbo” reliefigas en la publika spaco la prestiĝan titolon de Literatura Urbo de Unesko, kiun Krakovo kiel la unua slava urbo ricevis la 21-an de oktobro 2013. Literaturbenkojn inspiris simila entrepreno en Rejkjaviko, unu el la partneraj Kreemaj Urboj de Krakovo en la sfero de literaturo.

El la elsendo 24.10.2014. Legas Barbara kaj Milada


---

# Intervjuo kun Aleksandro Serafim dum la Bonaera Universala Kongreso

**Published:** 2014-10-24

**URL:** https://pola-retradio.org/2014/10/intervjuo-kun-aleksandro-serafim-dum-la-bonaera-universala-kongreso/

**Categories:** Antaŭ la mikrofono

**Audio:** /wp-content/uploads/2014/10/Kun-Aleksandro-Serafim-el-Brazilo.mp3, /wp-content/uploads/2014/10/Kun-Aleksandro-Serafim-el-Brazilo.mp3?_=27

Kun Aleksandro Serafim el Brazilo , renkontita dum la Bonaera UK ni interparolas pri liaj spertoj de la unuafoja kongresano dum la Universala Kongreso en Havano kaj pri la rolo de E-elsendoj por ekregi la komprenon de la parolata lingvo kun aparta konsidero de la E-elsendoj de la Pola Retradio. El la elsendo 24.10.2014 .


---

# Poloj sentas sin feliĉaj

**Published:** 2014-10-28

**URL:** https://pola-retradio.org/2014/10/poloj-sentas-sin-felicaj/

**Categories:** Novaĵoj

**Audio:** /wp-content/uploads/2014/10/w_T_Poloj-sentas-sin-felicaj.mp3, /wp-content/uploads/2014/10/w_T_Poloj-sentas-sin-felicaj.mp3?_=28

Laŭ septembraj esploroj de esplorinstituto TNS Polska „Feliĉo en la vivo de poloj” rezultas, ke eĉ 91 procentoj da poloj opinias sin feliĉaj. Evidentiĝis, ke en plej signifa grado la feliĉon influas persona vivo, la profesia vivo okupas iun el la lastaj lokoj. Plej granda elcento de feliĉaj poloj vivas en la okcidentaj vojevodioj, ĉar senton esti feliĉaj en la okcidentpomeria kaj en Lubusz-vojevodio deklaris eĉ 97 procentoj de poloj. En grandaj urboj feliĉosenton deklaras nur 88 procentoj de la enketitoj.

Kio kaŭzas la plej grandan feliĉon? La unuan lokon okupas nasko de la infano. Ĉiu dua virino deklaras, ke tio estis ŝia plej feliĉa tago en la vivo. La duan lokon okupas la geedziĝa tago, sed  ĉi-rilate pli da viroj ol virinoj deklaras feliĉon. La enketa demando pri sumo, kiu kaŭzus feliĉosenton ĉe la duono de la demanditoj fruktis per difino de 6 mil zlotoj, kiun oni destinus por aĉeti aŭtomobilon, eksterlandan ekskurson, novajn meblojn, por renovigi loĝejon aŭ aĉeti komputilon. La enketo ebligis grupigi la respondintojn laŭ nivelo de ilia feliĉosento kiel: ekstremajn optimistojn, kontentulajn pri sia vivo, malfeliĉulojn sen perspektivoj, societemajn malŝparulojn, entreprenemulojn, bravajn emeritojn, eternajn malkontentulojn.

El la elsendo 28.10.2014. Legas Tomek

Poloj sentas sin felicaj


---

# Pollando ne tro vivkomforta

**Published:** 2014-10-28

**URL:** https://pola-retradio.org/2014/10/pollando-ne-tro-vivkomforta/

**Categories:** Novaĵoj

**Audio:** /wp-content/uploads/2014/10/w_T_Vivkomforto-en-Pl-lau-OECD.mp3, /wp-content/uploads/2014/10/w_T_Vivkomforto-en-Pl-lau-OECD.mp3?_=29

OECD – Organizaĵo por la Ekonomia Kunlaboro kaj Evoluo komparis la vivkomforton en ĉiuj membraj ŝtatoj, kio estas i.a. ĝia konstanta esplortereno. Laŭ la plej novaj donitaĵoj evidentiĝas, ke Pollando daŭre foras disde la monda elito. Oni faris pritaksojn en 9 kategorioj laŭ la skalo de 0 ĝis 10 poentoj.  Pollando ne povas fieri. En la kategorio enspezoj Pollando ricevis 1,3 poentojn, ĉar la meza enspezo de polo superas iom jare 16 mil dolarojn. Tio lokas Pollandon post Ĉehio, Slovakio kaj Greklando. Malgraŭ videbla nudokule leĝejkonstruado Pollando okupas en ĉi tiu kategorio la 34-an lokon antaŭinte sole Turkion kaj Rusion.

El la elsendo 28.10.2014. Legas Tomek

Vivkomforto en Pl lau OECD


---

# E_elsendo el la 28.10.2014

**Published:** 2014-10-28

**URL:** https://pola-retradio.org/2014/10/e_elsendo-el-la-28-10-2014/

**Categories:** Elsendoj

**Audio:** /wp-content/uploads/2014/10/RetRadio_28.10.2014.mp3

Podkasto: Ludu en nova fenestro | Elŝutu

Nia hodiaŭa antaŭmikrofona gasto estas Marcin Ptaszyński el Germanio, kiu en septembro finis la unujaran porinstruistan trejnadon ĉe la Interlingvistikaj Studoj en Poznano, sed krome estas nia aŭskultanto. Tial ankaŭ niaj E-elsendoj estas temo de nia antaŭmikrofona renkontiĝo. En la 382-a E-elsendo ĉe www.pola-retradio.org ni denove proponas literaturan segmenton kun la 12-a fragmento de “Quo Vadis” de Henryk Sienkiewicz en la E-traduko de Lidia Zamehof. Komenece aŭdiĝas aktualaĵoj – jen pri ne tre bona pritakso de OECD pri la vivkomforto en Pollando, jen pri tio, ke eĉ pli ol 96 procentoj da poloj sentas sin feliĉaj. La scienca temo traktas la temon de la senmorta animo laŭ Nobel-premiito John Eccles. Aktualaĵoj kaj scienca temo estas paralele legeblaj kaj aŭdeblaj en la unuopaj rubrikoj de nia elsendopaĝo. En la rubriko “Antaŭ nia mikrofono” estas aparte aŭskultebla interparolo kun nia antaŭmikrofona gasto.


---

# Interparolo kun Marcin Ptaszyński en oktobro 2014

**Published:** 2014-10-28

**URL:** https://pola-retradio.org/2014/10/interparolo-kun-marcin-ptaszynski-en-oktobro-2014/

**Categories:** Antaŭ la mikrofono

**Audio:** /wp-content/uploads/2014/10/kun-Marcin-Ptaszynski-el-Germanio.mp3, /wp-content/uploads/2014/10/kun-Marcin-Ptaszynski-el-Germanio.mp3?_=30

Kun Marcin Ptaszyński, nia aŭskultanto el Germanio ni interparolas ne sole pri niaj E-elsendoj, kiuj gravis en lia esperanistiĝo, sed ankaŭ pri lia brile finiĝinta porinstruista studjaro en la Universitato de Adam Mickiewicz en Poznano kaj komenciĝanta en oktobro nova instrujaro de E-o en Germanio. Marcin Ptaszyński gvidas du kursojn: en sia universitato kaj en popolaltlernejo. El la elsendo 28.10.2014 .


---

# Senmorta animo

**Published:** 2014-10-28

**URL:** https://pola-retradio.org/2014/10/senmorta-animo/

**Categories:** Sciencaj informoj

**Audio:** /wp-content/uploads/2014/10/sc_bp_msz_Nobel-premiito-pri-animsenmorteco.mp3, /wp-content/uploads/2014/10/sc_bp_msz_Nobel-premiito-pri-animsenmorteco.mp3?_=31

La proksimiĝanta 1-a de novembro kaj la tradicia Festo de la Mortintoj, dum kiu oni vizitas tombojn de familianoj kaj amikoj instigas al enpensiĝo pri la vivpasado, pri tio, kio okazas aŭ ne okazas post la morto, pri tio ĉu eblas baze de scienca rezonado konkludi pri ekzisto aŭ malekzisto de la senmorta animo. Tiu temo okupis ankaŭ seriozajn kaj renomajn sciencistojn kaj evidentiĝas, ke ne ĉiuj subtenas la materiisman starpunkton ĉi-rilate.

MSZ: Unu el ili kalkulata al la plej grandaj aŭtoritatuloj pri la homa cerbo estis la Nobel-premiito John Eccles, aŭstralia neŭrofizjologo, kiu baze de siaj plurjaraj observoj kaj analizoj konstatis, ke materio mem ne kapablas krei psikajn fenomenojn kaj liaopinie nur la spirita realo povas krei psikajn fenomenojn. La veraj trajtoj de la homeco estas ne sole la inteligenteco kaj cerbo, sed unuavice kreiveco kaj la kapablo de la imagopovo krei psikajn fenomenojn. Post multaj jaroj tiu ĉi mondfama fizjologo kaj medicinisto konkludis, ke la homa menso, homa persona „mi”, ekzistas kiel spirita dimensio de homeco kaj tio estas la senmorta animo. Eccles skribis pri du aksiomoj – neripetebleco de la homa personeco en ĝia korpa dimensio kaj spirita ekzisto de senmorta animo. Per tio la aŭstralia sciencisto rifuzis la materiisman teorion de la menso, laŭ kiu cerbo estas komprenata kiel superkomplika komputilo, en kiu kortekso generas ĉiujn pensojn kaj sensojn.

Profesoro John Eccles kreis novan teorion de la funkciado de la homa menso, difinatan   kiel dualisma interageco. Tio signifas, ke ĉiu homo havas personan „mi”, alivorte senmaterian menson, kiu funkcias pere de materia cerbo. Tiel do krom fizika mondo en la homo ekzistas mensa, alivorte spirita mondo kaj ambaŭ realoj reciproke influas unu la alian. La memkonscio pri la persona „mi” daŭras senŝange dum la tuta vivo. Profesoro Eccles konkludis  sekve, ke la persona „mi” ekzistas ankaŭ post la korpa morto de ĉiu homo.

El la elsendo 28.10.2014. Legas Barbara


---

# Torĉoj de memoro en la okcidenta Pollando

**Published:** 2014-10-31

**URL:** https://pola-retradio.org/2014/10/torcoj-de-memoro-en-la-okcidenta-pollando/

**Categories:** Novaĵoj

**Audio:** /wp-content/uploads/2014/11/w_msz_Torcoj-de-memoro.mp3, /wp-content/uploads/2014/11/w_msz_Torcoj-de-memoro.mp3?_=32

Jam lastdimanĉe sur la terenoj de la okcidenta Pollando – dum la 2-a mondmilito enkorpigitaj en la germanan 3-an Regnon – ebrilis Torĉoj de Memoro. Tiu kampanjo omaĝis la memoron de 40 mil polaj civitanoj murditaj de germanoj dum la unuaj monatoj de la milito.  Laŭ la iniciato de la Radio Merkury el Poznano kaj la poznana filio de la Instituto pri la Nacia Memoro oni bruligis torĉojn ĉe informtabuloj omaĝantaj viktimojn de stratpafadoj, ĉe individuaj tomboj de militviktimoj kaj ĉe amastomboj. La torĉoj ekbrulis ankaŭ en malgrandaj loĝlokoj, en la lokoj de la hombuĉado kaj en arbaroj, kie poloj estis amase murdataj. La kampanjo disvolviĝis konforme al la premiso,  ke la plej elstara omaĝoakto favore al personoj, kiuj oferis sian vivon por Pollando estas senĉesa memoro kaj revenigado de memoro.

El la elsendo 31.10.2014. Legas Milada

Torcoj de memoro


---

# Monumento de Johano Paŭlo la 2-a en Parizo

**Published:** 2014-10-31

**URL:** https://pola-retradio.org/2014/10/monumento-de-johano-paulo-la-2-a-en-parizo/

**Categories:** Novaĵoj

La 25-an de oktobro ĉe la pariza katedralo Notre Dame estis lanĉita monumento de Johano Paŭlo la 2-a. La solenaĵojn partoprenis la urbestro de Parizo Anne Hidalgo [ani_ dalgo], la arkiepiskopo de Parizo Andre Vingt-Trois  [ądre vą-trua] kaj la metropolitestro de Lodzo, arĥiepiskopo Marek Jędraszewski.

La bronza statuo altas 3,6 metrojn kaj pezas unu kaj duonan tunojn. Aŭtoras  ĝin kartveldevena skulptisto Zurab Cereteli, kiu donacis ĝin al la Pola Katolika Misio en Francio.  La artisto tiamaniere emfazis sian dankemon pro la rolo de Johano Paŭlo la 2-a en la faligo   de la sovetunia totalismo. Lia momunmto atendis 4 jarojn ĝustan lokalizon en Parizo. La origina ideo, ke ĝi estu lokita antaŭ la pola preĝejo de la Ĉielpreno de la Dipatrino en 2012 ne estis akceptita de la parizaj urboaŭtoritatoj.  La definitiva lokalizodeciso ĉe la skvaro de Johano Paŭlo la 2-a apud la katedralo Notre Dame estis aprobita en julio 2014.

La establita en Parizo en 1836 – laŭ la iniciato i.a. de Adam Mickiewicz – Pola Katolika Misio celis organizon de la spirita kaj socia vivo de poloj, kiuj post la novembra insurekcio de la 1830-a jaro elmigris al Francio. La nuna misio, en kiu servas 120 sacerdotoj sub la gvido de pastro Stanisław Jeż plenumas similajn funkciojn por la pola kolonio en Francio.

El la elsendo 31.10.2014. Legas Milada


---

# E_elsendo el la 31.10.2014

**Published:** 2014-10-31

**URL:** https://pola-retradio.org/2014/10/e_elsendo-el-la-31-10-2014/

**Categories:** Elsendoj

**Audio:** /wp-content/uploads/2014/11/RetRadio_31.10.2014.mp3

Podkasto: Ludu en nova fenestro | Elŝutu

Per la felietono pri la nekropolo de Szczecin [ŝĉecin], rekonita inter la mirlokoj de Pollando ni omaĝas la festatan komence de novembro Tagon de la Mortintoj. Kun ĉi tiu temo estas ligita nia aktualaĵo kaj informoj de la kulturkroniko. Krome en la 383-a E-elsendo ĉe www.pola-retradio.org dank’ al informo de nia aŭskultanto el Aŭstrio, Leopold Patek ni informas pri la plej nova kultura objekto de Aŭstrio, Pacmuzeo. En fotogalerio troviĝas foto de nia aŭskultanto ĉe la koncerna objekto. En nia elsendo ni memorigas la kanton de Ramona van Dalsem “Pacon volas ni”. La aktualaĵo kaj kulturkronikaj informoj estas paralele legeblaj kaj aŭdeblaj en la rubriko “Novaĵoj” de nia paĝo. En la rubriko “Felietonoj” aldoniĝas same paralele aŭdebla kaj legebla teksto de nia programero dediĉita al la nekropolo de Szczecin (en la nordokcidenta Pollando).


---

# Komuna legado de  la dramo de Adam Mickiewicz „Dziady”

**Published:** 2014-10-31

**URL:** https://pola-retradio.org/2014/10/komuna-legado-de-la-dramo-de-adam-mickiewicz-dziady/

**Categories:** Kulturkroniko

**Audio:** /wp-content/uploads/2014/11/kk_gk_Polaj-junuloj-flegas-la-festotradiciojn.mp3, /wp-content/uploads/2014/11/kk_gk_Polaj-junuloj-flegas-la-festotradiciojn.mp3?_=33

La biblioteko de Płock [pŭock]kaj la tiea liceo  de marszalo Stanisława Małachowskiego, kiu estas la plej malnova pola lernejo ekzistanta en la sama loko ekde 1180 organizis antaŭ la Tago de Ĉiuj Mortintoj komunan legadon de la 2-a parto de la dramo „Dziady” (Praulanimoj) de Adam Mickiewicz. La legado de la dramo rilatanta al la popola kutimo observata iam sur la terenoj de la iama Respubliko en la kunteksto de la Tago de Ĉiuj Sanktuloj kaj Tago de la Mortintoj estas alternativo por la nun ĉiam pli trudiĝanta anglosaksa festo Halloween.

Nunjare la lego­kampanjo aliĝis 7 super­gimnaziaj lernejoj de Płock. La komuna legado estis okazanta vespere la 29-an kaj 30-an de oktobro. Temas pri konsistero de pli ampleksa kampanjo okazanta sub la titolo „Mi havas apetiton legi” kadre de la solenata en 2014 Jaro de la Legado. La tuta projekto populariganta la legadon estas adresita al ĉiuj aĝgrupoj. La komuna legado de „Dziady” de Adam Mickiewiz komenciĝis antaŭ du jaroj, kiam evidentiĝis ke parto de lernantoj ne komprenas la malnovan verkon. El tio fruktis interparoloj  kaj fasciniĝo pri la tradicio, ĝia signifo, pri la propraj popolaj kutimoj en literaturo. Dum la diskutoj lernantoj komencis rimarki diferencojn inter la spirita vefto de la polaj festoj kaj komercaj aspektoj de la festoj en la speco Halloween.

Ĝis la 19-a jarcento en la popola tradicio la aŭtuna periodo, kiam la naturo perdis sian bunton kaj vivecon, estis perceptata kiel tempo, en kiu paliĝas la limo inter la mondoj de la vivantoj kaj la mortintoj, kaj la animoj de la mortintoj revenas al siaj hejmoj. La ĝenerala kutimo estis bruligado de torĉoj varmigantaj la animojn revenantajn sur la teron.

La nunjara legokampanjo de „Dziady” vastiĝis al pliaj lernejoj kaj krom lernantoj partoprenis ĝin gepatroj kaj instruistoj.

El la elsendo 31.10.2014. Legas Gabi


---

# La nekropolo de Szczecin

**Published:** 2014-10-31

**URL:** https://pola-retradio.org/2014/10/la-nekropolo-de-szczecin/

**Categories:** Felietonoj

**Audio:** /wp-content/uploads/2014/11/fel_T_Nekropolo-de-Szczecin.mp3, /wp-content/uploads/2014/11/fel_T_Nekropolo-de-Szczecin.mp3?_=34

En 2011 la nekropolo de Szczecin, difinata kiel la Centra Tombejo estis registrita en la listo de la 7 novaj mirlokoj de Pollando, kiujn konkursa­voje ekde kelkaj jaroj elektas la magazino National Geographic Traveler”.

La ŝĉecina Centra Tombejo rolas nome ne sole kiel la ripozloko por tiuj, kiuj forpasis, sed ankaŭ kiel histori­scenejo por la vivantoj. Temas pri unu el la plej belaj parkoj de la urbo, laŭ sia grandeco la tria en Eŭropo kaj unu el la plej grandaj en la mondo. Ĝia surfaco egalas nun al pli ol 167 hektaroj. Ekde ĝia kreiĝo komence de la 20-a jarcento oni entombigis tie pli ol 300 mil mortintojn. La origina projekto de la nekropolo referencis per sia aspekto al la nekropoloj en Hamburgo, Vieno kaj Berlino kaj simile, kiel ili ĝi havas parkan karakteron. Kreskas en ĝi pli ol 415 specioj de arboj kaj arbustoj.

Ekde la komenco projektante ĝin oni klopodis doni al ĝi karakteron de parko-ĝardeno kaj eviti establon de tombejo,  en kiu sur laŭeble plej malvasta areo trovu lokon laŭeble plej multaj tomboj. Signifa parto de la tombeja surfaco estis do destinita por verdaĵ­terenoj, akvo­receptakloj, heĝoj, vastaj aleoj borderitaj per vicoj da ornamarboj. En malplinova, orienta parto de la tombejo la aleoj karakteriz­iĝas per rondaj kurbiĝoj por kiuj oni utiligis la grundo­formon. Oni ne forgesis pri la facilig­antaj promenon ŝtupoj, lignaj pontoj kaj eĉ panoramejoj. En oktobro 2010 en la orienta parto de la nekropolo estis inaŭgurita la botanika itinero laŭe de kiu troviĝas 32 inform­tabuloj kun priskribo de interesaj arboj kaj arbustoj.

Inter la 300 mil personoj entombigitaj tie  estas germanoj kaj poloj, belgoj, rusoj kaj romaoj. Ne mankas anonimaj tomboj, kiel ankaŭ tiuj de la renomaj civitanoj de la urbo. Al ĉi-lastaj kalkuliĝas la kreinto de la tombejo Wilhelm Meyer – Schwartau. Krom la tombejo li projektis ankaŭ Remparegojn de reĝo Boleslao la Brava, la nunan rektorejon de la Medicina Universitato,  la Doganoficejon ĉe Longa Ponto kaj la preĝejon de la Sankta Triunuo. Al la elstaraj germanaj ŝĉecinanoj, kiuj ripozas ĉi tie per eterna dormo kalkuliĝas Hugo Lemcke. Li estis ne sole direktoro de la loka gimnazio, sed ankaŭ famiĝis kiel historiisto de Szczecin. Dank’ al li kreiĝis katalogo de lokaj histori­objektoj, aktuala ĝis hodiaŭ. Li estis ankaŭ la unua konservisto de la historiaj objektoj en  la tuta pomeria provinco.

En la ŝĉecina nekropolo troviĝas spuroj de la 2-a mondmilito. Unu el la tombej-segmentoj estas dediĉita al belgaj ostaĝoj, ĉiuj mortintaj en la urbo.  El la sama periodo devenas trinivela la milit­tombejo, kie eterne ripozas civiluloj, sovetuniaj soldatoj kaj poloj pereintaj en la bataloj sur la tereno de la Okcidenta Pomerio en 1945. Post la milito en la 60-aj jaroj en la Ĉefan Tombejon estis transportitaj judaj mortintoj el la likvidita tiam juda tombejo, kiu troviĝis ene de la urbaj konstruaĵoj.

La pola periodo de la ŝĉecina nekropolo ligiĝas kun la postmilita historio kaj la jalta difino de novaj limoj en 1945. La unuaj poloj estis tie entombigitaj jam en la sama jaro. Ekde tiam eternan ripozlokon trovis tie almenaŭ kelkcent famaj poloj politikistoj, artistoj,  muzikistoj.

Tra la nekropolo kondukas aparta itinero laŭ kiu troviĝas 21 objektoj, ĉiuj numeritaj  kaj provizitaj per rilataj informoj koncerne konkretan monumenton aŭ grupon de tomboŝtonoj. Ĉiuj informoj estas dulingvaj – en la pola kaj en la germana. Inter kelkdek monumentoj estas i.a. tiuj dediĉitaj al la Herooj de Septembro 1939, al la viktimoj de stalinismo, al tiuj, kiuj ne revenis de la maro, al Siberiekzilitoj. Aparta kruco omaĝas la memoron de Katyń-krimo kaj la plej malnova – devenanta el la periodo, kiam sur ĉi tiu tereno troviĝis la garnizona tombejo – gisfera kruco omaĝas la memoron de soldatoj pereintaj en la franca-germana milito 1870-71.

El la elsendo 31.10.2014. Legas Tomek


---

# Ĉamoj en Tary-montaro

**Published:** 2014-11-04

**URL:** https://pola-retradio.org/2014/11/camoj-en-tary-montaro/

**Categories:** Novaĵoj

**Audio:** /wp-content/uploads/2014/11/w_msz_nombrado-de-camoj.mp3, /wp-content/uploads/2014/11/w_msz_nombrado-de-camoj.mp3?_=35

En la plej altaj polaj montoj Tatry-montaro finiĝis pasint­semajne la nombrado de ĉamoj, kiun efektivigis laborantoj de la Nacia Parko de Tatry-montaro kaj iliaj kolegoj el simila organizo en Slovakio. La rezulto estas rekorda, ĉar oni notis 1400 ĉamojn, kio signifas la kreskon de ĉi tiuj animaloj je 200 ekzempleroj. Tio estas tre pozitivaj rezultoj, ĉar ankoraŭ antaŭnelonge en 1999 en la tuta Tatry-montaro temis nur pri 241 bestoj. En Pollando troviĝas malpli la ĉamoj ol en Slovakio.

La nombrado de ĉamoj en Tatruy-montaro konsistigas la plej malnovan natursciencan monitoradon okazigatan de du ŝtatoj samtempe.

El la elsendo 04.11.2014. Legas Milada nombrado de camoj


---

# Balotoj en Popolaj Respublikoj de Donecko kaj Luhansko

**Published:** 2014-11-04

**URL:** https://pola-retradio.org/2014/11/balotoj-en-popolaj-respublikoj-de-donecko-kaj-luhansko/

**Categories:** Novaĵoj

**Audio:** /wp-content/uploads/2014/11/w_msz_bp_post-balotoj-en-la-orienta-Ukrainio.mp3, /wp-content/uploads/2014/11/w_msz_bp_post-balotoj-en-la-orienta-Ukrainio.mp3?_=36

Lastdimanĉe en  respublikoj proklamitaj de porrusaj separistoj en la orienta Ukrainio Donecko kaj Luhansko  okazis balotoj de parlamentoj kaj estroj de plenum­aŭtoritatoj. Pli frue aŭtoritatoj de ambaŭ regionoj rifuzis okazigon de balotoj al la parlamento de Ukrainio, kiuj okazis la 26-an de oktobro. Post la dimanĉaj balotoj reprezentanto de la rusa parlamento deklaris, ke en ambaŭ regionoj estis elektitaj legalaj aŭtoritatoj kaj la Ŝtata Dumo kunlaboros kun ili.  La balot­rezultojn ne agnoskas Vaŝingtono nek Bruselo. Laŭ la estro de la unia diplomataro Federica Mogherini ili konsistigas malhelpon sur la vojo kondukanta al paco en Ukrainio. Similan starpunkton reprezentas la aŭtoritatoj de Ukrainio.

Hodiaŭ, t.e. made la ministro por la eksterlandaj aferoj de Ukrainio Pawel Klimkin deklarinte en la la ĵurnalo Bild, rekonkeron de la regionoj de Donecko kaj Luhansko alvokis Okcidenton severigi sankciojn rilate Rusion. La ukraina prezidento Petro Poroszenko deklaris kunvokon de la Konsilio por la Nacia Sekureco kaj Defendo cele priparolon de la situacio post la ne-agnoskataj de Kijevo rezultoj de la balotoj en la orienta parto de la lando.

El la elsendo 04.11.2014. Legas Milada

post balotoj en la orienta Ukrainio


---

# Interparolo kun Ivan Colling kaj Rita de Moraes pri iliaj Interlingvistikaj studoj

**Published:** 2014-11-04

**URL:** https://pola-retradio.org/2014/11/interparolo-kun-ivan-colling-kaj-rita-de-moraes-pri-iliaj-interlingvistikaj-studoj/

**Categories:** Antaŭ la mikrofono

**Audio:** /wp-content/uploads/2014/11/bp_interp.-kun-Ivan-Colling-kaj-Rita-de-Moraes.mp3, /wp-content/uploads/2014/11/bp_interp.-kun-Ivan-Colling-kaj-Rita-de-Moraes.mp3?_=37

Kun Ivan Colling kaj Rita de Moraes el Brazilo ni interparolas pri iliaj interlingvistikaj studoj en Adam Mickiewicz-Universitato en Poznano, kiujn ili finis lastseptembre per prezento de siaj finlaboraĵoj. El la elsendo 04.11.2014 .


---

# Sturno la plej populara specio de la Eŭropaj Tagoj de Birdoj

**Published:** 2014-11-04

**URL:** https://pola-retradio.org/2014/11/sturno-la-plej-populara-specio-de-la-europaj-tagoj-de-birdoj/

**Categories:** Sciencaj informoj

**Audio:** /wp-content/uploads/2014/11/sc_bp_mj_Sturno-la-plej-ofte-aperanta-birdo.mp3, /wp-content/uploads/2014/11/sc_bp_mj_Sturno-la-plej-ofte-aperanta-birdo.mp3?_=38

Sturno estis la ĉefheroo dum la oktobraj Eŭropaj Tagoj de Birdoj. Nur en Pollando oni notis 53 mil ĉi tiujn birdojn. Sume la polaj natur­amantoj observis preskaŭ 200 mil birdojn de pli ol 100 specioj. En Nederlando oni nombris plej multa ĉar pli ol unu milionon da birdoj.

La nunjarajn tagojn organizatajn en 40 landoj de Portugalio tra Malto, Kazaĥio ĝis Norvegio partoprenis 23 mil personoj. Ili ne nur nombris birdojn, sed ankaŭ uzis la okazon por promenoj kaj ornitologiaj ekskursoj. La retejo de la Pola Societo por la Protektado de Birdoj informis, ke la plej ofte observita estis sturno (Sturnus vulgaris), nigra fuliko (Fulica atra) kaj platbeka anaso (Anas platyrhynchos). En Pollando la duan lokon laŭ la obsevoofteco okupis fringo – temis pri pli ol 52 mil ezempleroj. La trian lokon okupis granda paruo (Parus major). Oni notis preskaŭ 29 mil ekzemplerojn de ili. La partoprenantoj de la Tagoj en multaj eŭropaj landoj – Aŭstrio, Belgio, Ĉeĥio, Hungario, Nederlando kaj Slovakio observis ankaŭ imponajn migrofrupojn  de grandaj grupoj de gruoj, sturnoj, kolomboj, ridmevoj, fringoj, turdoj. Eŭropaj Tagoj de Birdoj estas organizataj ekde 1993 fare de monda federacio de societoj protektantaj birdojn BirdLife International. Kadre de donitaĵoj el ĉiuj ŝtatoj partoprenantaj la kampanjon kreiĝas registro de la plej ofte aperantaj aŭtune birdospecioj. Kadre de la nunjara kampanjo okazis preskaŭ 900 ornitologiaj eventoj.

El la elsendo 04.11.2014. Legas Barbara


---

# La Arala Maro malaperas

**Published:** 2014-11-04

**URL:** https://pola-retradio.org/2014/11/la-arala-maro-malaperas/

**Categories:** Sciencaj informoj

**Audio:** /wp-content/uploads/2014/11/sc_tm_bp_La-minacita-Arala-Lago.mp3, /wp-content/uploads/2014/11/sc_tm_bp_La-minacita-Arala-Lago.mp3?_=39

Verkonformiĝas la nigra scenaro, kiun antaŭvidis ekspertoj de NASA. La Arala Lago, iam la 4-a akvoreceptaklo en la mondo vaporiĝas en hororiga ritmo. La satelitaj fotoj elmontras, ke pli ol la duono de la lago etendiĝanta lime de Kazaĥio kaj Uzbekio en la Centra Azio estas komplete seka. Ĝia sekiĝado komenciĝis en la epoko de Sovetunio en la 60-aj jaroj, kiam ĝiajn akvojn oni komencis utiligi por akvumi malstrumejojn en Kazaĥio, Uzbekio kaj Turkmenio. La lago estas provizata per akvo el la riveroj Syr-daria kaj Amu-daria,  kiuj transportas akvon el la degelantaj glaĉeroj de Pamiro. La unuaj fotoj de NASA el 2000 prezentas la Aralan Lagon dividitan je du partoj – la nordan kaj la sudan. En 2005 la digo elkonstruita laŭ la komisio de la kazaĥa registaro alkondukis al la sekiĝo de la suda lagoparto. Laŭ la plej novaj fotoj el aŭgusto 2014 rezultas, ke en la suda parto, kie iam estis lago la tereno estas komplete seka. Tio okazis i.a. pro malgrandiĝo de pluvoj kaj neĝadoj en Pamiro, kio kaŭzis malpli da akvo en Amu-daria. La prognozo de NASA el 2003 per kiu ekspertoj avertis, ke la Arala Lago povas malaperi en la daŭro de 15 jaroj verkonformiĝas kun konsterniga precizeco.

Tamen por preveni tion la lastan merkredon estis subskribita interkompreniĝo inter la registaro de Uzbekio, Internacia Fonduso por Savi la Aralan Lagon kaj aliaj internaciaj organizoj, kiuj destinis 3 miliardojn da dolaroj por mildigi la ekologian katastrofon, kiu plagis 67 milionojn da homoj en ĉi tiu regiono de la Centra Azio.  Sekve de la sovetuniaj grundplibonigaj decidoj el la 60-aj jaroj la volumeno de la lago, iam difinata kiel maro malkreskis de 1064 ĝis 399 kubokilometroj kaj ĝia akvospegulo malaltiĝis je 13 metroj.

El la elsendo 04.11.2014. Legas Tomek


---

# E_elsendo el la 04.11.2014

**Published:** 2014-11-04

**URL:** https://pola-retradio.org/2014/11/e_elsendo-el-la-04-11-2014/

**Categories:** Elsendoj

**Audio:** /wp-content/uploads/2014/11/RetRadio_04.11.2014.mp3

Podkasto: Ludu en nova fenestro | Elŝutu

Ivan Colling kaj Rita de Moraes el Brazilo, kiuj en septembro finis siajn trijarajn interlingvistikajn studojn en Poznano hodiaŭ estas la gastoj de nia 384 E-elsendo ĉe www.pola-retradio.org. En la komenca, informa parto de la elsendo ni referencas al balotoj en du regionoj de Ukrainio kaj al la finiĝinta en Tatry-montaro (la suda Pollando) nombrado de ĉamoj. La scienca bulteno informas pri la Eŭropaj Tagoj de Birdoj kaj pri la drameca situacio de la sekiĝanta Arala Lago kaj entrepren­iraj paŝoj por ĝin savi. Kiel kutime aktualaĵoj kaj sci­enbultenaj informoj aldoniĝis al la tekstoj paralele legeblaj kaj aŭdeblaj en la unuopaj rubrikoj de nia elsendopaĝo. En la rubriko “Antaŭ nia mikrofono” estas aparte aŭskultebla interparolo kun niaj antaŭ­mikrofonaj gastoj. Hodiaŭ en nia programo kantas Flavio Fonseca la titolan kanton de la KD kreita kun Geraldo Mattos “Simbiozo”.


---

# Reĝaj rezidejoj senpage viziteblaj en novembro

**Published:** 2014-11-07

**URL:** https://pola-retradio.org/2014/11/regaj-rezidejoj-senpage-viziteblaj-en-novembro/

**Categories:** Kulturkroniko

**Audio:** /wp-content/uploads/2014/11/kk_mj_regaj-rezidejoj-malfermitaj-por-la-publiko.mp3, /wp-content/uploads/2014/11/kk_mj_regaj-rezidejoj-malfermitaj-por-la-publiko.mp3?_=40

La Reĝa Kastelo en Krakovo, kaj la varsoviaj Reĝa Kastelo, Reĝa Łazienki-Palaco kaj Muzeo de la Palaco de Reĝo Johano la 3-a Sobieski en Wilanów dum la tuta novembro senpage disponigas siajn kolektojn al la vizitantoj. Dum la du antaŭaj eldonoj la kampanjon iniciatitan de la pola kultur­ministerio kaj adresitan unuavice al infanoj, junularo kaj senjoroj utiligis ĉirkaŭ 500 mil personoj. Ankaŭ ĉi jare oni kalkulas je signifa frekventeco aparte lige kun la pasonta la 25-an de novembro 250-a datreveno de la investo de Stanisław Aŭgust Poniatowski  – la reĝo de Pollando. Oni celas ne sole omaĝi lian memoron, sed ankaŭ proksimigi al la publiko lian kontribuon al la evoluo de la pola kulturo. La Muzeo de Wilanów-Palaco en la antaŭpalaca spaco prezentos la ekspozicion „Aleo de Lumo”. En la krakova Wawel-kastelo eblos viziti reprezentajn salonojn de la polaj reĝoj, la reĝan trezorejon kaj arsenalon. Rigardebla estos „Damo kun ermeno” de Leonardo da Vinci kaj aldone estos viziteblaj ekspozicioj „La Perdiĝinta Wawel” kaj „Du generacioj. La arto de Legioj el la kolekto de Jerzy Mycielski”. Ĉiuj reĝaj rezidejoj reakiris en la lastaj jaroj sian brilon i.a. dank’ al la uniaj subvencioj.

El la elsendo 07.11.2014. Legas Tomek


---

# La Reĝa Łazienki post metamorfozo

**Published:** 2014-11-07

**URL:** https://pola-retradio.org/2014/11/la-rega-lazienki-post-metamorfozo/

**Categories:** Kulturkroniko

**Audio:** /wp-content/uploads/2014/11/kk_gk_La-renovigo-de-la-Rega-Lazienki-komplekso.mp3, /wp-content/uploads/2014/11/kk_gk_La-renovigo-de-la-Rega-Lazienki-komplekso.mp3?_=41

La renovigo de la historia, 18-jarcenta Malnova Oranĝerio kaj la nova ekspozicio pri la Reĝa Skulptaĵkolekto estas la plej novaj projektoj ligitaj kun tiu konata al varsovianoj rezidejo de la lasta pola reĝo en Łazienki-Parko. Interalie oni klopodas, ke la Malnova Oranĝerio aspektu kiel en la epoko de Stanislao Aŭgusto. Helpas en tio inventariaj listoj el 1795, projektoj de Christian Kamsetzer kaj malkovritaj antaŭ du jaroj pentraĵoj. Laŭplane en Łazienki okazos teatraj, movaj kaj plastikaj  labor­renkontoj kaj ankaŭ novspecaj okupoj por blinduloj. Al la publiko estos dispongita skulptista laborejo kaj salono, en kiu eblos rigardi filmojn pri la reĝa skulptaĵ­kolekto. La ŝanĝoj rilatas ankaŭ al aliaj aspektoj de la reĝa Łazienki. De sur ĝia tereno estos forigita la asfalta pavimo, la parko jam nun  riĉiĝis per ses kaj duona mil novaj rozujoj. La moderniga projekto valora pli ol dek kelkajn milionojn da zlotoj estas krom­financata de la pola kultur­ministerio. La ĝardenon de la Reĝa Łazienki-Parko ĉiujare vizitas pli ol 2 milionoj da homoj. Ĉirkaŭ 240 mil biletojn oni vendas por tiaj vizitindaj objektoj sur ĝia tereno kiel Palaco sur Insulo, Blanka Biendometo, Ĉasista Palaceto kaj la Malnova Oranĝerio. La reĝa Łazienki-komplekso en novembro 2014 jam la duan fojon malfermas al la publiko siajn pordojn senpage. En 2013 vizitis ĝin dum unu monato pli ol 280 mil personoj kaj krome okazis tie 800 senpagaj muzeaj lecionoj.

El la elsendo 07.11.2014. Legas Gabi


---

# E_elsendo el la 07.11.2014

**Published:** 2014-11-07

**URL:** https://pola-retradio.org/2014/11/e_elsendo-el-la-07-11-2014/

**Categories:** Elsendoj

**Audio:** /wp-content/uploads/2014/11/RetRadio_07.11.2014.mp3

Podkasto: Ludu en nova fenestro | Elŝutu

Węsiory en la norda Pollando estas vilaĝo nepre vizitinda pro la troviĝantaj tie – laŭ iuj magiefikaj – ŝtonaj cirkloj. Al tiu temo estas dediĉita nia felietono. Komence de la 385-a E-elsendo ĉe www.pola-retradio.org aŭdiĝas tradicia kulturkroniko kun i.a. informoj pri reĝaj rezidejoj senpage viziteblaj en novembro, kio povas esti interesa ankaŭ por esperantistaj tiumonate gastoj en Krakovo kaj Varsovio. E-informoj rilatas al la finnaj amaskomunikilaj eĥoj je la libro de Kalle Kinivilä kaj la nova E-versio de la japana konstitucio. Hodiaŭ denove ni renkontiĝas kadre de la leterkesta rendevuo, kiu aŭdiĝas en la fino de la elsendo. La kulturkronikaj informoj estas paralele legeblaj kaj aŭdeblaj en la rubriko “Novaĵoj” de nia paĝo. En la rubriko “Felietonoj” aldoniĝas samtempe aŭdebla kaj legebla teksto de nia felietono pri ŝtonaj cirkloj en Węsiory.


---

# Koninda Pollando: Węsiory

**Published:** 2014-11-07

**URL:** https://pola-retradio.org/2014/11/koninda-pollando-wesiory/

**Categories:** Felietonoj

**Audio:** /wp-content/uploads/2014/11/fel_bp_Koninda-Pollando-Wesiory.mp3, /wp-content/uploads/2014/11/fel_bp_Koninda-Pollando-Wesiory.mp3?_=42

Ĉi-semajne ni invitas vin gesinjoroj al la vilaĝo Węsiory [venŝjori] en la Pomeria Vojevodio, en la norda Pollando. La apuda densa arbaro impresas iom mistere. Ne povas estis aliel, se neniu kun plena certeco scias, kiu kaj kial lasis ĉi tie ŝtonajn cirklojn, formataj la „polan Stonehenge” [stenhendż]. Ĉiukaze la vilaĝon Węsiory apudas la gota tombejo el la 1a – 3a jarcentoj de nia erao. Formas ĝin 20 tombaj terŝutaĵoj kaj ĝis hodiaŭ konserviĝis tri ŝtonaj cirkloj kaj parto de la kvara. La diametro de la plej granda cirklo egalas al 26 metroj kaj formas ĝin ŝtonoj altaj je ĉ. unu kaj duona metroj. Centre de kelkaj troviĝas la ŝtonaj steleoj. La tombaj terŝutaĵoj ĉe la fundamento havas la diametron de 4 ĝis 16 metroj kaj kelkloke ankaŭ surpinte ŝtonajn steleojn. La tombejo situanta sur forte faldita moreno estas konata ekde 1939,  kiam amatora etnografo publikigis artikolon pri legendoj kaj popolaj rakontoj kun ĝi ligitaj. Postmilite en la 50-aj jaroj okazis tie la unuaj arkeologiaj esploroj.

La plej malnova dokumentita mencio pri Węsiory, en kiu estas nun vizitebla arkeologia rezervejo devenas el 1403. Sed la ŝtona komplekso etendiĝanta ene  de  la pina arbaro estas multe malpli nova. Laŭ pluraj historiaj fontoj gotoj jam en la komenco de nia erao entreprenis vojaĝojn el la Skandinavia Duoninsulo kaj baltaj insuloj kaj atinginte la polajn nun terenojn setliĝis en la regiono de la nuna Kaŝubio en Pomerio. Poste ili direktiĝis al la sud-oriento atinginte eĉ la Nigran Maron. La celo de ilia vagado estis la mita Lando Oium, ilia Promesita Tero. Post la dividiĝo je ostrogotoj kaj visigotoj ili entreprenis laŭvican konkeron de Eŭropon atinginte eĉ la atlantikan marbordon de la hodiaŭa Hispanio, kaŭzinte falon de la Romia Imperio kaj kreante novan historion de Eŭropo. La vojon de gotoj kaj gepidoj signas la ŝtonaj cirkloj kaj tombaj terŝutaĵoj.

Ni revenu al la pola marbordo, kie sian novan patrolandon ili difiis kiel Novan Gotujon. Plej verŝajne temas pri la hodiaŭa Pomerio, kie gotoj vivis dum ĉ. 250 jaroj. Kun ilia vivo ni konatiĝas dank’ al arkeologiaj malkovroj en multaj regionoj de Pollando. La unuajn en Węsiory faris sciencistoj el la Lodza Universitato. Tiam estis malkovritaj 110 individuaj tomboj kun bonege konserviĝ­intaj ornamaĵoj kaj juvelaro. Tre multajn el ili  eblas rigardi kune kun ĉiutagaj hejm­instrumentoj en la Arkeologia Muzeo de Gdansko. Simila juvelaro kaj instrumentoj de la ĉiutaga uzo estas rigardeblaj en la hispana Toledo, kien gotoj – kiel menciite – ankaŭ atingis. Na malpli interesaj estas tombaj terŝutaĵoj, sub kiuj divers­profunde estis retrovitaj homaj korporestaĵoj en la cindra kaj la skeleta formoj. Dum la esploroj sciencistoj retrovis ankaŭ la menciitajn4 ŝtonajn cirklojn, kvankam ili ne estas la unusolaj en la norda Pollando. Ili estas sendube la plej interesaj  objektoj. Similaj aperas ankaŭ plurloke en Norvegio, en la norda kaj nord-okcidenta Maklenburgio (Germanio) kaj en la pola Orienta Pomerio kaj Mazurio. Ĉu ili devenas el la sama periodo kiel tombo­ŝutaĵoj? Ne mankas kontestaj voĉoj. Kelkaj asertas eĉ, ke ili estas multe malpli novaj kaj devenas el la megalita epoko. Se tio ver­konformiĝus ili havus de 5 ĝis 10 mil jarojn. Laŭ alies opinioj tio povas esti iama astronomia observejo, en kiu estis difinata tempo de la semado kaj rikolto. Alia teorio sugestas, ke temis pri loko de renkontiĝoj de la triba senjoraro, kiu en la ĉeesto de la mortintaj antaŭuloj solvadis gravajn problemojn kaj alprenadis strategiajn decidojn. Laŭ Erich von Daeniken temas pri restaĵo de granda kosma surterejo de antaŭ kelkaj mil jaroj. La pola sciencisto kaj esploristo de tiuepoka kulturo Ryszard Wołągiewicz baze de skand­inaviaj legendoj kaj mitoj kaj baze de la analizo de ilia kostruo li konkludas, ke temas pri loko de mitingoj kaj triba juĝado. La sporade aperantaj ene de la ŝtonaj cirkloj tomboj liaopinie estis lokitaj jam post kiam oni ĉesis utiligi la cirklojn kiel kunveno­lokojn.

Lige kun la ŝtonaj cirkloj kreiĝis multaj legendoj kaj mitoj pri la aparta povo kaj magio de ĉi tiuj lokoj. Kaŝuboj ĝis hodiaŭ ne eniras la cirklojn nek metas piedojn sur la ŝtonoj kredante, ke tio povus alporti malbonŝancon. Cetere konsilo legebla al ĉiuj atentigas, ke oni ne forportu ŝtonojn de sur la loko, ĉar onidire tio alportas malfeliĉon. Informojn pri la magia povo de la loko, pri ĝia saniga efiko disvastigas hobiuloj kaj amatoraj esploristoj. Ne mirige do, ke ĉiujare Węsiory estas amase vizitata de sci­volemuloj.

El la elsendo 07.11.2014. Legas Barbara


---

# La 11-a de novembro, la Nacia Festo de Pollando

**Published:** 2014-11-08

**URL:** https://pola-retradio.org/2014/11/la-11-a-de-novembro-la-nacia-festo-de-pollando/

**Categories:** Novaĵoj

**Audio:** /wp-content/uploads/2013/10/La-Pola-Nacia-Festo-la-11-an-de-novembro.mp3, /wp-content/uploads/2013/10/La-Pola-Nacia-Festo-la-11-an-de-novembro.mp3?_=43

Proksimiĝas la 95-a datreveno de la reakiro de sendependeco fare de Pollando post la 123-jara dispartigo inter la najbaraj ŝtatpotencoj. La datrevenon omaĝos du grandaj marŝoj. La tiel nomata prezidenta „Kune por la Sendependa” kaj la alia „Marŝo de Sendependeco” organizita de naciaj medioj. La prezidenta marŝo okazanta la duan fojon celas esti gaja historia spektaklo. Laŭvoje la prezidento metos florojn ĉe monumentoj de merit­iĝintaj poloj. Ĉe la lasta Bronisław Komorowski prezentos porokazan paroladon. Dum la marŝo estos aparte honorita memoro de la insurgentoj de la Januara Insurekcio lige kun ĝia 150-a datreveno pasanta nunjare.  La alia,  Marŝo de Sendependeco kun­organizita de TutPollanda Junularo kaj Nacia-Radikala Tendaro okazos la 4-an fojon. Florojn oni metos ĉe la monumentoj de Józef Piłsudzki kaj Roman Dmowski. La komuna tramarŝo celas emfazi komunan volon de batalo por forta kaj granda Pollando.

El la elsendo 08.11.2013. Legas Milada

La Pola Nacia Festo la 11-an de novembro


---

# Muralo omaĝe al Soldatoj Rezistantaj

**Published:** 2014-11-11

**URL:** https://pola-retradio.org/2014/11/muralo-omage-al-soldatoj-rezistantaj/

**Categories:** Novaĵoj

**Audio:** /wp-content/uploads/2014/11/W_msz_Muralo-omage-al-soldatoj-rezistantaj.mp3, /wp-content/uploads/2014/11/W_msz_Muralo-omage-al-soldatoj-rezistantaj.mp3?_=44

En Olsztyn [olŝtin] en la norda Pollando kreiĝas muralo omaĝe al Soldatoj Rezistantaj. Temas pri la postmilita pola sendepend­iga kaj kontraŭ­komunista konspira movado rezitanta kontraŭ sovetigon de Pollando kaj subaltern­igon de ĝi al Sovetunio, batalanta kontraŭ sekurec­servojn de Sovetunio kaj subalternaj al ili servoj en Pollando.

La muralo laŭ la ideo­donintoj rolos kiel memor­esprimo pri historio, pri soldatoj rezistantaj kontraŭ Sovetunion kaj proponas modernan patriotismon. La patriotaj medioj de Varmio kreante la muralon pensas pri ĝia eduka kaj instiga valoro por junaj poloj. Krom omaĝmesaĝo sur la muralo aperos figuroj de soldatoj mem. Laŭplane la malkoro de la muralo estis okazonta antaŭ la Festo de la Sendependeco.

El la elsendo 11.11.2014. Legas Milada

Muralo omage al soldatoj rezistantaj


---

# Kverko de la marŝalo Józef Piłsudski

**Published:** 2014-11-11

**URL:** https://pola-retradio.org/2014/11/kverko-de-la-marsalo-jozef-pilsudski/

**Categories:** Novaĵoj

**Audio:** /wp-content/uploads/2014/11/W_msz_kverko-omage-al-marsalo-J.-Pilsudzki.mp3, /wp-content/uploads/2014/11/W_msz_kverko-omage-al-marsalo-J.-Pilsudzki.mp3?_=45

Lastvendrede en Bydgoszcz la nepino de la marŝalo Józef Piłsudzki, Joanna Onyszkiewiucz plantis kverkon omaĝe al sia avo. La arbo riĉigis la Aleon de Kverkoj, kiuj omaĝas la elstarajn personojn merit­iĝintajn por la urbo kaj Pollando. Preninte parolon en la nomo de sia edzino Janusz Onyszkiewiicz atentigis, ke la kverko estas plantita kelkajn tagojn antaŭ la Festo de Sendependeco, kiu estis reakirita en 1918. Ĝi tamen postulas konstantan zorgon. Tiam ĝi postulis apartan zorgon, apartan engaĝiĝon ĝi bezonas ankaŭ hodiaŭ pro la situacio en Ukrainio. Onyszkiewicz memorigis la vortojn de marŝalo Piłsudzki „ke ne ekzistas libera Pollando sen libera Ukrainio”. Józef Piłsudski en Bygoszcz la 6-an de junio 1921faris unutagan viziton. Li dum ĝi akceptis militistan paradon, partoprenis patriotan manifestacion, vizitis lernejon de subleŭtentantoj, militistan hospitalon kaj fajrobrigadon kaj krome li rigardis teatran spektaklon.

El la elsendo 11.11.2014. Legas Milada

kverko omage al marsalo J. Pilsudzki


---

# Procesminaco al la Muzeo de la Varsovia Insurekcio 1944

**Published:** 2014-11-11

**URL:** https://pola-retradio.org/2014/11/procesminaco-al-la-muzeo-de-la-varsovia-insurekcio-1944/

**Categories:** Novaĵoj

**Audio:** /wp-content/uploads/2014/11/W_msz_Idoj-de-germana-gneralo-volas-akuzi.mp3, /wp-content/uploads/2014/11/W_msz_Idoj-de-germana-gneralo-volas-akuzi.mp3?_=46

La Muzeo de la Varsovia Insurekcio 1944 ricevis leteron de la familio de hitlera generalo Reiner Stahel kun minac­postulo retiri la difinon de la eksa militista komandanto de Varsovio en 1944 milit­krimulo. Alikaze la familio minacis per tribunala proceso. Laŭ direktoro de la muzeo, Jan Ołdakowski la fakto, ke Reiner Stahel ne estis tribunale kondamnita ne ŝanĝas la pritakson de lia agado dum la milito. Laŭ protokoloj el pri­aŭskultoj Stahel malferme deklaris, ke li komandis trupojn, kiuj mortigis civilulojn. Jam la 2-an tagon de la insurekcio li ordonis mortigi ĉiujn virojn en Varsovio, kiuj povus esti taksitaj kiel virtualaj insurgentoj kaj preni civilulojn kiel ostaĝojn utiligotajn kiel vivaj torĉoj en la batalo kontraŭ la varsoviaj insurgentoj.  La unuan fojon en la historio de la Muzeo oni postulis de ĝi ŝanĝon de la pritakso de historiaj faktoj. La unuan fojon oni minacis per tribunala proceso. La ekspozicio pri la Varsovia Insurekcio 1944 estis prezentita en la berlina Muzeo pri Topografio de Teroro. Vizitis ĝin 280 mil personoj.

El la elsendo 11.11.2014. Legas Milada

Idoj de germana gneralo volas akuzi


---

# E_elsendo el la 11.11.2014

**Published:** 2014-11-11

**URL:** https://pola-retradio.org/2014/11/e_elsendo-el-la-11-11-2014/

**Categories:** Elsendoj

**Audio:** /wp-content/uploads/2014/11/RetRadio_11.11.2014.mp3

Podkasto: Ludu en nova fenestro | Elŝutu

Hodiaŭ ni denove proponas renkonton kun E-literaturo per la 13-a fragmento de la romano “Quo Vadis” de Henryk Sienkiewicz en la E-traduko de Lidia Zamenhof. La komenca ampleksa parto de la 386-a E-elsendo ĉe la adreso www.pola-retradio.org ligiĝas laŭteme kun la pasanta hodiaŭ pola Festo de Sendependeco en la 96-a datreveno de ĝia akiro. Krom aktualaĵoj ni prezentas ankaŭ felietonon dediĉitan al Janina Lewandowska, oficiro-piloto, la unusola virino, mortigita fare de NKWD en Katyń en 1940. Aktualaĵoj aldoniĝis al la tekstoj paralele legeblaj kaj aŭdeblaj en la rubriko “Novaĵoj”. En la rubriko “Felietonoj” estas krome aŭskultebla kaj legebla felietono pri Janina Lewandowska. La elsendon akompanas fragmente cititaj porokazaj polaj kantoj kaj komponaĵoj.


---

# Koninda polo: Janina Lewandowska

**Published:** 2014-11-11

**URL:** https://pola-retradio.org/2014/11/koninda-polo-janina-lewandowska/

**Categories:** Felietonoj

**Audio:** /wp-content/uploads/2014/11/fel_tm_bp_Janina-Lewandowska.mp3, /wp-content/uploads/2014/11/fel_tm_bp_Janina-Lewandowska.mp3?_=47

La 5-an de marto 1940 la Politika Buroo de la Centra Komitato de la Komunista Partio de Sovetunio alprenis decidon baze de kiu NKWD kelkan tempon poste inaŭguris la hombuĉan kampanjon mortigi pli ol 25 mil polajn oficirojn, policistojn kaj oficistojn, kiuj ekde la 17-a de septembro 1939 ektroviĝis en la soveta mallibereco. La ostaĝoj troviĝis en tri prizontendaroj – Kozielsk, Ostaszków kaj Starobielsk kaj ankaŭ en malliberejoj kreitaj de NKWD sur la terenoj de la nuna Belorusio kaj Ukrainio.

Oni murdis  ilin ĉiujn pafante de malantaŭo kontraŭ iliajn kraniojn, ofte pli frue katenante iliajn manojn per ŝnuro. La viktimoj estis entombigitaj en amastomboj – en Katyń apud Smolensko, Miednoje apud Tvero kaj Piatichatki en la antaŭurboj de Ĥarkovo. La ekzekutoj okazis sekrete. Du jarojn poste en 1942 germanoj hazarde retrovis unu el la amastomboj apud Smolensko en Katyń-arbaro. Inter 4400 ostaĝoj el Kozielsk estis retorvita la korpo de subleŭtenanto piloto Janina Lewandowska. La unusola virino, inter ĉiuj vikimoj.

Junule ŝi revis pri kantista kariero, sed spite tion ŝi fariĝis la militista piloto. La naskiĝinta en 1908-a jaro Janina komencajn vivojarojn pasigis kun la familio en Ĥarkovo, sed baldaŭ ĉiuj translokiĝis al Pollando. En Poznano post la finlerno en gimnazio ŝi komencis studojn en la Muzika Konservatorio, sed pri la artista kariero ŝi devis forgesi. La filino de generalo Józef Dowbor-Muśnicki, observis la testamenton de la patro, en kiu li devontigis siajn infanojn memori pri tio, ke ili estas poloj, ke ili devenas el plur­jarcenta nobla familio, ke memore al la meritoj de la patro, kiu bravbatalis por renaskiĝo de la patrolando ili ne lasos per siaj vivelektoj makuli la familian nomon.

Pri la aviado Janina Lewandowska fasciniĝis jam kiel gimnazian­ino dum la flugdemonstroj organizitaj lige kun la Landa Ĉefekspozicio en Poznano en 1930. Ankaŭ ŝia frato, Olgierd estis piloto, oficiro de la 3-a Aviada Regimento en Poznano. Tre baldaŭ ŝi membriĝis en la Poznana Aeroklubo, en 1933 enirinte ĝian estraron. Ŝi diplom­itiĝis en la Supera Lernejo de Pilotado en Lvovo kaj Dęblin kaj partoprenis diversajn kursojn i.a. pri radiotelegrafio. Ŝi akiris licencojn de aviadila kaj glisila piloto. Krom ĉi-rilataj licencoj ŝi akiris ankaŭ licencon de paraŝutisto. Ŝi estis la unua en Eŭropo virino, kiu saltis kun paraŝuto el la alteco de 5 mil kilometroj.

Tuj antaŭ la militekspolodo en junio 1939 ŝi edziniĝis al sia kolego-piloto Mieczysław Lewandowski. Ilia geedza vivo ne daŭris longe. Du tagojn post la germana atako kontraŭ Pollandon kune kun kolegoj el la Poznana Aeroklubo ŝi anoncis sin al militservo kaj estis la unusola virino-piloto de la polaj armeaj fortoj.  Baldaŭ Janina Lewandowska  estis direktita al militista bazo en Nekla. Post la invado de sovetuniaj trupoj (la 17-an de septembro 1939) venis la ordono tuj piede evakui sin al la sudo de la lando. Dum la evakuado  Janina Lewandowska kaj la ceteraj membroj de la bazo estis malliberigitaj de sovetaj soldatoj. Komence ili estis direktitaj al la militkaptitejo en Ostaszkowo kaj sekve al Kozielsk, kie ili estadis kelkajn monatojn. Janina partoprenis tie la religian vivon de la milito­staĝoj i.a. bakante la eŭkaristiajn kaj kristnaskajn oblatojn. Dum la pri­aŭskultoj de NKWD ŝi prezentis falsajn person­donitaĵojn, kiuj troviĝas en la deporta listo.

En marto 1940 Stalin subskribis la ordonon elmurdi polajn milito­staĝojn. La amasa murdo­kampanjo komenciĝis la 20-an de aprilo 1940. Janina estis pafmortig­ita du tagojn poste en la tago de sia naskiĝ­datreveno. Kiam en 1942 germanoj eksciis pri amasaj tomboj de poloj ili estis konvinkitaj, ke temis sole pri viroj. La retrovo de la virinaj korporestaĵoj  vekis tioman surprizon, ke germanoj timante propagandajn sekvojn de ĉi tiu malkovro la informon pri ŝia korpo kaŝis. En la germana elteriga trupo  troviĝis ankaŭ du poloj. Kiam el Katyń-arbaro estis elportitaj kelkaj kranioj, inter ili troviĝis ankaŭ tiu de Janina Lewandowska. Dum jaroj ĝi estis kaŝtenata kontraŭ NKWD kaj la pola Sekurecservo fare de profesoro Bolesław Popielski, kiu samtempe gvidis identigajn laborojn. Tiun sekreton li malkaŝis antaŭmorte al unu el siaj kunlaborantoj, kiu daŭrigis la identigajn esplorojn. La identigo okazis nur en majo 2005 laŭ la metodo de la tiel nomata super­projekcio. La solena militista entombigo de la korporestaĵoj de Janina Lewandowska okazis en novembro samjare. Dum la Nacia Festo la 9-an de novembro 2005 prezidento Kaczyński avanis Janina Lewandowska kadre de la kampanjo „Katyń – ni memoras,  ni omaĝu la memoron de herooj” ĝis la grado de leŭtenanto.

Nun la figuro de Janina Lewandowska estas unu el la elementoj de la Nacia Katyń-Monumento en la usona Balitmore aŭtorita de Andrzej Pitiński. Zbigniew Wacław Kowalewski dediĉis al ŝi sian beletran  filmon „El ĉielo en la ĉielon”.

El la elsendo 11.11.2014. Legas Maciek


---

# Nova arta spaco en la Placo sub la Terlobo

**Published:** 2014-11-14

**URL:** https://pola-retradio.org/2014/11/nova-arta-spaco-en-la-placo-sub-la-terlobo/

**Categories:** Kulturkroniko

**Audio:** /wp-content/uploads/2014/11/kk_gk_Palaco-sub-Terlobo-servos-al-la-publiko.mp3, /wp-content/uploads/2014/11/kk_gk_Palaco-sub-Terlobo-servos-al-la-publiko.mp3?_=48

La historia konstruaĵo en Szczecin (la nordkcidenta Pollando), en kiu troviĝas la  sidejo de la Belarta Akademio malfermas siajn pordojn al la publiko disponigante al ĝi 7 spacojn. Palaco sub la Terglobo ekde nun estos loko de malfermaj kulturaj eventoj, troviĝas  en ĝi artgalerioj, teatra kaj koncerta salonegoj. Modernigo de la konstruaĵo daŭros ĝis la fino de la 2014-a jaro. La Belarta Akademio komencis tie funkcii ekde la 1-a de septembro 2010 kiel la 19-a arta altlernejo en Pollando. Preskaŭ 500 studentoj lernas en kvar fakultatoj – de la Pentroarto kaj novaj esprimrimedoj, instrumenta, tiu pri la muzika edukado kaj vidartoj. La Palaco sub la Terglobo estis konstruita en la 3-a jardeko de la 18-a jarcento. Kiel interesaĵon valoras aldoni, ke en ĝi naskiĝis princino Zofia Dorota von Wuerttemberg, poste konata kiel carino de Rusio Maria Fiodorowna, la edzino de la caro Paŭlo la 1-a kaj samtempe la bofilino de Katarina la 2-a, kiu ankaŭ naskiĝis en Szczecin.

El la elsendo 14.11.2014. Legas Gabi


---

# La 50-jariĝo de la Muzeo de la Jagelona Universitato

**Published:** 2014-11-14

**URL:** https://pola-retradio.org/2014/11/la-50-jarigo-de-la-muzeo-de-la-jagelona-universitato/

**Categories:** Kulturkroniko

**Audio:** /wp-content/uploads/2014/11/kk_mj_La-50-jarigo-de-la-muzeo-de-Jagelona-Universitato.mp3, /wp-content/uploads/2014/11/kk_mj_La-50-jarigo-de-la-muzeo-de-Jagelona-Universitato.mp3?_=49

En la nuna jaro la Muzeo de la Jagelona Universitato en Krakovo solenas la 50-jariĝon. Lige kun tio en la subterejoj de Collegium Maius, kie ĝi havas sian sidejon, funkcias ĝis la jarfino foto­ekspozicio dediĉita al ĝia historio. Ĝi foto­dokumentas plurecon de iniciatoj kaj de homoj ligitaj kun ĝia funkciado. La muzeo kreiĝinta laŭ la iniciato de elstara arthistoriisto Karol Estreicher entenas iamajn universitatajn kolektojn – valorajn pentraĵojn, skulptaĵojn, sciencajn instru­mentojn, dokumentojn k.a. Collegium Maius estas la plej malnova universitata konstruaĵo de Pollando, kreiĝinta dank’ al la testamento de reĝino Jadwiga, kiu heredigis al la universitato en la 14-a jarcento siajn juvelojn. Ĝis hodiaŭ oni gardas tie ŝiajn perlojn. Dank’ al profesoro Esteicher Collegium Maius reakiris sian originan aspekton el 1400-a jaro post la alikonstruo meze de la 19-a jarcento en la novgotika stilo. La muzeaj kolektoj senĉese riĉiĝas dank’ al aĉetoj kaj donacoj.  Okaze de la jubileo la placo antaŭ Collegium Maius ricevis la nomon de profesoro Estreicher. Krom lia busto la placon ornamas la skulptaĵoj de reĝo Kazimiro la Granda, sankta Johano Paŭlo la 2-a, pastro Józef Tischner kaj profesoroj Julian Alksandrowicz kaj Antoni Kępiński.

El la elsendo 14.11.2014. Legas Tomek


---

# E_elsendo el la 14.11.2014

**Published:** 2014-11-14

**URL:** https://pola-retradio.org/2014/11/e_elsendo-el-la-14-11-2014/

**Categories:** Elsendoj

**Audio:** /wp-content/uploads/2014/11/RetRadio_14.11.2014.mp3

Podkasto: Ludu en nova fenestro | Elŝutu

Nia felietona vizito tra Pollando kondukas al la loko Ćwiklice [cviklice] en la suda Pollando interesa pro la ligna preĝejo el la 15-a jarcento ĵus renovigita post la plaginta ĝin antaŭ 4 jaroj inundo. En la komenco de nia 387-a E-elsendo ĉe www.pola-retradio.org aŭdiĝas kulturkroniko kun informoj pri la 50-jariĝina Muzeo de la Jagelona Universitato en Krakovo kaj pri la Palaco sub Terglobo en Ŝĉecino ekde nun servonta ankaŭ al vasta publiko. E-informo rilatas al sukcesoj de TEJO en internacia kunlaboro. La elsendon finas leteresta renkontiĝo, en kiu fragmente ni memorigas dankesprime la kanzonon de Mélanie Prin “Morgaŭ”. La kulturkronikaj informoj estas paralele legeblaj kaj aŭdeblaj en la rubriko “Novaĵoj” de nia paĝo. En la rubriko “Felietonoj” aldoniĝas teksto pri Ćwiklice – ankaŭ samtempe aŭdebla kaj legebla.


---

# Vizitinda Pollando: Ligna preĝejo en Ćwiklice

**Published:** 2014-11-14

**URL:** https://pola-retradio.org/2014/11/vizitinda-pollando-ligna-pregejo-en-cwiklice/

**Categories:** Felietonoj

**Audio:** /wp-content/uploads/2014/11/fel_bp_Vizitinda-Pollando_Cwiklice.mp3, /wp-content/uploads/2014/11/fel_bp_Vizitinda-Pollando_Cwiklice.mp3?_=50

Ćwiklice [cviklice], la vilaĝo en la sud-okcidenta Pollando povas fieri pri longa historio, ĉar la unua mencio pri ĝi devenas el la 1326-a jaro. La plej novaj arkeologiaj esploroj konfirmis, ke en la 14-a jarcento troviĝis ĉi tie malgranda nobela defendburgo. En la 19-jarcenta verko pri la nomoj de la sileziaj loĝlokoj la nomo Ćwikilice estas kalkulita kiel la plej malnova. Laŭ germana lingvisto Heinrich Adam ĝi deriviĝas de la pola vorto „ćwikła” [cvikŭa], kiu signifas ruĝan beton kun kreno, ĝis hodiaŭ popularan aldonaĵon al viando kaj viand­galeterio.

Tamen ne la nomo logas nin ĉi tien, sed la loka ligna preĝejo, en kiu en la ĵusaj tagoj finiĝis la plimulto de la konservistaj kaj renovigaj laboroj post la inunda ruiniĝo antaŭ kvar jaroj.

La preĝejo de sankta Marcin (sankta Marteno) estas unu el la plej valoraj kaj plej malnovaj ĉi-specaj objektoj en la regiono. Dum la restaŭraj laboroj evidentiĝis, ke ĝi estas 100 jarojn malpli nova ol supozite kaj estis fin­konstruita en la 1466-a jaro. Konfirmis tion dendrologia ekspertizo de specialisto pri religia arkitekturo, dank’ al kio estis identigita la aĝo de la lastaj lignotrunkoj uzitaj por la konstruado. La preĝejo havas fundamentojn el la kverka ligno; por ĝiaj muroj kaj tegment­skeleto oni uzis lignon abian. La tuta konstru­procezo daŭris tri jarojn. Ĝi estis origine konstruita kiel gotika preĝejo, tamen dum la jarcentoj okazis en ĝia arkitekturo multaj ŝanĝoj. En la 18-a jarcento ĝi estis alikontruita, la ŝanĝoj el la limo de la 19-a kaj la 20-a jarcentoj damaĝis la originan formon.

Okaze de la kvarjaraj laboroj oni malkovris en la preĝejo de sankta Marteno subaltarajn kriptojn kun la restaĵoj de 13 personoj kaj nekonatajn ĝis tiam polikromi­aĵojn. Laŭ la surkribo sur la ŝtontabulo kovranta la eniron al unu el ili rezultas, ke inter la sepultitaj tie personoj estas la mortinta la 27-an de decembro 1670 juĝisto kaj reganto de Pszczyna [pŝĉina] Mikołaj Kozłowski [mikoŭaj kozŭovski], la posedanto de Ćwikilice. En alia kripto estis retrovita i.a. la korpo­restaĵoj de  Wacław [vacŭav] Zborowski, alia posedanto de Ćwikilce.

La gviditaj konservistaj laboroj ver­konformigis ne nur la daton de la kreiĝo de ĉi tiu historia objekto. Oni malkovris dum ili nekonatajn ĝis nun fragmentojn de malpli novaj pentrotavoloj. Sur unu el la muroj post malmunto de flankaltaro estis malkovrita fondo­polikromiaĵo sub kiu troviĝis pliaj tavoloj. Analizo de iliaj provaĵoj elmontris i.a. malakiton, malnovan pigmenton aplikatan en la Mezepoko.

Per la pentraĵoj estas kovrita preskaŭ la tuta interno de la preĝejo, la muroj kaj la volbo. Nun oni konstatis, ke la 18-jarcentaj polikromi­aĵoj estas je 50 jaroj malpli novaj kaj devenas el la 1726-a jaro. La lasta malkovro dum la restaŭraj laboroj rilatas al volba polikromi­aĵo el la 1882-a jaro subskribita de pentristo J. Kurda el la loko Żory [ĵori]. En la navo, la centra parto de la volbo, ĝi prezentas scenon pri la krono de la Pej Sankta Maria Virgulino, sub la turo bildigitaj estas instrumentoj de la Pasiono kun la tuko de Veronika.

En la preĝejo troviĝas tri malfrubarokaj altaroj. La ĉefa prezentas pentraĵon de la patrono, sankta Marteno, la aliaj estas dediĉitaj al Dipatrino kaj al la Krucumo. Atentinda estas la 15-jarcenta triptiko kun Dipatrino kaj Jesueto en flankkapelo kaj altareto de sankta Barbara sub la turo.

La fina interesa malkovro rilatas al retrovitaj en la preĝeja turo surskriboj pri la okazigitaj tie renovigaj laboroj. Nun al la datoj el la 1767-a  kaj 1837-a jaroj aldoniĝis tiu el la 2014-a.

Malgraŭ tio, ke la preĝejo de sankta Marteno en la lastaj tagoj estis solene redonita por la religiaj celoj la kredantoj kaj turistoj ankoraŭ povas en ĝi renkonti artkonservistojn. Daŭras la konservado de polikromiaĵoj, kio povas longiĝi ĝis tri jaroj. Turistoj sendube ne mankos, ĉar la preĝejo de sankta Marteno en Ćwiklice  troviĝas ĉe la itinero de la Ligna Arkitekturo de la silezia vojevodio.

El la elsendo 14.11.2014. Legas Barbara


---

# Nova semestro en Infana Politekniko

**Published:** 2014-11-18

**URL:** https://pola-retradio.org/2014/11/nova-semestro-en-infana-politekniko/

**Categories:** Novaĵoj

**Audio:** /wp-content/uploads/2014/11/W_kg_Inana-Politekniko.mp3, /wp-content/uploads/2014/11/W_kg_Inana-Politekniko.mp3?_=51

Meze de novembro en la Infana Politekniko de Opole [en la suda Pollando] komenciĝis nova semestro daŭronta ĝis aprilo 2015. Partoprenas ĝiajn okupojn ĉ. 500 infanoj.  Dum la plej proksimaj monatoj malgrandaj studentoj ekscios i.a. pri tio,  kiaj estas la rilatoj inter homo kaj aŭtomobilo, kiel verki komputilajn ludojn kaj per kio malsimilas manipulado disde intertraktado. La unua prelego rilatis al la rengentaj radioj, kiuj gravas ne nur kaze de ostorompo. Por multaj infanoj gravis la informo, ke la nomo de la radioj deriviĝas de la malkovrinta ilin sciencisto. La prelegantoj prezentas sciencajn temojn adaptante ilin al la perceptoeblo de junulaj studantoj kaj unuavice klopodas prezenti ilin en maniero interesa.

El la elsendo 18.11.2014. Legas Krystyna


---

# La brita Lidl-filio deklaras sin por lingva libereco

**Published:** 2014-11-18

**URL:** https://pola-retradio.org/2014/11/la-brita-lidl-filio-deklaras-sin-por-lingva-libereco/

**Categories:** Novaĵoj

**Audio:** /wp-content/uploads/2014/11/W_msz_brita-Lidl-por-plurlingveco.mp3, /wp-content/uploads/2014/11/W_msz_brita-Lidl-por-plurlingveco.mp3?_=52

Reage je letero de la pola ambasadoro en Londono la vendejreto Lidl deklaris, ke ĉiuj ĝiaj laborantoj en Britio havas la plenan rajton uzi la propran lingvon. Kiel antaŭ kelka tempo skribis  la gazetoj „The Scotsman” i “Daily Mail” la vendejestro en Kirkclady malpermesis al sia pola personalo ne nur uzi la polan lingvon en kontaktoj kun la polaj klientoj kaj eĉ inter si dum laborpaŭzoj. Laborantoj decidis plendi ĉe Lidl-direkcio en Germanio kaj la pola ambasadoro skribis al la direktoro de la brita Lidl-filio i.a. atentigante, ke ne temas sole pri akto de diskriminacio, sed ankaŭ pri perdo por la firmao, kiu tiel povas profiti el la plurlingveco de sia personalo.  La brita Lidl-filio prezentis gazetaran komunikon, en kiu ĝi esprimas fieron pri pluretneco de sia personalo. Aldone la letero enhavas la konstaton, ke laborantoj rajtas priservi klientojn en la lingvo por ili komprenebla kaj private rajtas paroli ajnan lingvon, kvankam ili devas memori, ke tiam iliaj kolegoj povas ilin ne kompreni.

El la elsendo 18.11.2014. Legas Milada


---

# Mark Bavant pri Interlingvistikaj Studoj en Poznano kaj rilataj temoj (septembro 2014)

**Published:** 2014-11-18

**URL:** https://pola-retradio.org/2014/11/mark-bavant-pri-interlingvistikaj-studoj-en-poznano-kaj-rilataj-temoj-septembro-2014/

**Categories:** Antaŭ la mikrofono

**Audio:** /wp-content/uploads/2014/11/inerp_kun-Marc-Bavant-el-Francio.mp3, /wp-content/uploads/2014/11/inerp_kun-Marc-Bavant-el-Francio.mp3?_=53

Kun Mark Bavant el Francio renkontita en septembro 2014 en Poznano ni interparolas pri lia kontribuo al la Interlingvistikaj Studoj en Poznano, partopreno en la okazinta tie Interlingvitika Simpozio kaj lia kontribuo  titolita “Rezultindika aspekto: ĉu Esperanto provizus modelon por lingvoscienca analizo”. El la elsendo 18.11.2014 .


---

# E_elsendo el la 18.11.2014

**Published:** 2014-11-18

**URL:** https://pola-retradio.org/2014/11/e_elsendo-el-la-18-11-2014/

**Categories:** Elsendoj

**Audio:** /wp-content/uploads/2014/11/RetRadio_18.11.2014.mp3

Podkasto: Ludu en nova fenestro | Elŝutu

Kun Marc Bavant el Francio ni interparolas en 388-a E-elsendo ĉe www.pola-retradio.org pri lia partopreno dum la septembra Interlingvistika Sesio en Poznano kaj la okazinta tiam Interlingvistika Simpozio, ankaŭ pri lia doktoriga disertacio kun kies temo estis ligita lia prelego prezentita dum la Simpozio. La novaĵoj rilatas al la kazo de lingva lezo en Britio de kiu distanciĝis la brita Lidl-filio kaj al la komenciĝinta semestro en la Infana Politekniko de Opole (la suda Pollando). El la pola gazetaro ni elektis temojn pri butikumantaj eksterlandanoj en Pollando kaj pri grandaĝaj pastrokandidatoj. En la scienca bulteno ni informas pri reinstalo de urogaloj en la nord-orienta Pollando kaj pri Africanarium en Vroclavo (la sudokcidenta Pollando). Muzike akompanas nin Jacque Yvart memorigante unu el siaj kantoj de sur la KD „Mia liber’” eldonita de Vinilkosmo. Aktualaĵoj kaj sciencbultenaj informoj estas paralele legeblaj kaj aŭdeblaj en la rubriko „Novaĵoj”. Aparte estas ankaŭ aŭdebla la interparolo kun nia antaŭmikrofona gasto.


---

# La unua en Pollando Oceanario-Afrikario

**Published:** 2014-11-18

**URL:** https://pola-retradio.org/2014/11/la-unua-en-pollando-oceanario-afrikario/

**Categories:** Sciencaj informoj

**Audio:** /wp-content/uploads/2014/11/SC_mj_Africanarium-en-Vroclavo.mp3, /wp-content/uploads/2014/11/SC_mj_Africanarium-en-Vroclavo.mp3?_=54

La unua en Pollando akvariejo Afrikarium estis malfermita dum la lasta dimanĉo de oktobro en Vroclavo (la sudorienta Pollando). Troviĝas en ĝi pli ol 100 animalspecioj, inkluzive de 60 fiŝospecioj de la koralrifoj. Troviĝas tie ankaŭ la unusolaj en Pollando naĝantaj mamuloj,  rajoj (Manta birostris).

La elkonstruo de la vroclava Afrikarium daŭris du jarojn kaj kostis 220 milionojn da zlotoj. Ĝi estas trietaĝa kaj okupas la areon de unu kaj duona hektaroj. Troviĝas en ĝi 7 basenoj, kiujn plenigas 15 milionoj da litroj da akvo. En pavilono 170 metrojn longa kaj 70 metrojn vasta estas prezentata flaŭro kaj faŭno de la afrikaj akvoj. Krom fiŝoj en la objektoj estas admireblaj ankaŭ diversaj specioj de simioj kaj birdoj. La unuopaj fragmentoj de la povilono estas dividitaj laŭ geografia vidpunkto kaj konformas al la elektitaj partoj de la Nigra Kontinento.

La vizitado komenciĝas de la sablozaj plaĝoj de la Ruĝa Maro. La itinero iom pos iom gvidas sub la marsurfacon, kie estas rigardeblaj diversaj koralriferoj. En tiu parto de la akvario vivas pli ol 20 mil fiŝoj. Sekve la itinero kondukas al la regiono de Nilo kaj al la grandaj lagoj Malavia kaj Tanganika. Paŝante laŭ tunelo el akrila vitro eblas rigardi la mondon de oceanaj akvoj de la subo i.a. observante ŝarkojn, rajojn, molaedojn, polpojn, marajn testudojn kaj meduzojn. En la parto de la pavilono referencata al ĝangalo ĉirkaŭ la rivero Kongo eblas rigardeblaj krokodilojn kaj en aparta baseno la unusolaj en Pollando mantoj kaj plantvoraj mamuoj, nomataj kiel akvosirenoj. La atrakciaĵo de Afrikario apartenas la eblo rigardi subakve i.a. pingvenojn el la familio Spheniscus demersus pezantajn ĝis 5 tunoj. Krome en la vroclava „oceanografio” eblas rigardi  i.a. hipopotamojn, nilajn krokodilojn, malgrandajn antilopojn „dikdik”. La kreiĝinta en la mezo de la 19-a jarcento ZOO-ĝardeno en Vroclavo estas ne nur la plej malnova, sed ankaŭ la plej granda en Pollando. Ĉiujare vizitas ĝin 600 mil personoj, nun laŭ prognozo ilia nombro duobliĝos.

El la elsendo 18.11.2014. Legas Tomek


---

# Urogaloj en la Arbarego de Augustów

**Published:** 2014-11-18

**URL:** https://pola-retradio.org/2014/11/urogaloj-en-la-arbarego-de-augustow/

**Categories:** Sciencaj informoj

**Audio:** /wp-content/uploads/2014/11/SC_mj_Pli-da-urogaloj.mp3, /wp-content/uploads/2014/11/SC_mj_Pli-da-urogaloj.mp3?_=55

En novembro la Arbarego de Augustów [aŭgustuf] akceptos 40 novajn loĝantojn. Temas pri urogaloj, kiuj estas unuj el la plej maloftaj birdoj en Pollando. Augustów-Praarbarego estas unu el iliaj lastaj vivterenoj. Ilia multnombra iam populacio sekve de ĉasadoj estis dekumita kaj nun en la Praarbarego troviĝas de 30 ĝis 35 urogaloj. Eblas ilin renkonti ankaŭ en Malsupra Silezio. Entute en Pollando vivas ĉ. 350-450 urogaloj. Komence de la 20-a jarcento temis pri ĉirkaŭ 3 mil birdoj.

Ekde la 2012-a jaro sur la tereno de Augustów-Praarbarego estas realigata projekto i.a. konsistanta en la rekreo de la populacio kaj gena protekto de urogaloj.  La novaj gastoj venis el Rusio. Antaŭ ol veni al Pollando ili estis ĝisfunde ekzamenitaj. Analizoj konfirmis la genan identecon de la venigitaj birdoj kun urogaloj vivantaj en la norda Pollando. Nun ili estas subigitaj al adaptoprocezo kaj nur post ĝia fino ili estos libere enlasitaj en la Praarbaregon.

Urogaloj troviĝas en la pola „Ruĝa libro de animaloj”, kiel specio ekstreme minacita.  Ekde 1995 ili estas ĉirkaŭprenitaj en Pollando per strikta proteko. Tio koncernas ne sole birdojn mem, sed ankaŭ lokojn de ilia vivado. Aktuale plej multonombre urogaloj troviĝas en Rusio, kie estas ĉirkaŭ unu miliono 400 mil birdoekzempleroj. Po ĉirkaŭ 200 mil urogaloj vivas en Svedio, Finnlando kaj Norvegio.

El la elsendo 18.11.2014. Legas Tomek


---

# Arkivejo de la Rakontata Historio

**Published:** 2014-11-21

**URL:** https://pola-retradio.org/2014/11/arkivejo-de-la-rakontata-historio/

**Categories:** Novaĵoj

**Audio:** /wp-content/uploads/2014/11/W-kk_kg_Arkivejo-de-rakontata-historio.mp3, /wp-content/uploads/2014/11/W-kk_kg_Arkivejo-de-rakontata-historio.mp3?_=56

La bitigitaj rememoroj pri tombejoj de Kielce (la suda Pollando) aŭ  pri divers­konfesiaj kristanoj estas temo de la inaŭgurita en la loka Muzeo de Dialgo de Kulturoj ciklo „Ĵaŭdoj kun dialogo”. La projekto baziĝas sur fil­mmaterialoj kreiĝantaj por Arivejo de Rakontata Historio. La muzeo intencas kolekti bitigitajn rememorojn kaj dank’ al tio roli kiel diskutforumo pri prezentataj problemoj. La temaro de filmoj kaj akompanaj renkontiĝoj estis planita jam ĝis la mezo de 2015. Muzeo de Dialogo de Kulturoj, kiu estas la filio de la Nacia Muzeo en Kielce funkcias ekde 2012. Ĝi estas moderna, plur­komunikila centro, en kiu la enhavoj estas perataj rakonte. La Muzeo proksimigas la ideon de inter­kultura dialogo prezentante ĝiajn ekzemplojn kaj perspektivojn historiajn kaj nuntempajn pere de plurkomunirimeda konstanta ekspozicio, ekspozicioj portempaj, riĉa oferto de labor­renkontoj kaj  edukokupoj, koncertoj, filmoj kaj simile.

El la elsendo 21.11.2014. Legas Krystyna


---

# Esperanto sur la pola Listo de Nemateria Kulturheredaĵo

**Published:** 2014-11-21

**URL:** https://pola-retradio.org/2014/11/esperanto-sur-la-pola-listo-de-nemateria-kulturheredajo/

**Categories:** Novaĵoj

**Audio:** /wp-content/uploads/2014/11/W_bp_Eo-sur-la-pola-listo-de-Nemateria-Kulturheredajo.mp3, /wp-content/uploads/2014/11/W_bp_Eo-sur-la-pola-listo-de-Nemateria-Kulturheredajo.mp3?_=57

Laŭ informo de  Jerzy Walaszek, la prezidanto de la Pola Asocio: Eŭropo-Demokratio-Esperanto la pola ministro por Kulturo kaj Nacia Heredaĵo la 20-an de novembro 2014 lokis Esperanton sur la Polan Liston de Nemateria Kulturheredaĵo. Tio okazis dank’ al iniciato de la pola senatano, profesoro doktoro Edmund Wittbrodt, la prezidanto de la Parlamenta Grupo subtenanta la lingvon Esperanto kaj Kazimierz Krzyżak, estrarano de la Pola Asocio EDE. Al la sukceso kontribuis intensa kunlaboro kun polaj parlamentantoj, polaj E-organizoj, landaj kaj eksterlandaj subtenantoj. Tiu fakto permesas estonte proponi Esperanton sur Reprezentan Liston de la Unuiĝintaj Nacioj pri Nemateria Kulturheredaĵo de la Homaro.

El la elsendo 21.11.2014. Legas Barbara


---

# Renovigitaj vitraloj en la vroclava Nacia Muzeo

**Published:** 2014-11-21

**URL:** https://pola-retradio.org/2014/11/renovigitaj-vitraloj-en-la-vroclava-nacia-muzeo/

**Categories:** Kulturkroniko

**Audio:** /wp-content/uploads/2014/11/kk_mj_Ekspozicio-de-renovigitaj-vitraloj-en-Vroclavo.mp3, /wp-content/uploads/2014/11/kk_mj_Ekspozicio-de-renovigitaj-vitraloj-en-Vroclavo.mp3?_=58

86 renovigitajn vitralojn eblas rigardi en la ekspozicio „Majstroj de la lumo – vitraloj kaj pentraĵoj pentritaj sub la vitro” en la Nacia Muzeo de Vroclavo (la sudokcidenta Pollando). Dum kelkdek jaroj tiuj ĉi verkoj pro sia malbona stato ne povis esti ekspoziciataj. Nun finiĝis la konservistaj laboroj, kiuj estis kronitaj per la unua premio en la konkurso pri muzea evento de la jaro Sybilla 2013. La Nacia Muzeo havas la plej grandan en Pollando kolekton de vitraloj, kiuj kreiĝis ekde la mezepoko ĝis la komencoj de la 20-a jarcento. Ili devenas el la vroclavaj preĝejoj i.a. de la Sankta Kristoforo, Sankta Elizabeta kaj Sankta Maria Magdalena. La ceteraj devenas el privataj koletoj de aristokratoj, kiuj donacis ilin al la Muzeo de Sileziaj Historiaj Objektoj. La ceteraj estis kolektitaj en la 60-aj jaroj el la malnoviĝantaj historiaj objektoj en la regiono de Vroclavo. La plej valoraj prezentas la blazonojn de la burĝaj gentoj el la 1586 kaj de la silezia nobelaro el 1615. La plej granda kun la blazono de drapista gildo devenas el 1551; ĝi altas preskaŭ unu metron kaj estas 60 centimetrojn vasta.  La plej valoraj el la arta vidpunko estas kabinetaj vitraloj el la kastelo en Domanice. La plej malnovaj estas la mezepokaj vitraloj el la Mezepoko prezentantaj sanktulojn kaj scenon pri la anonco de Arĥianĝelo Gabrielo al Maria. La vitralekspozicion funkciontan ĝis la 4-a de januaro akompanas ekspozicio de 18 verkoj faritaj laŭ la tekniko konsistanta en la subvitra pentrado kun utiligo de arĝenumado kaj orumado.

El la elsendo 21.11.2014. Legas Tomek


---

# E_elsendo el la 21.11.2014

**Published:** 2014-11-21

**URL:** https://pola-retradio.org/2014/11/e_elsendo-el-la-21-11-2014/

**Categories:** Elsendoj

**Audio:** /wp-content/uploads/2014/11/RetRadio_21.11.2014.mp3

Podkasto: Ludu en nova fenestro | Elŝutu

Esperanto ekde la 20-a de novembro 2014 sur la pola Listo de la Nemateria Kulturheredaĵo estas la ĉefinformo de la 389-a E-elsendo ĉe www.pola-retradio.org. Ĝi aŭdiĝas komence. Nia ĉiusemajna felietono estas dediĉita al Stanisław August Poniatowski, la lasta reĝo de Pollando. Hodiaŭ aŭdiĝas ĝia 1-a parto. La ideon de la felietono spronis la 250-jariĝo de la kron­ceremonio okazinta la 25-an de novembro en 1794. Komence de la elsendo en la kultur­kroniko aŭdiĝas la informo pri interesa ekspozicio de vitraloj en Vroclavo (la sudokcidenta Pollando) kaj kreiĝanta en Kielce (la suda Pollando) Arkivejo de Rakontata Historio. Krome en nia vendreda E-elsendo aŭdiĝas raporto pri la 101-a Japana E-Kongeso okazinta meze de oktobro en la loko Obama. La informoj pri Esperanto en la pola listo de la Nemateria Kulturkeredaĵo kaj tiuj de nia kulturkroniko estas samtempe legeblaj kaj aŭskulteblaj en la rubriko Novaĵoj. Paralele legebla kaj aŭskultebla estas ankaŭ la felietono pri la lasta pola reĝo. En la elsendo aŭdiĝas kanto el la disko “Japanio kantas por paco”.


---

# La lasta pola reĝo Stanisław August Poniatowski – perdo de suvereneco – p.1

**Published:** 2014-11-21

**URL:** https://pola-retradio.org/2014/11/la-lasta-pola-rego-stanislaw-august-poniatowski-perdo-de-suvereneco-p-1/

**Categories:** Felietonoj

**Audio:** /wp-content/uploads/2014/11/fel_1_Stanislaw-August-Poniatowski.mp3, /wp-content/uploads/2014/11/fel_1_Stanislaw-August-Poniatowski.mp3?_=59

Kiam komence de septembro 2014 pasis la 250-a datreveno de la elekto de la lasta pola reĝo, Stanisław August Poniatowski, apenaŭ tiu ĉi fakto estis rimarkita. Samtage pasis la 219-a datreveno de lia abdiko. La 25-an de novembro pasas la 250-jariĝo de lia kron­ceremonio, kiun ni decidas uzi por proksimigi la reganton, kiu de unuj estas ŝarĝita per respondeco pro la dispartigoj de Pollando kaj la perdo de suvereneco, de aliaj kiel persono senefike batalanta por reformoj.

Preskaŭ ĉiu meza polo, eĉ ne tro interesiĝanta pri historio kapablas elkalkuli liajn atingaĵojn i.a. lian kontribuon al la proklamo de la 3-Maja Konstitucio. Sed la instru­programoj – aparte en la postmilita periodo – glorigis lin aparte kiel homon grave merit­iĝintan por la evoluo de la pola kulturo kaj scienco. Ĉiu polo scias pri la organizataj de Stanisław August Poniatowski ekde 1770 ĵaŭdaj tagmanĝoj, regule okazantaj jen  en la varsovia Reĝa Kastelo,  jen – somere –  en la varsovia Łazienki-Palaco. La renkontiĝ­antaj dum ili pentristoj, skulptistoj, poetoj, literaturistoj diskutis  pri la temoj ligitaj kun la scienco, arto kaj literaturaj verkoj. La nomoj de la  invitatoj, vaste rekonataj homoj kiel Ignacy Krasicki, Ignacy Potocki, Hugo Kołłątaj, Marcello Bacciarelli, Franciszek Bohomolec, Adam Naruszewicz estas konataj al ĉiu polo. La oficiala periodaĵo de tiuj renkontoj aperanta ĝis 1777 glorigis la reĝon kiel mecenaton de kulturo kaj arto popularig­ante la ideojn de la Kleriga Epoko. Krom tiu ĉi periodaĵo dank’ al lia subteno kaj iniciato aperis krome regule en la jaroj 1765-85 la revuo Monitor establita de Franciszek Bohomolec kaj Ignacy Krasicki. Monitor traktis multajn aktualajn kaj variajn temojn pere de eseoj, raportoj, leteroj al la redakcio, artikoloj kaj felietonoj. Ĝiaj redaktoroj kritikis la konservemon de la pola nobelaro, plendis por transformiĝoj en la spirito de la Kleriga Epoko cele plibonigon de kutimoj, moralo kaj konduto socia. Hont­makulata estis i.a. drinkemo, klaĉemo, pigreco, flatemo kaj religia obstino. Monitor publikigis ne sole verkojn de la plej elstaraj 18-jarcentaj polaj poetoj, sed ankaŭ tradukojn de eksterlandaj verkistoj.  En 1765 la reĝo establis la Kavaliran Lernejon, kies himno verkita por la poeziaĵo de Ignacy Krasicki reliefigis kaj proksimigis la ideon de la vorto Patrujo. La lernejo destinita por ne tre bonstata nobela junularo estis preparanta ĝin al la militistaj kaj civilaj taskoj. Lastrilate estis instruata en ĝi ekonomiko, juro, historio, geografio, lingvoj. Kiel interesan informon  ni aldonu, ke la francan lingvon instruis en ĝi la patro de Frederiko Chopin, Mikołaj. Sed junuloj lernis ankaŭ rajdadon, skermadon, dancon kaj muzikon. Dank’ al la monrimedoj el la reĝa kaso kaj el la buĝeto de la Pola Reĝolando ĉiujare diplom­itiĝis en ĝi 200 kadetoj. Tamen laŭ la reĝa konfeso al la brita diplomato James Harris el 1784, la Kavaliran Lernejon li establis por liveri la oficiran kadron al…   rusoj. En 1773 kreiĝis la menciita pli frue Komisiono por la Nacia Eduko, la unua en la mondo centra institucio okupiĝanta pri edukado transpren­inte tiam instruistojn kaj konstruaĵojn post la likviditaj jezuitaj lernejoj. Samjare kreiĝis Societo por la Elementaj Libroj, t.e. lernolibroj.

En la  epoko de Stanisław August Poniatowski Varsovio riĉiĝis je novaj konstruaĵoj kaj institucioj. Dominik Merlini ali­konstruis Ujazdów-Kastelon, li transformis la internojn de la Reĝa Kastelo al­konstruinte al ĝi bibliotekon. Lia plej fama verko estas tamen la palaca komplekso en Łazienki-Parko, kiun la reĝo traktis kiel sian someran rezidejon. En 1765 la reĝo establis Nacian Teatron, kiu komence signifis nur aktoran grupon, sed kiu en 1779 ricevis apartan konstruaĵon.

Stanisław August Poniatowski estis la lasta elektita reĝo de Pollando en la periodo 1764-1794. Pri lia elekto decidis subteno de la magnata Czartoryski-familio kaj la forto de la carino Katarina, kies amoranto li fariĝis dum li estis privata sekretario de la brita ambasadoro Charles Hanbury Williams en Peterburgo. Jam tiam Katarina promesis al li sian estontan subtenon por atingi la polan kronon. Jam kiel carino ŝi multe interesiĝis pri tio, ke la reĝo de Pollando estu utila por la rusaj interesoj. Lia elekto kostis ŝin duonan milionon da rubloj por subaĉeti deputitojn kaj por akompana militista operaco. La 7-an de septembro 1764 en la ĉeesto de rusaj trupoj, 5584 elektantoj Stanisław August, blazone Ciolek estis elektita reĝo. La kronceremonio okazis la 25-an de novembro, kiun tagon patronas sankta Katarina. Tiel la nova pola reĝo manifestis sian korligiĝon al la carino.

El la elsendo 21.11.2014. Legas Barbara


---

# EP rifuzis okupiĝi pri malregulaĵoj dum la polaj komunumaj balotoj

**Published:** 2014-11-25

**URL:** https://pola-retradio.org/2014/11/ep-rifuzis-okupigi-pri-malregulajoj-dum-la-polaj-komunumaj-balotoj/

**Categories:** Novaĵoj

**Audio:** /wp-content/uploads/2014/11/W_kg_EP-ne-okupigos-pri-polaj-komunumaj-balotoj.mp3, /wp-content/uploads/2014/11/W_kg_EP-ne-okupigos-pri-polaj-komunumaj-balotoj.mp3?_=60

La Eŭropa Parlamento rifuzis lastlunde postulon debati pri la trapaso de la komunumaj balotoj en Pollando. Deputitoj de Juro kaj Justeco postulis, ke la ĉi-rilata debato okazu nunsemajne dum la sesio en Strasburgo.

Ryszard Legutko, la prezidanto de la partidelegacio en la Eŭropa Parlamento pravigis la postuluon per tio, kei ili estas la unuaj post 1989,  kiuj vekas tiom da duboj rilate al regulkonformeco de ilia trapaso.

La eŭropdeputitoj difinantaj la definitivan debatordon de la Parlamento en Strasburgo rifuzis ĉi tiun postulon de la frakcio de EKR (ekoro).

El la elsendo 25.11.2014. Legas Krystyna


---

# Truskolaski “Polonus bene meritus”

**Published:** 2014-11-25

**URL:** https://pola-retradio.org/2014/11/truskolaski-polonus-bene-meritus/

**Categories:** Novaĵoj

**Audio:** /wp-content/uploads/2014/11/W_msz_La-prezidanto-de-Bjalistoko-distingita.mp3, /wp-content/uploads/2014/11/W_msz_La-prezidanto-de-Bjalistoko-distingita.mp3?_=61

Lastsabate la prezidanto de Bjalistoko (la orienta Pollando) Tadeusz Truskolaski estis honorita de la Instituto pri la Tradicio de la Respubliko kaj Teritoria Komunumo per la titolo „Po­lo­nus bene me­ri­tus” pro la memorindigado de poloj ekzilataj orienten. La titolon „Polo bone meritiĝinta” atribuis al li la prezidanto de la Instituto Karolina Kaczorowska, la edzino de la lasta prezidento de la Pola Respubliko en elmigrejo, Ryszard Kaczorowski, kiu devenis el Bjalistoko. En la pravigo oni konstatis, ke la titolo estis atribuita pro la persona kontribuo de Tadeusz Truskolaski al omaĝado de la martireco de poloj en Oriento pere de la organizado de la ĉiujara Internacia Marŝo de la Viva Memoro pri la Pola Siberio. Truskolaski estas la kvara persono kiu ricevis ĉi tiun titolon. Internacia Marŝo de la Viva Memoro pri la Pola Siberio kreiĝis laŭ la iniciato de la Asocio de Siberiekzilitoj kaj omaĝas la memoron de ĉiuj poloj ekzilitaj Orienten, aparte de tiuj, kiuj neniam al Pollando revenis. Ĉiujare partoprenas ĝin kelkaj mil personoj. La marŝo en la 2014-a estis jam la 14-a laŭvice.

El la elsendo 25.11.2014. Legas Milada


---

# E_elsendo el la 25.11.2014

**Published:** 2014-11-25

**URL:** https://pola-retradio.org/2014/11/e_elsendo-el-la-25-11-2014/

**Categories:** Elsendoj

**Audio:** /wp-content/uploads/2014/11/RetRadio_25.11.2014.mp3

Podkasto: Ludu en nova fenestro | Elŝutu

La 14-a fragmento de la romano “Quo Vadis” de Henryk Sienkiewicz en la E-traduko de Lidia Zamenhof aŭdiĝas en la literatura segmento de la 390-a E-elsendo ĉe www.pola-retradio.org. En la komenca parto ni informas pri la rifuzo de la Eŭropa Parlamento okupiĝi pri la trapaso de la komunumaj balotoj en Pollando kaj pri la titolo >Polonus bene meritus< por la prezidanto de Bjalistoko, T. Truskolaski. La temo el la pola gazetaro rilatas al rekomendo noti en poŝtelefono la t.n. ICE-numeron, t.e. telefonnumeron de persono nepre kontaktenda kaze de ajna sortobato. La scienc­bultena informo informas pri nova materialo oksigen­absorba aparte utila por plonĝistoj kaj… fajrobrigad­istoj. En la hodiaŭa programo denove aperas GUMI (sintezita vokalojda voĉo) prezentante la kanzonon de Roksmai “Trans la nebulo”. Ĝi estas aĉetebla pere de reta vendejo, ekz. http://www.amazon.com/Trans-La-Nebulo-Feat-Gumi/dp/B00P22FWY0 . Ĝi estas trovebla senpage en YouTube per la titolo “Trans la nebulo”.


---

# Aquaman revoluciigos la plonĝadon

**Published:** 2014-11-25

**URL:** https://pola-retradio.org/2014/11/aquaman-revoluciigos-la-plongadon/

**Categories:** Sciencaj informoj

**Audio:** /wp-content/uploads/2014/11/sc-mj_Aquaman.mp3, /wp-content/uploads/2014/11/sc-mj_Aquaman.mp3?_=62

Sciencistoj el la dana universitato en Odense kreis novan materialon, kiu kapablas reteni kaj stapli oksigenon en tre signifa koncentriĝo. La laborojn partoprenis ankaŭ aŭstraliaj sciencistoj el la universitato en Sidnejo. Ĝi estas nomita Aquaman omaĝe al la heroo de bildstrio el la 40-aj jaroj de la 20-a jarcento. Laŭ la inventintoj ĝi helpos al plonĝistoj spiri subakve kaj povas kaŭzi, ke malkomfortaj oksigenboteloj surdorse ĉesos esti bezonaj, ĉar anstatuigos ilin maskoj absorbantaj oksigenon el akvo. Aquaman povas utili ankaŭ al fajrobrigadistoj kaj personoj suferantaj la pulmomalsanojn. La materialo kun kristala strukturo kreiĝis baze de kobalto ligita kun organikaj elementoj. Laŭ sciencistoj bulo de nova substanco simila al granda akvomelono povas absorbi oksigenon el granda ĉambro. Oksigenkoncentriĝo povas estis 160-oble pli granda ol en aero, kiun ni spiras. Aquaman funkcias simile al hemoglobino en la sango – ĝi absorbas, transportas kaj kaze de malaltigita sangopremo aŭ alta temperaturo oksigenon redonas. Ĝi kapablas fari tion plurfoje sen perdi siajn proprecojn. Laŭ tiu vidpunkto ĝi similas al spongo, kiun plurfoje eblas akumi kaj sekve akvon forigi.

El la elsendo 25.11.2014. Legas Maciek


---

# Damo kun ermeno

**Published:** 2014-11-28

**URL:** https://pola-retradio.org/2014/11/damo-kun-ermeno/

**Categories:** Kulturkroniko

**Audio:** /wp-content/uploads/2014/11/kk_mj_Damo-sen-ermeno.mp3, /wp-content/uploads/2014/11/kk_mj_Damo-sen-ermeno.mp3?_=63

Pollando fieras pri sia unusola pentraĵo de Leonardo da Vinci „Damo kun ermeno”. Sed origine la Damo tenis neniun beston kaj estis vestita nur per la ruĝa robo. Nur poste da Vinci alpentris ermenon kaj bluan senmanikan manteleton videblan sur ŝia maldekstra ŝultro. Tion malkovris Pascal Cotte, franca inĝeniero specialistiĝanta pri optiko kaj samtempe fotisto okupiĝanta pri la signalprilaborado de bildoj. La teknologio, kiu ebligis al li retrogvati la mondfaman artiston estas identa kun tiu, kiun utiligas astronomoj por pritaksi la kemian konsiston de foraj ĉielobjektoj. La tiel nomata plurspektra analizo ebligas tiom detale analizi la kreiĝadon de pentraĵoj de malnovaj majstroj, ke ni kapablas deĉifri eĉ kiun direkton celis la artisto per sia peniko. Pentristoj perfeke regis la arton trompi la rigardkapablon de la spektanto uzante miksaĵon de pigmentoj, kiuj lasas iluziojn de lumo reflektiĝanta sur veraj objektoj. Sed ili apogis sin sur la popra vidkapablo, kiu nun povas subiĝi al plurspektra analizo. Ĝi konsistas en preciza ekzameno de tio,  kiuj lumfrekventecoj estas absorbataj kaj kiuj reflektataj en ĉiu punkto de la tolaĵo. Disponante pri tiaj informoj eblas izoli fragmentojn kovritajn nur per unu pigmento. Eblas ankaŭ precize difini, kiujn kolorigilojn uzis pentristo. Tio estas tre utila por artkonservistoj, ĉar ebligas elekti pigmenton  identan kun tiu, kiun uzis artisto – kaj ne nur similan laŭ la vidpunkto de optikaj konsideroj.

El la elsendo 28.11.2014. Legas Maciek


---

# Nokta vizitado de la Kastelo en Książ

**Published:** 2014-11-28

**URL:** https://pola-retradio.org/2014/11/nokta-vizitado-de-la-kastelo-en-ksiaz/

**Categories:** Kulturkroniko

**Audio:** /wp-content/uploads/2014/11/kk_mj_Vizitinda-Kastelo-en-Ksiaz.mp3, /wp-content/uploads/2014/11/kk_mj_Vizitinda-Kastelo-en-Ksiaz.mp3?_=64

La Kastelo en Książ [ksjonĵ] (en la sudokcidenta Pollando) apartenas al la plej belaj kasteloj de la Malsupra Silezio. Eblas ĝin viziti dum la tuta jaro, sed aparta atrakciaĵo en la vintra sezono estas la nokta vizitado, dum kiu eblas malkaŝi ĉiujn misterojn de la kastelo konstruita fine de la 13-a jarcento. Dank’ al sia pitoreska situo ĝi plurfoje rolis kiel filma scenografio. De la kastelturo etendiĝas belega panoramo al Sudety-montaro kajal la tuta regiono. En la kastelo mem estas vizitindaj keloj, panorama teraso, palmejo kun pli ol 100 ekzotikaj plantoj venigitaj el la tuta mondo.

Turistojn logas ne sole la panoramoj, sed ankaŭ misteroplena historio de la kastelo. Onidire vizitis ĝin princino Daisy, kiu en la historion eniris kiel bona spirito de la loko. Ŝi amis juvelaron, florojn kaj okupiĝis pri la karitata agado. Kvankam ŝi famis pro sia ĉarmo ŝi spertis multajn malfeliĉajn tagojn en sia vivo. Onidire la princino vizitas la kastelon ĝis nun, pri kio povas konvinkiĝi la noktaj vizitantoj de la kastelo imunaj je fortaj emocioj. La vizitadoj komenciĝas je la 20-a/21-a horoj kaj daŭras 90 minutojn.

El la elsendo 28.11.2014. Legas Maciek


---

# E_elsendo el la 28.11.2014

**Published:** 2014-11-28

**URL:** https://pola-retradio.org/2014/11/e_elsendo-el-la-28-11-2014/

**Categories:** Elsendoj

**Audio:** /wp-content/uploads/2014/11/RetRadi0_28.11.2014.mp3

Podkasto: Ludu en nova fenestro | Elŝutu

En la 391-a E-elsendo ĉe www.pola-retradio.org nia ĉiusemajna felietono estas dediĉita al Stanisław August Poniatowski, la lasta reĝo de Pollando. Hodiaŭ aŭdiĝas ĝia 2-a kaj la lasta parto. La ideon de la felietono spronis la 250-jariĝo de la kron-ceremonio okazinta la 25-an de novembro en 1794. Komence de la elsendo en la kulturkroniko aŭdiĝas informoj  pri interesa vizitoferto de la Kastelo en Książ (la sudokcidenta Pollando) kaj pri interesa malkovro rilate la unusolan pentraĵon de Leonardo da Vinci, kiu troviĝas en la posedo de Pollando “Damo kun ermeno”. El Slovakio venis la unuaj informoj rilataj al UK en 2016; en Rusio komenciĝis E-kursoj en altlernejo ŝtate agnoskita; en oktobro okazis kongreso de ĉeĥaj esperantistoj. Tio estas niaj E-komunumaj informoj. Fine ni invitas por la leterkesta renkontiĝo, en kiu aŭdiĝas reagoj je sukceso de EDE-Pollando, dank’ al kiu Esperanto ektroviĝis sur la pola listo de la Nemateria Kultura Heredaĵo. La kulturkronikaj informoj kaj la 2-a parto de la felietono estas paralele legeblaj kaj aŭskulteblaj en la rubrikoj Novaĵoj kaj Felietonoj. En la elsendo muzike akompanas nin la kanto “Samideano” de Eterne Rima  el lia samtitola disko eldonita de Vinikosmo.


---

# La lasta pola reĝo Stanisław August Poniatowski – perdo de suvereneco – p.2

**Published:** 2014-11-28

**URL:** https://pola-retradio.org/2014/11/la-lasta-pola-rego-stanislaw-august-poniatowski-perdo-de-suvereneco-p-2/

**Categories:** Felietonoj

**Audio:** /wp-content/uploads/2014/12/fel_2_bp_Stanislaw-August-Poniatowski-1.mp3, /wp-content/uploads/2014/12/fel_2_bp_Stanislaw-August-Poniatowski-1.mp3?_=65

Stanisław August komencis la regadon per entrepreno de novumaj agadoj por rekonstrui la malnov­iĝintajn ŝtatajn instituciojn, kio ne renkontis aprobon de la nobelaro. Ĝi establis konfederacion en Bar en 1768 kontraŭ la dominan intervenadon de Rusujo en la polajn aferojn kun la celo konservi la ĝistiaman reĝimon. Batalojn flanke de konfederacio partoprenis 100 mil homoj, la perdoj taksitaj de la reĝo egalis al 60 mil. Post ĝia falo al Siberio estis ekzilitaj pli ol 14 mil konfederaci­anoj, la ceteraj estis trude enkorpigitaj en la rusan armeon. La precizan nombron de la polaj viktimoj ne eblas difini. La propagando de najbaraj landoj utiligis la konfederacion kiel unu el la pretekstoj por la 1-a dispartigo de Pollando 1772, sed verdire la decido pri la dispartigo estis alprenita en Petersburgo jam meze de 1771.

La povo de Stanisław August estis signife limigita kaj subigita al la kontrolo de la dispartig­intaj: Rusio, Aŭstrio, Prusio. Ankoraŭ dum la regado de Stanisław August en 1791 estis proklamita de la 4-jara Sejmo la 3-Maja Konstitucio, kiu signis, ke Pollano suriris la vojon de progreso kaj reformoj. La unua en Eŭropo, kaj la dua en la mondo post la usona, Konstitucio forigis la nobelan privilegion “liberum veto” kaj proklamis la heredan dinastion en Pollando. Estis establita nova registaro kun vastaj kompetentoj kaj laŭleĝe okazis egaligo de riĉaj burĝoj kun la nobelaro. Kamparanoj transiris sub la protekton de la ŝtato.

Tamen jam en majo 1792 en interkonsento kun la carino Katrina estis verkita akto de konfederacio de Targowica. Ĝi rekonis, ke  la reformoj de la 4-jara Sejmo  endanĝerigas liberecon. Targowica-perfiduloj alvokis helpon de rusaj trupoj, kiujn poloj komence rebatis. Sed tiam Stanislaw August aliĝis al Targowica-konfederacio. Sekve de tio komenciĝis la 2-a dispartigo. La alianciĝo de la reĝo kun Targowica-ribeluloj  definitive subfosis la reĝan pozicion en la okuloj de la nacio. Defende por la Respubliko eksplodis Kościuszko-insurekcio. Kaŭzis ĝin minaco de laŭvica divido de la lando troviĝanta sub la regado de Targowica-perfiduloj, sed fakte jam sub la rusa okupacio. La lasta batalo de la 7-monata insurekcio okazis defende por Varsovio la 4-an de novembro 1794. Post la supervenko de la insurgenta rezisto laŭ orodono de Suworow dum kelkhora hombuĉado rusoj formurdis 20 mil civilulojn de la dekstra­borda Varsovio. Post dek kelkaj tagoj la insurekcio falis, malliberigitaj estis la gvidantoj de la insurekcio, al la Siberio estis ekzilitaj 12 mil insugentoj. La likviditaj reĝaj kaj privataj bienoj kaj havaĵoj trafis en la manojn de caraj oficistoj.  Post la falo de Kościuszko-insurekcio okazis la 3-a dispartigo. Rusio, Prusio kaj Aŭstrio disdivdis inter si la restintajn polajn teritoriojn.  Pollando malaperis de sur la mapo de Eŭropo por 126-jara periodo. Stanisław August Poniatowski forlasis Varsovion kaj en asisto de rusaj dragonoj direktiĝis al Grodno. Tie li abdikis, sed la carino certigis al li salajron. Post ŝia morto li povis ekloĝi en la Marmora Palaco en Peterburgo. Tie li mortis en 1798 kaj estis entombigita en la tiea preĝejo de sankta Katarina. En 1938 Sovetunio liajn korpo­restaĵojn transdonis al poloj, kiuj metis ĝin en lia naskiĝloko en Wołczyn (postmilite en Belorusio), kie ili troviĝis ĝis 1988. Post tiu jaro denove ili trafis al Pollando. Finfine ili estis entombigitaj en la kripto de la varsovia arki­katedralo de sankta Johano.

Historio ne ŝatas la demandojn “se”. La 250-a datreveno de la kronceremonio de la lasta pola reĝo tamen proksimigu la historion kaj ĵetu en tiu ĉi kunteksto la lumon al la hodiaŭa Pollando.

El la elsendo 28.11.2014. Legas Barbara


---

# Bletchley Park omaĝas polajn kript­ologojn

**Published:** 2014-12-03

**URL:** https://pola-retradio.org/2014/12/bletchley-park-omagas-polajn-kriptologojn/

**Categories:** Novaĵoj

**Audio:** /wp-content/uploads/2014/12/W_msz_Familioj-de-polaj-kriptologoj-en-Britio.mp3, /wp-content/uploads/2014/12/W_msz_Familioj-de-polaj-kriptologoj-en-Britio.mp3?_=66

Laŭ iniciato de la brita ministro por la eksterlandaj aferoj, Philip Hammond familianoj de polaj kriptologoj, kiuj rompis la kodojn de la germana ĉifromaŝino Enigma gastis en la historia kriptologia centro Bletchley Park. Polaj matematikistoj Marian Rejewski, Jerzy Różycki i Henryk Zygalski ankoraŭ en la 30-aj jaroj malĉifris la unuajn depeŝojn koditajn de Enigma. Ili prilaboris kelkajn malĉifrajn aranĝaĵojn, inkluzive de la tiel nomata kriptologia bombo. Tuj antaŭ la 2-a mondmilito poloj sen kiuj ajn kondiĉoj transdonis siajn sciojn kaj kopion de Enigma al la sekretservoj de Britio kaj Francio, dank’ al kio aliancanoj povis senprokraste sekvi la movojn kaj planojn de germanaj trupoj. Pliajn laborojn pri Enigma baze de la malkovroj de polaj kriptologoj estis entreprenitaj de britoj en la centro Bletchley Park aŭtune de 1939. Sekvante sukcesojn de la pola Ĉifrooficejo la unuan fojon al la kript­ologiaj laboroj ili dungis krom lingvistoj ankaŭ matematikistojn. La vizito de familianoj de polaj matematikistoj estis organizita kelkajn monatojn post la varsovia konferenco dediĉita al la 75-jariĝo de la transdono de polaj kriptologiaj solvoj al la aliancanoj.

El la elsendo 03.12.2014. Legas Milada


---

# E_elsendo el la 03.12.2014

**Published:** 2014-12-03

**URL:** https://pola-retradio.org/2014/12/e_elsendo-el-la-03-12-2014/

**Categories:** Elsendoj

**Audio:** /wp-content/uploads/2014/12/Retradio_03.12.2014.mp3

Podkasto: Ludu en nova fenestro | Elŝutu

Antaŭ­mikrofone ni interparolas kun TEJO-estraranoj kaj TEJO-volontulo, last­semajnfine partoprenintaj sian estrarkunsidon en la Centra Oficejo de UEA en Roterdamo kaj la unuan fojon renkontiĝ­inte tie kun la publiko de la 41-a Malferma Tago. En la komenca parto de la 392-a E-elsendo ĉe www.pola-retradio.org ni informas pri la vizito de familianoj de polaj antaŭmilitaj kriptologoj en brita kriptologia centro Bletchley Park kaj pri Jaro de prof. Ludwik Hirszfeld. Nia scienc­bultena informo koncernas la malkovron de la ludemo de mar­organismoj, i.a. fiŝoj. La tekstoj de la informa parto de la elsendo estas paralele legeblaj kaj aŭdeblaj en la rubrikoj “Novaĵoj” kaj “Sciencaj Informoj” de nia paĝo. Aparte estas aŭdebla la interparolo kun la kunsidintaj en Rotedamo TEJO-estraranoj kaj TEJO-volontulo.


---

# Interparolo kun TEJO-estraranoj kaj TEJO-volontulo (novembro 2014)

**Published:** 2014-12-03

**URL:** https://pola-retradio.org/2014/12/interparolo-kun-tejo-estraranoj-kaj-tejo-volontulo-novembro-2014/

**Categories:** Antaŭ la mikrofono

**Audio:** /wp-content/uploads/2014/12/Kun-TEJO-estraranoj-kaj-TEJO-volontulo_defiaj-taskoj.mp3, /wp-content/uploads/2014/12/Kun-TEJO-estraranoj-kaj-TEJO-volontulo_defiaj-taskoj.mp3?_=67

La 3-an de decembro ni prezentas la surbendigitan lastdimanĉe interparolon kun TEJO-estraranoj kaj TEJO-volontulo (Paweł Fischer-Kotowski) partoprenintaj sian estrarkunsidon en la Centra Oficejo de UEA en Roterdamo kaj la unuan fojon renkontiĝ­inte tie kun la publiko de la 41-a Malferma Tago fine de novembro 2014.


---

# Ludemaj fiŝoj

**Published:** 2014-12-03

**URL:** https://pola-retradio.org/2014/12/ludemaj-fisoj/

**Categories:** Sciencaj informoj

**Audio:** /wp-content/uploads/2014/12/Sc_mj_Ludemaj-fisoj.mp3, /wp-content/uploads/2014/12/Sc_mj_Ludemaj-fisoj.mp3?_=68

Usonaj sciencistoj la unuan fojon registris fiŝojn ludantajn. La rezultojn de siaj dujaraj laboroj ligitaj kun la konduto de tri fiŝaj maskloj el la familio cikledoj esploristoj el la universitato en Tennessee, Usono aperigis en la periodaĵo „Ethology”. Ili sukcesis filmi momenton, dum kiuj fiŝoj dediĉis sin al ludo frapante la fiksitan en la marfundo termometron, kiu funkciis kiel nefaligebla balancilo. Laŭ profesoro Gordon Burghardt, kiu kunordigis la esploronj la ludkonduton provokis la rapida reveno de la termomento al la komenca pozicio. Simila konduto estis rimarkita ĉe polopo, kiuj mergis pilketon en la akvon kaj observis kiel ĝi denove aperas sur la akvosurfaco. Tiu mekanismo estas ofte utiligata ankaŭ en ludiloj por malgrandaj infanoj kaj hejmbestoj. La esploristoj kvalifikis la konduton de fiŝoj kiel ludon, ĉar ĝi seris al neniu celo ligita kun la serĉado de maĝo aŭ interfiŝaj kontaktoj. Cikledoj ne cedis frapi la termometron senkonsidere al tio ĉu en la akvario troviĝis manĝo aŭ aliaj fiŝoj. La aktiveco en la formo de ludo karakterizas la tutan animalomondon. Temas pri ripetebla konduto, ne tro celhava konsiderante la kuntekston de situacio aŭ aĝon de ludanto. Ĝi estas laŭplaĉe iniciatata en momento, kiam animalo aŭ homo troviĝas en la ripoziga kaj senstreĉa medio. Dank’ al observado de la manifestiĝoj de la animala ludemo homo povas pli bone kompreni sin mem. Kiel deklaras la usona sciencisto ludo estas la integra parto de la vivo kaj povas esti unu el la motivoj, por kiu valoras vivi.

El la elsendo 03.12.2014. Legas Maciek


---

# La antaŭ­kristnaska bazaro en Poznano (la okcidenta Pollando)

**Published:** 2014-12-05

**URL:** https://pola-retradio.org/2014/12/la-antaukristnaska-bazaro-en-poznano-la-okcidenta-pollando-2/

**Categories:** Novaĵoj

**Audio:** /wp-content/uploads/2014/12/w_tm_La-poznana-Bet-Lehem.mp3, /wp-content/uploads/2014/12/w_tm_La-poznana-Bet-Lehem.mp3?_=69

En la nuna semajno komenciĝas la poznana Bet Leĥem, la antaŭkristanska bazaro, kiu la unuan fojon gastigos la Sanktan Nikolaon el Finnlando. Ĝi komenciĝis la 4-an de decembro, kiam sur la Malonovurba Foirplaco estis instalitaj 40 komercaj budoj. Eblas en ili aĉeti la kristnaskajn donacojn, ornamaĵojn, dolĉaĵojn kaj mielkukojn. En la gastronomia sektoro de la bazaro oni servas pladojn de la pola, hungara, turka kaj litova kuirartoj.

Ekde la 6-a de novembro sur la Malnova Foirplaco komenciĝas ciklo de porokazaj koncertoj kaj spektakloj. Estos instalita la kristnaska kripeto kun la figuroj de la Sankta Familio kaj adorcele venintaj bestoj. Antaŭ la urbodomo leviĝas la 13-alta lumoriĉa  kristnaska abio.

La 14-an de decembro al Poznano venos la Sankta Nikolao el Rovaniemi. Lia vizito kronos la daŭrantajn en la urbo ekde la 6-a de decembro Tagojn de Finnlando. La finna gasto akompanita de elfoj surĉevale bonvenigos infanojn,  kun kiuj li poste renkontiĝos en unu el la  komercaj vendogalerioj. La 15-an de decembro li vizitos lernejojn, hospitalojn kaj infandomojn. La 13-an kaj la 14-an okazos la rivalado de glaci­skulptistoj el la tuta mondo, entute 24 konkursantoj el 12 landoj.

El la elsendo 05.12.2014. Legas Tomek


---

# E_elsendo el la 05.12.2014

**Published:** 2014-12-05

**URL:** https://pola-retradio.org/2014/12/e_elsendo-el-la-05-12-2014/

**Categories:** Elsendoj

**Audio:** /wp-content/uploads/2014/12/RetRadio_05.12.2014.mp3

Podkasto: Ludu en nova fenestro | Elŝutu

La ĉefparton de la 393-a E-elsendo ĉe www.pola-retradio.org plenigas la sonsceno pri la libroservaj novaĵoj, kiujn komence de la Malferma Tago en la CO de UEA en Roterdamo prezentis Ionel Onet. Komence ni prezentas la informon pri la kristnaskaj preparoj en unu el la polaj urboj, la tiel nomata Poznana Bet Leĥem, kiun vizitos la finna sankta Nikolao el Rovaniemi, Finnlando. Fine aŭdiĝas tradicia leterkesto en kiu premiere ni prezentas la plej novan kanton de la konata al niaj ge­aŭskultantoj franca triopo: Gilbert Drigon, Lorenzo Tomezzoli kaj Mélanie Prin “Kristnasko tra la mondo”. Ĝi aŭdiĝas jam en YouTube, kie eblas ankaŭ konsulti ĝiajn vortojn: https://www.youtube.com/watch?v=7tfhhv4LumM . La komenca informo estas paralele aŭdebla kaj legebla en la rubriko “Novaĵoj”. La sonsceno estas prezentita aparte en la rubriko “Antaŭ la mikrofono”.


---

# Ionel Onet prezentas libroservajn novaĵojn (novembro 2014)

**Published:** 2014-12-07

**URL:** https://pola-retradio.org/2014/12/ionel-onet-prezentas-libroservajn-novajojn-novembro-2014/

**Categories:** Antaŭ la mikrofono

**Audio:** /wp-content/uploads/2014/12/sonsceno-el-MT_libroservaj-novajoj_Ionel-Onet.mp3, /wp-content/uploads/2014/12/sonsceno-el-MT_libroservaj-novajoj_Ionel-Onet.mp3?_=70

Sonsceno pri la inaŭgura programero de la Malferma Tago de la CO de UEA en Rotterdamo la 29-an de novembro 2014. Ionel Onet prezentas libroservajn novaĵojn.


---

# Du polaj merkatikaj altlernejoj en rangolisto de Financial Times

**Published:** 2014-12-09

**URL:** https://pola-retradio.org/2014/12/du-polaj-merkatikaj-altlernejoj-en-rangolisto-de-financial-times/

**Categories:** Elsendoj, Novaĵoj

**Audio:** /wp-content/uploads/2014/12/W_tm_Du-polaj-altlernejoj-en-la-rangolisto-de-Financial-Times.mp3, /wp-content/uploads/2014/12/W_tm_Du-polaj-altlernejoj-en-la-rangolisto-de-Financial-Times.mp3?_=71

La Akademio de Leon Koźmiński kaj la varsovia Komerca Ĉeflernejo troviĝas sur la 11-a rangolisto de „Financial Times” por la plej bonaj en Eŭropo merkatikaj altlernejoj. La unuan lokon okupis London Business School, la duan HEC Paris kaj la trian IE Business School el Hispanio. Akademio de Leon Kożmiński falis de la 37-a loko ĝis la 41-a. Je la 77-a loko estis notita la varsovia Ĉefa Komerclernejo. Inter 80 plej bonaj altlernejoj, kiuj estis registritaj en la rangolisto plej multajn, ĉar 21 reprezentas Brition. La Orienta Eŭropo estas reprezentata ĉefe de ŝtataj universitatoj,  el inter kiuj la Universitato de Peterburgo okupis la plej bonan  en tiu kategorio,  61-an lokon. Inter ili Akademio de Leon Koźmiński estas la plej nova kaj unusola privata altlernejo.

El la elsendo 09.12.2014. Legas Tomek


---

# E_elsendo el la 09.12.2014

**Published:** 2014-12-09

**URL:** https://pola-retradio.org/2014/12/e_elsendo-el-la-09-12-2014/

**Categories:** Elsendoj

**Audio:** /wp-content/uploads/2014/12/RetRadio_09.12.2014.mp3

Podkasto: Ludu en nova fenestro | Elŝutu

D-ro Ulrich Lins estas la antaŭ­mikrofona gasto en la 394-a E-elsendo ĉe www.pola-retradio.org. Kun li ni interparolas pri la historiaj eventoj de antaŭ 60-jaroj en Montevideo kaj pri la historia dokumentado en la E-komunumo. D-ro Lins estas la kun­redaktoro de la aperinta antaŭ 40 jaroj “Esperanto en Perspektivo” de Ivo Lapenna, enhavanta faktojn kaj­ analizojn pri la Internacia Lingvo. Ĝi i.a. registras faktojn gravajn por la nuna datrevena semajno, en kiu pasis la 60-a datreveno de la starigo de la konsultaj rilatojn inter UEA kaj Unesko kaj en kiu pasos la 60-jariĝo de la unua Unesko-rezolucio pri Esperanto el la 10.12.1954. Al la temo de tiuj datrevenoj kaj la Kampanjo Montevideo 60 ni aludas en la komenco de la programo. Krome rilate temojn pri Pollando ni informas pri du altlernejoj en la rangolisto de “Financial Times” kaj pri interesa malkovro de juna pola sciencisto, kiu eĥis en la pola gazetaro, kaj kiu malkovro estos helpa por teni la aeron pura. Tiuj informoj estas paralele legeblaj kaj aŭdeblaj en la rubrikoj “Novaĵoj” kaj “Sciencaj Informoj” de nia paĝo. En la rubriko “Antaŭ la mikrofono” aŭdiĝas ekster la elsendo interparolo kun nia antaŭmikrofona gasto, d-ro Ulrich Lins.


---

# D-ro Ulrich Lins pri Esperanto-rilataj historiaj eventoj de antaŭ 60 jaroj en Montevideo

**Published:** 2014-12-09

**URL:** https://pola-retradio.org/2014/12/d-ro-ulrich-lins-pri-esperanto-rilataj-historiaj-eventoj-de-antau-60-jaroj-en-montevideo/

**Categories:** Antaŭ la mikrofono

**Audio:** /wp-content/uploads/2014/12/Kun-dr-o-Ulrich-Lins.mp3, /wp-content/uploads/2014/12/Kun-dr-o-Ulrich-Lins.mp3?_=72

Kun d-ro Ulrich Lins  el Germanio ni interparolas pri la historiaj eventoj de antaŭ 60 jaroj en Montevideo kaj pri la historia dokumentado en la E-komunumo. D-ro Lins estas la kun­redaktoro de la aperinta antaŭ 40 jaroj “Esperanto en Perspektivo” de Ivo Lapenna, enhavanta faktojn kaj­ analizojn pri la Internacia Lingvo. Ĝi i.a. registras faktojn gravajn por la nuna datrevena semajno, en kiu pasis la 60-a datreveno de la starigo de la konsultaj rilatojn inter UEA kaj Unesko kaj en kiu pasos la 60-jariĝo de la unua Unesko-rezolucio pri Esperanto el la 10. 12.1954. El la elsendo 09.12.2014 .


---

# UrbanCONE de pola dezajnisto

**Published:** 2014-12-09

**URL:** https://pola-retradio.org/2014/12/urbancone-de-pola-dezajnisto/

**Categories:** Sciencaj informoj

**Audio:** /wp-content/uploads/2014/12/SC_msy_Fluganta-meduzo.mp3, /wp-content/uploads/2014/12/SC_msy_Fluganta-meduzo.mp3?_=73

Kiel skribas Dziennik Polski Michał Pośpiech, diplomito de la Belarta Akademio en Krakovo projektis flugantan aranĝaĵon por la purigado de aero. Lia aranĝaĵo UrbanCONE ravis la ĵurianojn de internacia konkurso por junaj dezajnistoj. Li okupis la trian lokon en la konkurso Electrolux Design Lab 2014, kiun partoprenis 1700 dilomitoj kaj studentoj el 47 landoj. Michał Pośpiech diplom­itiĝis en la fakultato de industriaj formoj. Lia projekto, kies prototipo jam estis pretigita de la firmao Electrolux,  evoluis el lia magistriga projekto. De moderna, sed malskema en sia formo ventolilo la ideo evoluis ĝis mallaŭte fluganta maŝino, kiu sub la flugiletoj kaŝas aer­filtrilojn. Ĝi povas esti uzata de homoj malsanaj je astmo aŭ aliaj pulmo­malsanoj, aŭ entute de urbo­loĝantoj baraktantaj kontraŭ danĝera por la sano densa fumnebulo. UrbanCONE moviĝas en la aero kvazaŭ meduzo en la akvo. Ĝuste ĝiaj movoj inspiris la polan aŭtoron. Kiel informas Dziennik Polski la aranĝaĵon provizas motoro kun mikro­komputilo provizata per sunenergio.

El la elsendo 09.12.2014. Legas Milada


---

# La memorjaro pri profesoro  Ludwik Hirszfeld

**Published:** 2014-12-12

**URL:** https://pola-retradio.org/2014/12/la-memorjaro-pri-profesoro-ludwik-hirszfeld-4/

**Categories:** Novaĵoj

**Audio:** /wp-content/uploads/2014/12/W_msz_Jaro-de-prof.-Ludwik-Hirszfeld.mp3, /wp-content/uploads/2014/12/W_msz_Jaro-de-prof.-Ludwik-Hirszfeld.mp3?_=74

Instituto pri Imunologio kaj Eksperimeta  Terapio de la pola Sciencakademio en Vroclavo (la suda Pollando) deklaris la Memorjaron dediĉitan al profesoro Ludwik Hirszfeld lige kun la pasanta 130-a naskiĝ­datreveno kaj la 60-jariĝo de lia morto. Ekde junio 2014 dum 12 monatoj la solendoj prokimigas la figuron kaj atingaĵojn de la elstara sciencisto, kuracisto kaj kreinto de la pola imunologia skolo, la establinto de la Instituto en 1952.

Al la kampanjo aliĝis la urbo­konsilio  de Vroclavo, la Centro de Willy Brandt ĉe la Vroclava Universitato, Centro Memoro kaj Estonteco, la Libroinstituto kaj la pola kultur­ministerio. La proklamon de la jaro spronis la kalumnia artikolo en la germana „Der Spigel” en 2013 sugestanta, ke profesoro Hirszfeld per siaj esploroj pri sangogrupoj popularigis rasismon. Inter la eventoj ligitaj kun la jaro estos la eldono de la aŭtobiografia libro de profesoro Hirszfeld „Historio de unu vivo” en la germana lingvo.  La libro elmontranta kunlaboron de la pola sciencisto kun la elstaraj germanaj sciencistoj  en pli signifa grado proksimigos al la germana leganto i.a. nian komunan historion.

Ludwik Hirszfeld naskiĝis en Varsovio en la 1884-a kaj mortis en Vroclavo en 1954. Li studis medicionon en Wuerzburg kaj Berlino, kie li doktoriĝis kaj habilitiĝis havante 30-jarojn. Sciencan laboron li gvidis i.a. en Heidelberg kaj Zuriko. Post 1918 Ludwik Hirszfeld revenis al Pollando kaj en la jaroj 1942-39 gvidis Ŝtatan Instituton pri Higieno. Post la 2-a mondmilito li laboris en Vroclavo. Al. liaj plej gravaj sciencaj atingaĵoj apartenas laboro pri la sangogrupoj, kiujn li gvidis en Zuriko en ja jaroj 1907-1911. Li malkovris tiam regulojn de la heredado de la sangogrupoj kaj enkondukis la signadon de ili laŭ lasimboloj O, A, B kaj AB., kiuj en 1928 enviviĝis en la tuta mondo. La rezultojn de siaj esploroj li aplikis por difinado de la patreco. Profesoro Ludwik Hirzfeld difinis ankaŭ la faktoron Rh kaj malkoris en 1950 kaŭzon de serologia konflikto, kio ebligis savi vivon al multaj novnaskitoj. Pro tio li estis kandidat­igita al Nobel-premiso. (Felietono pri profesoro Ludwik Hirszfeld estas legebla kaj paralele aŭskultebla en nia programo 20.09.2013 aŭ en la rubriko Felietonoj).

El la elsendo 03.12.2014. Legas Milada

Jaro de prof. Ludwik Hirszfeld


---

# Mateusz Kościukiewicz konkeris la italan televidan publikon

**Published:** 2014-12-12

**URL:** https://pola-retradio.org/2014/12/mateusz-kosciukiewicz-konkeris-la-italan-televidan-publikon/

**Categories:** Kulturkroniko

**Audio:** /wp-content/uploads/2014/12/kk-msz_pola-aktoro-kiel-s-ta-Francisko.mp3, /wp-content/uploads/2014/12/kk-msz_pola-aktoro-kiel-s-ta-Francisko.mp3?_=75

La emisiita nunsemajne de la itala RAI filmo pri sankta Francisko de Liliana Cavani, en kiu la figuron de la sanktulo rolas Mateusz Kościukiewicz kolektis antaŭ la televidiloj amason da spektantoj. La duparta filmo de la itala reĝisorino estis prezentita en la plej bona antena tempo. Lunde rigardis ĝin 4, 3 milionoj da spektantoj, marde 3,8 milionoj. Ambaŭkaze temis pri la plej granda televida aŭditorio.

La filma rakonto pri la Patrono de Italio estis unu el la plej grandaj eventoj de la itala televido en 2014. Cavani, kiu longe serĉis la aktoron, kiu plenumus la ĉefan rolon asertas, ke Mateusz Kościukiewicz elstare personigas la aktualecon de la sanktulo. La reĝisorino koncentriĝis pri momento, en kiu eksplodas la ribelemo de la juna Francisko, kiu kontraŭas la volon de riĉa patro por helpi almizeruloj. Temas pri la tria filmo de Liliana Cavani pri la itala Patrono. La unuan ŝi kamerais en 1966, en kiu ĉefrolis Lou Castel. En sia dua filmo el 1989 ŝi konfidis la ĉerolon al Mickey Rourke. Por sia lasta filmo ŝi elektis polan aktoron.

El la elsendo 12.12.2014. Legas Milada


---

# La glaciaj artverkoj sur la foirplaco de Poznano

**Published:** 2014-12-12

**URL:** https://pola-retradio.org/2014/12/la-glaciaj-artverkoj-sur-la-foirplaco-de-poznano/

**Categories:** Kulturkroniko

**Audio:** /wp-content/uploads/2014/12/kk-msz_glaciaj-skulptajoj-en-Poznano.mp3, /wp-content/uploads/2014/12/kk-msz_glaciaj-skulptajoj-en-Poznano.mp3?_=1

Ĉiu el la glaciskulptistoj, kiuj semajnfine frontas la skulptartan rivaladon en Poznano (la okcidenta Pollando) disponas pri laborinstrumenoj kun la pezo de 40 kilogramoj. Verkojn de artistoj el Japanio, Kanado, Usono, Finnlando aŭ Ma­le­zio eblos rigardi sur la pozanana Foirplaco kadre de la konkurso Stihl Po­znań Ice Fe­sti­wal. Ĝi okazos jam la 9-an fojon. En la daŭro de du tagoj eblos rigardsekvi kiel kreiĝas la neripeteblasj flaciartaĵoj por kiu la glaciskulptistj utiligos 160 glacibulojn kun lq pezode pli ol 20 tunoj. En la daŭro de kelkdek minutoj la rivalanaj skulptistoj devos dum kelkdek minutoj rekrei en la glacibulo la konkursan modelon. La jurianojn konsistigos i.a. eksaj ĉampinooj kaj ankaŭ prorektoro de la Arta Universitato en Poznano. La sekvan tagon la rivalantoj frontos malsaman taskon pretigonte glacikulptaĵon laŭ elektita temo. Kadre de la nunjara Stihl Po­znań Ice Fe­sti­val okazos ankaŭ Win­ter Camp kadre de kiu sur la Placo de Libreco kreiĝos vintra urbeto, en kiu eblos elprovi i.a. siajn vortojn en la gripado laŭ glacimuro. Win­ter Camp donas bonegan okazon partopeni instrukciadojn, filmrezentojn kaj renkontiĝi kun speciaaj gastoj. Dum la tuta semajnfin sur la poznana Placo de Liberecodo eblos gustumi manĝaĵojn, kiujn himalaistoj kunprenas por la montogrimpado.

El la elsendo 12.12.2014. Legas Milada


---

# E_elsendo el la 12.12.2014

**Published:** 2014-12-12

**URL:** https://pola-retradio.org/2014/12/e_elsendo-el-la-12-12-2014/

**Categories:** Elsendoj

**Audio:** /wp-content/uploads/2014/12/RetRadio_12.12.2014.mp3

Podkasto: Ludu en nova fenestro | Elŝutu

7 novaj mirlokoj en Pollando laŭ la plebiscito de “National Geographic Traveler” en 2014 estas la temo de nia felietono pri konindaj lokoj en Pollando. En la 395-a E-elsendo ĉe www.pola-retradio.org komence aŭdiĝas kultur­kronikaj informoj ligitaj kun la vintra sezono en Poznano en la kultura aspekto kaj kun televida sukceso de la itala filmo pri sankta Francisko, la Patrono de ĉi tiu lando, en kiu la ĉefan rolon plenumas pola aktoro. Per E-temo ni referencas al la pasinta la 10-an de decembro 60-jariĝo de la 1-a Unesko-rezolucio pri Esperanto. Tiurilate aŭdiĝas la deklaro de la prezidano de UEA, Mark Fettes pri la temo “Esperanto kaj Unesko: 60 jaroj de komunaj streboj”. Fine de la elsendo tradicie aŭdiĝas leterkesta programero. La kulturkronikaj informoj kaj la felietono pri la novaj mirlokoj de Pollando de la 2014-a jaro estas paralele legeblaj kaj aŭskult­eblaj en la rubrikoj Novaĵoj kaj Felietonoj ĉe nia paĝo.


---

# 7 novaj Mirlokoj de Pollando 2014

**Published:** 2014-12-12

**URL:** https://pola-retradio.org/2014/12/7-novaj-mirlokoj-de-pollando-2014/

**Categories:** Felietonoj

**Audio:** /wp-content/uploads/2014/12/fel_tm_bp_7-novaj-mirlokoj-Pl-2014.mp3, /wp-content/uploads/2014/12/fel_tm_bp_7-novaj-mirlokoj-Pl-2014.mp3?_=2

La legantoj de la monatrevuo “National Geographic Traveler” jam la kvaran jaron laŭvice elektis 7 novajn mirlokojn de Pollando. Do la tuta listo enhavas jam  28 vidindaĵojn, el inter kiuj multajn ni jam prezentis en niaj elsendoj. La nunjaran elektadon partoprenis la plej granda nombro de la voĉdonintoj.  115 mil voĉoj – jen la fina rezulto.

La unuan lokon okupis la komplekso OFF Piotrowska en Lodzo (la centra Pollando) – la plurfunkcia centro en la postindustriaj konstruaĵoj. Por ĝi voĉdonis 23 procentoj de la partoprenantoj. OFF Piotrowska estas la plej moda adreso en Lodzo. La butikumado okazas en arta etoso dank’ al kombino de vendejoj kaj servocentroj kun arta agado. En la postfabrikaj ejoj la gastojn atendas 20 restoracioj, rapidmanĝejoj, drinkejoj, sed trovi liberan lokon ne estas facile. OFF Piotrowska logas amase la distremajn lodzanojn, sed ankaŭ turistojn kaj gastojn de la urbo.

15 procentoj de la respond­intoj rekonis kiel mirlokon la Panoraman Parkon de Suwałki en la Podlahia vojevodio – en la orienta Pollando. Temas pri la unua en Pollando Parko, establita jam en 1976, kiu konsideras la panoramajn valorojn. Unu el ĝiaj plej grandaj atrakciaĵoj estas la plej profunda lago en Pollando atinganta 108,5 metroj, la lago Hańcza,  la alia – postglaĉeraj ŝtonejoj.

La trian lokon akris la akvo­receptaklo apud Krakovo  (la suda Pollando) por kiu voĉdonis preskaŭ 15 procentoj de la plebiscit­partoprenintoj. Al Zakrzówek-akvoreceptaklo, kreiĝinta nur en 1990 kaj fariĝinta la ŝatata loko de plonĝistoj logas blankaj rokoj, kelkloke eĉ kelkdekmetraj, speguliĝantaj en la bluo de la akvo. Ĉirkaŭaj herbejoj plenas somere je papiloj. Apenaŭ kredeble estas, ke ĝis Krakovo estas laŭ la rekta linio nur 5 kilometroj.

Salubrajn proprecojn de la aero saturita per kuracaj salakvoj en Inowrocław en la norda Pollando estis rekonita de pli ol 8 procentoj de la voĉdonintoj – tiel la tiea kuracejo akiris la 4-an lokon. La salubran aeron oni akiras dank’ al speciala konstruaĵo el ligno kaj branĉoj de dorna prunuso. Sed la lokon elektas ne sole kuracataoj, ankaŭ ŝatantoj de belaj panoramoj, kiujn eblas admiri de sur panoramejo sur la tegmeno de la aranĝaĵo.

Ĉe la kvina loko ektroviĝas la Pordo de Poznano, Historia Parko, Interaktiva Historia Centro en la urbo, por kiu voĉdonis pli ol 6 procentoj de entuziasmuloj. Historio estas tie prezentata en moderna maniero pere de elektronikaj bildigoj, filmoj kaj instalaĵoj.

Pli ol 5 procentojn de la partoprenantoj de la nunjara eldono de la konkurso pri la 7 novaj mirlokoj en Pollando montris al la cisterciana klostro en Lubiąż en la  suda Pollando la plej granda cisterciana abatejo en la tuta mondo.  Temas pri la  brila artverko de la silezia baroko, de la nula klaso. Ĝia origino radikas en la 12-a jarcento. En ĝiaj subterejoj eternan ripozon trovis eĉ 6 regantoj el la unua pola Piast-dinastio.

Al Działdowo en la norda Pollando oni invitas ĉiujn, kiuj ŝatas viziti la tiean Muzeon de la Teŭtona Ŝtato. Preskaŭ 5 procentoj de la nunjaraj partoprenantoj de la Plebiscito de la monatrevuo “National Geographic Traveler” rekonis ĝin la mirloko de Pollando 2014. La Muzeo de la Teŭtona Ŝtato okupis la 7-an lokon en la nunjara rangolisto. Admiras ĝin ne nur infanoj, sed ankaŭ plenkreskuloj, kiuj en moderna maniero konatiĝas kun la historio de la kavaliraj ordenoj, unuavice la teŭtona ekde ĝia origino ĝis nun. Lakone eblas diri malnova historio en moderna vespero.

El la elsendo 12.12.2014. Legas Tomek


---

# Interparolo kun d-ro Maciej Jaskot pri scienca konferenco pri multlingveco en Eŭropo

**Published:** 2014-12-16

**URL:** https://pola-retradio.org/2014/12/interparolo-kun-d-ro-maciej-jaskot-pri-scienca-konferenco-pri-multlingveco-en-europo/

**Categories:** Antaŭ la mikrofono

**Audio:** /wp-content/uploads/2014/12/Kun-Maciej-Jaskot_-lauvica-konferenco-pri-lingvopolitiko.mp3, /wp-content/uploads/2014/12/Kun-Maciej-Jaskot_-lauvica-konferenco-pri-lingvopolitiko.mp3?_=3

Kun d-ro Maciej Jaskot el Pollando ni interparolas pri lia laŭvica partopreno en  scienca konferenco ĉi-foje lingvistika  konferenco de universitataj fakuloj en Parizo novembre lastjare. El la elsendo 16.12.2014 .


---

# E_elsendo el la 16.12.2014

**Published:** 2014-12-16

**URL:** https://pola-retradio.org/2014/12/e_elsendo-el-la-16-12-2014/

**Categories:** Elsendoj

**Audio:** /wp-content/uploads/2014/12/RetRadio_16.12.2014.mp3

Podkasto: Ludu en nova fenestro | Elŝutu

Zamenhof-Tago delonge estas solenata i.a. kiel Tago de E-libro. Lige kun tio en la 396-a E-elsendo ĉe www.pola-reradio.org aŭdiĝas literatura programo, kadre de kiu aŭdiĝas la 15-a fragmento de la romano”Quo Vadis” de Henryk Sienkiewicz en la E-traduko de Lidia Zamenhof. Nia antaŭ­mikrofona gasto estas hodiaŭ Maciej Jaskot, kiu dividas kun ni siajn impresojn pri lingvistika konferenco, kiun fine de novembro li partoprenis en Parizo. Komence ni krome mallonge informas pri la antaŭfesta butikumado de poloj. Tiu informo estas aparte legebla kaj aŭkultebla en la rubriko “Novaĵoj” . En la rubriko “Antaŭ la mikrofono” aŭdiĝas ekster la elsendo interparolo kun nia antaŭmikrofona gasto. Muzike akompanas nin hodiaŭ Georgo Handzlik dankante al D-ro Ludoviko pro la lingvo Esperanto.


---

# Polaj fiŝoj en la festa menuo en Romo

**Published:** 2014-12-19

**URL:** https://pola-retradio.org/2014/12/polaj-fisoj-en-la-festa-menuo-en-romo/

**Categories:** Novaĵoj

**Audio:** /wp-content/uploads/2014/12/W_kk_msz_Fisoj-el-Pl-en-festa-menuo-en-Romo-kaj-Vatikano.mp3, /wp-content/uploads/2014/12/W_kk_msz_Fisoj-el-Pl-en-festa-menuo-en-Romo-kaj-Vatikano.mp3?_=4

Preskaŭ 300 kilogramoj da fiŝoj el Pollando troviĝos en la festa menuo sur la tabloj en Romo. Jam sabate 6 polaj kuiristoj pretigos la porokazajn pladojn por la festa Antaŭkristnaska Vespermanĝo en la pola paroĥejo de s-ta Stanislao Epikopo kaj Marito en la Eterna Urbo.  La solenan sankt­vesperan vespermanĝon partoprenos ĉirkaŭ 200 gastoj, inkluzive de polaj diplomatoj, sacerdotoj kaj lernantoj de pola lernejo. Mil fiŝporcioj estos servitaj krome al loĝantoj de omo post la s-ta Meso en la pola preĝejo.  La fiŝpladojn de polaj kuiristoj gustumos – same kiel pasintjare – ankaŭ papo Francisko kaj papo-emerito Bendedikto la 16. Tiam la polaj karpoj estis servitaj sur la festaj tabloj de pli ol 100 svisaj gvardianoj kaj iliaj familioj.

La fistransportaj konvojoj el Kołobrzeg (la nordorienta Pollando) kaj el Rytwiany (en la sudo de la lando) jam last­merkrede direktiĝis al. Romo. La veturon en Rytwiany inaŭguris historia sceno refrencanta al la Mezepoko, dum kiu monakoj kaj fiŝkaptistoj en epokaj vestoj emetis fiŝhokitajn karpojn en lignajn barelojn kun  akvo, kiujn ektiris la jungitaj ĉevaloj. Inter servotaj en Romo pladoj troviĝos i.a. fritita sur butero moruo kun pureo de florbrasiko aromatizita de trufla olivo, balta truto kun kukumoj kaj boletoj kaj trispecaj haringopladoj – kun oksikokaj beroj, en kremo kaj kun sekaj tomatoj.

El la elsendo 19.12.2014. Legas Milada

Fisoj el Pl en festa menuo en Romo kaj Vatikano


---

# Valoraj polikromiaĵoj en Tokarnia

**Published:** 2014-12-19

**URL:** https://pola-retradio.org/2014/12/valoraj-polikromiajoj-en-tokarnia/

**Categories:** Kulturkroniko

**Audio:** /wp-content/uploads/2014/12/kk_mj_Malkovritaj-polikromiajoj-en-Tokarnia.mp3, /wp-content/uploads/2014/12/kk_mj_Malkovritaj-polikromiajoj-en-Tokarnia.mp3?_=5

Valoraj polikromiaĵoj sur lignaj altaraj tabuloj estis malkovritaj en la 18-jarcenta preĝejo en Tokarnia (en la suda Pollando) sur la tereno de etnografia parko.  En 1996 la larika hospitala preĝejo  el Rogowo, kiel donaco de la Dioceza Kurio en Kielce,   estis translokita el sia origina loko. La ĉefaj konservistaj laboroj pri ĝi finiĝis en 2002. La historia konstruaĵo kreiĝinta en 1863 daŭre plenumas siajn originajn religiajn funkciojn. Oni celebras tie sanktajn mesojn kaj multaj junaj paroj elektas ĝin kiel lokon de sia geedziĝo. Dank’ al la lastaj konservistaj labroj oni sukcesis malkovri la originajn polikromiaĵojn ĉe du flankaj altaroj.  Antaŭ konservistaj laboroj ili estis nigraj, sed dank’ al la fiziakj-kemiaj esploroj  konsrvistoj sukcesis malkovri la originan koloron sub kvar surpentritaj tavoloj. Sur la plato  de altaro dediĉita al sankta Johano Nepomuceno estis malkovritaj i.a. kvin flavaj sesangulaj steloj, kiuj simbolas tiun sanktulon, bildon de hostio kaj de hostiujo kaj spurojn de pentraĵoj imitantaj marmoron kaj florfirlandojn. Sur la altaro de la Krucumo estis makorita la Kristogramo IHS ĉirkaŭita de florkrono.  La altaroj estis ne sole renovigitaj, sed ankaŭ protektitaj. Povas evidentiĝi, ke ankaŭ la ĉefaltaro estis iam alikolora, sed tion povas konfirmi nur pliaj laboroj. La Etnografia Parko en Tokarnia okupas la areon de ĉirkaŭ 65 hektaroj. Trovigas en ĝi kelkdek alilokitaj el la regiono de la Sanktakruca Montaro (la suda Pollando) i.a. biendomo el la lokoj Suĉedniów, sonorilo el Kazimierza Wielksa, ventmuelilo el Dębno, grenstaplejoj el Złota, forĝejo, pluraj ĥatoj. Ĉiuj objektoj, kiujn eblas viziti,  estas ekipitaj per karakterizaj por ili mebloj kaj instrumentoj de la ĉiutaga uzo.

El la elsendo 19.12.2014. Legas Maciek


---

# E_elsendo el la 19.12.2014

**Published:** 2014-12-19

**URL:** https://pola-retradio.org/2014/12/e_elsendo-el-la-19-12-2014/

**Categories:** Elsendoj

**Audio:** /wp-content/uploads/2014/12/RetRadio_19.12.2014.mp3

Podkasto: Ludu en nova fenestro | Elŝutu

La Panorama Parko de Suwałki [suvaŭki] en la nordorienta Pollando estas unu el la laste elektitaj mirlokoj de la lando. Pri ĝi ni rakontas en nia cikla felietono pri Koninda Pollando. Komence ĉe la 397-a E-lsendo ĉe www.pola-retradio.org aŭdiĝas novaĵoj en antaŭkristnaska etoso. Vroclavo el la sudorienta Pollando ektroviĝis inter la eŭropaj urboj 2014, kie okazas la plej bela Antaŭkristnaska Bazaro, polaj fiŝoj – i.a. tradicie pola karpo estos servataj la plej proksiman sabaton en multaj romaj domoj, eĉ ĉe la papa tablo. Pri interesaj polikromiaĵoj en historia preĝejo en Tokarnia ni sciigas sekve. E-informoj notas iujn eventojn lige kun la nunjara Zamenhof-Tago. Fine aŭdiĝas Leterkesto. En ĝi aŭdiĝas “donaca” informo pri la aperinta “Oftecvortaro de Esperanto” de prof-ino Sabine Fiedler: http://univerlag-leipzig.de/catalog/article/1593-Frequency_Dictionary_Esperanto. La antaŭkristnaskaj novaĵoj, kultura informo kaj ankaŭ la felietono pri la Panorama Parko de Suwałki estas paralele legeblaj kaj aŭskult­eblaj ĉe nia paĝo en la rubrikoj Novaĵoj kaj Felietonoj.


---

# Vidinda Pollando: La Panorama Parko de Suwałki

**Published:** 2014-12-19

**URL:** https://pola-retradio.org/2014/12/vidinda-pollando-la-panorama-parko-de-suwalki/

**Categories:** Felietonoj

**Audio:** /wp-content/uploads/2014/12/fel_tm_Panorama-parko-de-Suwalki.mp3, /wp-content/uploads/2014/12/fel_tm_Panorama-parko-de-Suwalki.mp3?_=6

La duan lokon en la plebiscito de la periodaĵo National Geographik Traveler je 7 novaj mirlokoj de Pollando okupis la Panorama Parko de Suwałki [suvaŭki] en la nordorienta Pollando. Kreita en 1976-a jaro ĝi estas  la unua parko establita kun ĉi tiu karaktero.  Ĝia surfaco egalas al 6284 hektaroj. 60 procentojn de ĉi tiu areo okupas la kultiveblaj grundoj, 10 procentojn akvoj, 24 procentojn arbaroj, 4 procentojn marĉaj terenoj, 2 procentojn la ceteraj terenoj.

Grandaj kaj vastaj spacoj reliefe bildigas la riĉan grundo­formon. Sur la tereno de la Parko troviĝas 24 lagoj kun la suma surfaco de unu hektaro. La Parko troviĝas sur la tereno de la tiel nomataj Verdaj Pulmoj de Pollando kaj apartenas al la Eŭropa Ekologia Reto NATURO 2000, kiel Suwalki-rifuĝejo.

Sur ĝia tereno multas vidindaĵoj, kvankam ni parolos nur pri kelkaj. La ĉefa estas sendube la lago Hańcza [hanĉa], la plej profunda ne nur en Pollando, sed ankaŭ sur la tereno de la ebena Eŭropo. Ĝia profundo atingas 108 kaj duonan metrojn, ĝi havas la surfacon de 305 hektaroj kaj la longeco de ĝiaj bordoj egalas al preskaŭ 12 kilometroj. Pli ol 120 milionoj da kubometroj da akvo plenigas profundan post­glaĉeran fluejon, kiun karakterizan ĉeborde alta kaj kruta eskarpo. Unikan karakteron havas la vasta plaĝo de Hańcza kovrita per ŝtonoj kaj la ŝtona bordo de la lago preskaŭ senigita je bordo­plantaro. Aliflanke subakve plantoj karakterizaj por akvoj puraj, diafanaj kaj profundaj formas vastajn herbejojn. La atenton meritas la senvertebra faŭno de la lago.  Pro la unika karaktero de Hańcza jam en 1963 estis tie kreita akvo­-panorama rezervejo „La lago Hańcza”.

Aliaj rezervejoj ligiĝas kun terenoj kovritaj per post­glaĉeraj ŝtonoj. Ekzemple “Głazowisko Bachanowo” [guazovisko baĥanovo], kion eblas traduki kiel ŝtonejo Bachanowo etendiĝas sur fragmento de herbejo kun la surfaco de ĉirkaŭ unu hektaro. Kovras ĝin ĉirkaŭ 10 mil ŝtonoj, kies perimetro varias de  la duona metro ĝis 8 metroj. Temas pri la plej firmaj kaj rezistaj ŝtonoj transportitaj de la skandinavia glaĉero. Alian karakteron havas la rezervejo “Głazowisko Rutka”, kiu sur pli ol 49 hektaroj ekzempligas la tiel nomatan glaĉeran gruzon devenantan de antaŭ 12 mil jaroj.

Inter interesaj lokoj ni menciu ankaŭ la lokon Wiżajny [viĵajni], plej verŝajne unu el la plej malnovaj en ĉi tiu regiono. La urborajtojn ĝi akiris fine de la 16-a jarcento.

Konfirmis ilin reĝo Johano la 3-a Sobieski en 1693, kiam kreiĝis tie starostejo konfidita komence al la magnata gento Radziwiłł. Dum la invado de la svedaj trupoj Wiżajny estis detruita. Post la rekonstruo ĝia brilepoko datiĝas je la 17-a/19-a jarcentoj. En 1870 Wiżajny perdis la urborajtojn. Hodiaŭ konserviĝis sole la arkitektura spacoaranĝo ĉirkaŭ la urboplaco.

Wiżajny havas atrakcian situon sur la altaĵeta pasejo inter la lagoj Wiżajny kaj Wistuć proksime al  la plej granda altaĵo de la tuta Suwałki-regiono, kiu estas Góra Rowelska leviĝanta 298 metrojn super la marnivelo. Tio kreas bonajn kondiĉojn por aktiva turismo same somere kiel ankaŭ vintre.

Wiżajny estas difinita kiel la „pola malvarmo­centro” pro la plej malaltaj mezaj jaraj temperaturoj ekster la montara tereno kaj ankaŭ pro la plej malaltaj temperaturoj de januaro, fine pro la influo de severa kontinenta klimato, kiu kaŭzas longan konserviĝon de la neĝtavoloj.

La komunumo de Wiżajny estas la plej nordoriente situanta parto de Suwałki-distrikto en la Podlaĥia vojevodio. Sur la tereno de pli ol 122 kvadrataj kilometroj en 36 vilagoj loĝas 2900 loĝantoj. La suda parto de la komunumo troviĝas ĝuste kadre de la Panorama Parko de Suwałki.

El la elsendo 19.12.2014. Legas Tomek


---

# Kiel limigi la balot­trompojn

**Published:** 2014-12-23

**URL:** https://pola-retradio.org/2014/12/kiel-limigi-la-balottrompojn/

**Categories:** Novaĵoj

**Audio:** /wp-content/uploads/2014/12/w_tm_nefalsebla-balotujo.mp3, /wp-content/uploads/2014/12/w_tm_nefalsebla-balotujo.mp3?_=7

Juna loĝanto de Vroclavo en la sudokcidenta Pollando prilaboris projekton de elektronika balotujo, kiu kalkulas la voĉojn jam en momento, kiam oni metas en ĝin balotilon kaj ebligas koni plenajn balotrezultojn apenaŭ kelkajn minutojn post ilia finiĝo. Bedaŭrinde lia ideo, kiu efike limigus balottrompojn, kiujn ni frontis eĉ dum la lastaj komunumaj balotoj, ne vekis inteesiĝon. Patryk Arlamowski la ideodoninto de la projekto diplom­itiĝis pri aŭtomatiko kaj robotiko en la Vroclava Politekniko specialist­iĝante pri komputilaj stir­sistemoj. Li estadis en Hispanio kiel stipendiito pri la internacia merkatiko. Li krome diplomitiĝis pri la produkto­administrado kaj novuma entreprenemoo en la Ekonomika Universitato.

La elektronika balotujo en momento de la enmetado de la papera balotilo skanas ĝin kaj la rezulto estas notita en la sistemo troviĝanta tute dise disde la balotujo. Por ĉia eventualo la papera kopio de la balotilo restas en la balotujo, do ĉiumomente eblas mane ver­konoformigi la rezulton de la kalkul­sistemo. Por certigi sekurecon ĉiu malfermo de la balotujo estas aŭtomate malkovrata kaj registrata, ne ekzistas do la eblo falsi la balotojn.

El la elsendo 23.12.2014. Legas Tomek

nefalsebla balotujo


---

# Plurkultura Parko en Wałbrzych

**Published:** 2014-12-23

**URL:** https://pola-retradio.org/2014/12/plurkultura-parko-en-walbrzych/

**Categories:** Novaĵoj

**Audio:** /wp-content/uploads/2014/12/w_msz_kultura-komplekso-sur-la-postindustria-tereno.mp3, /wp-content/uploads/2014/12/w_msz_kultura-komplekso-sur-la-postindustria-tereno.mp3?_=8

Pli ol 100 milionoj da zlotoj estis destinitaj por restaŭri la objektojn de la eksa minejo de la ŝtona karbo „Julia” en Wałbrzych [vaŭbĵiĥ]. Sur ĝia tereno kreiĝis la Plurkultura Parko „Malnova minejo”. La celo de la restaŭraj laboroj estis ne nur krei muzeon de unu el la plej valoraj historiaj objektoj de la teknika kulturo en la mondo. Oni celis krome establi modernan publikan spacon, kiu kon­entigus la kulturajn aspirojn de la urbo kaj postulojn de la nuntempa amasa turismo. Sur pli ol kvar hektaroj troviĝas 16 postminejaj konstruaĵoj plene renovigitaj kaj adaptitaj por la kulturaj celoj. La industria komplekso funkcianta ekde nun kiel moderna kultur­centro lasas al la vizitantoj la eblecon elekti inter teatra spektaklo, ekspozicio de la nuntempa arto, ceramikaĵ­fara laborejo aŭ sekvo de la subtera minejo itinero, kie i.a. estas demon­strataj grand­dimensiaj min­aranĝaĵoj.  La restaŭro de la malova minejo en Wałbrzych kalkuliĝas al malmultaj en la lando projektoj en tiom granda skalo primastrumi la postindustrian terenon por la kultura celo. Sur ĝia tereno funkcias la lokaj kultur­institucioj kaj ekster­registaraj organizoj. Funkcias tie muzika klubo kaj restoracio.

El la elsendo 23.12.2014. Legas Milada

kultura komplekso sur la postindustria tereno


---

# La eŭropunia orfeco

**Published:** 2014-12-23

**URL:** https://pola-retradio.org/2014/12/la-europunia-orfeco/

**Categories:** Novaĵoj

**Audio:** /wp-content/uploads/2014/12/w_msz_eu-a-orfeco.mp3, /wp-content/uploads/2014/12/w_msz_eu-a-orfeco.mp3?_=9

Laŭ Observejo de Socia Integreco en Opole (la sudokcidenta Pollando) almenaŭ 10, 4 mil infanojn en la vojevodio suferas la tiel nomatan eŭrop-orfecon. Ĝi signifas situacion, en kiu almenaŭ unu el la gepatroj forveturis eksterlanden serĉante laboron. En duono de kazoj tio kaŭzas eduk­problemojn.  La esploroj el la 4-a jarkvarono de 2013 estis komparitaj kun tiuj el la jaro 2008. El ili rezultas, ke la nombro de eŭroporfoj en 2013 kreskis en la regiono je 8 procentoj. Laŭ demografoj ĉ. 100-120 mil personoj el la regiono de Opole entreprenas – en la skalo de unu jaro – laboron eksterlande. En la esploro oni reliefigis, ke kvankam enspezcela migrado avantaĝe influas la financan situacion de la elmigrantoj, ĝi negative influas la familian vivon. La esplor­rezultoj estis prilabor­itaj baze de pli ol 900 enketoj en la regionaj lernejoj kaj antaŭ­lernejoj (temis tamen pri respondo de ĉ. duono de la celitaj), en la distriktaj famili­helpaj centroj aŭ centroj de la socia helpo, ankaŭ inter poloj el la regiono laborantaj eksterlande kaj liaj kungeedzoj.  La eduk­problemoj ligiĝis plej ofte kun malpli bonaj lernonotoj de la infanoj, ilia ofta foresto dum lecionoj kaj la deziro troviĝi en la centro de atento.

El la elsendo 23.12.2014. Legas Milada

eu-a orfeco


---

# E_elsendo el la 23.12.2014

**Published:** 2014-12-23

**URL:** https://pola-retradio.org/2014/12/e_elsendo-el-la-23-12-2014/

**Categories:** Elsendoj

**Audio:** /wp-content/uploads/2014/12/RetRadio_23.12.2014.mp3

Podkasto: Ludu en nova fenestro | Elŝutu

En la 398-a E-elsendo ĉe www.pola-retradio.org ni denove renkontiĝas kun Marc Bavant el Francio, kiu klarigas la rezult­indikajn proprecojn de Esperanto, reference al sia ĉi-tema prelego dum la Lingvistika Simpozio en Poznano. Komence ni tamen referencas al grava komunuma informo pri Esperantisto 2014 de “La Ondo de Esperanto”. La sekvantaj aktualaĵoj rilatas al la fenomeno de la t.n. eŭropunia orferco, projekto de balotujo maleblig­anta falsi balotojn kaj nova postindustria komplekso en Wałbrzych. Scienc­bultene ni informas pri la klopodoj rekrei la populacion de la polaj fiŝagloj, kio kelkloke okazas sukcese. Lige kun la fakto, ke ni frontas Kristnaskon la ĉi-rilataj festaj akcentoj ne mankas en la elsendo. Ni memorigas la pacemfazan porokazan kanton “Kristnasko tra la tero”, kiun plenumas Mélanie Prin kaj krome ni prezentas poeziaĵon de Helena Dobaczewska-Skonieczka “Atendado”, kiu enkondukas en la festan agordon. La informoj de ĉi tiu elsendo estas aparte legeblaj kaj aŭskulteblaj en la rubrikoj “Novaĵoj” kaj “Sciencaj informoj” . En la rubriko “Antaŭ la mikrofono” aŭdiĝas la interparolo kun nia antaŭ­mikrofona gasto.


---

# Intervjuo kun Marc Bavant pri rezultindikaj proprecoj de Esperanto

**Published:** 2014-12-23

**URL:** https://pola-retradio.org/2014/12/intervjuo-kun-marc-bavant-pri-rezultindikaj-proprecoj-de-esperanto/

**Categories:** Antaŭ la mikrofono

**Audio:** /wp-content/uploads/2014/12/Kun-Marc-Bavant-pri-rezulindika-propreco-de-Eo.mp3, /wp-content/uploads/2014/12/Kun-Marc-Bavant-pri-rezulindika-propreco-de-Eo.mp3?_=10

Kun Marc Bavant el Francio ni referencas al lia prelego dum la septembra lingvistika Simpozio en Poznano pli detale traktante la rezultindikajn proprecojn de Esperanto. El la elsendo 23.12.2014 .


---

# La lubuŝa regiono estas la pola rifuĝejo de fiŝaglo

**Published:** 2014-12-23

**URL:** https://pola-retradio.org/2014/12/la-lubusa-regiono-estas-la-pola-rifugejo-de-fisaglo/

**Categories:** Sciencaj informoj

**Audio:** /wp-content/uploads/2014/12/sc_mj_renaskigas-la-populacio-de-la-polaj-fisagloj.mp3, /wp-content/uploads/2014/12/sc_mj_renaskigas-la-populacio-de-la-polaj-fisagloj.mp3?_=11

La lubuŝa regiono en la okcidenta Pollando povas estis konsiderata kiel rifuĝejo de la landa populacio de fiŝagloj, kiuj apartenas en Pollando al unu el la plej maloftaj kaj minacitaj rabobirdoj. Vivas tie 8-9 parojn de la fiŝagloj, kiuj en la nuna jaro kovis kaj kreskigis 6 fiŝaglidojn. En la tuta lando vivas apenaŭ ĉirkaŭ 35 paroj de ĉi tiuj imponaj birdoj. Krom en la regiono de Zielona Góra ankaŭ en Varmio kaj Mazurio.

Fiŝagloj ĉiam pli volonte lokas siajn nestojn sur la elektro­liniaj fost­aranĝaĵoj. En Pollando jam preskaŭ la duono de fiŝagla populacio nestas tiamaniere kaj laŭ pritakso de specialistoj, tio povas helpi al ilia transdaŭro. La kresko de fiŝagloj en la okcidenta Pollando kun la gvidata tie aparta protekto­strategio. En la periodo 2011-2015 estis kreiĝontaj ĉirkaŭ 50 elektroliniaj fosto­aranĝaĝoj sur elektitaj areoj. En la lokoj de la kovado estis instalitaj generaj protekto­sferoj. Al la protekta kampanjoj de la fiŝagloj en la lubuŝa regiono aktive aliĝis ornitologoj, natur­amantoj kaj fiŝhokantoj, kiuj monitoras la aperadon de ĉi tiuj birdoj.

El la elsendo 23.12.2014. Legas Maciek


---

# Interparolo kun Dominika Krajniewska ankaŭ pri ŝia ŝato de Pola RetRadio

**Published:** 2014-12-26

**URL:** https://pola-retradio.org/2014/12/interparolo-kun-dominika-krajniewska-ankau-pri-sia-sato-de-pola-retradio/

**Categories:** Antaŭ la mikrofono

**Audio:** /wp-content/uploads/2014/12/Dominika-Krajenska_26.12.2014.mp3, /wp-content/uploads/2014/12/Dominika-Krajenska_26.12.2014.mp3?_=12

Kun Dominika Krajniewska el Pollando , talenta dekkelkjarulino renkontita dum Arkones en Poznano ni interparolas pri  kelkaj ŝiaj interesiĝoj, kaj ankaŭ pri ŝia ŝato aŭskulti E-elsendojn de la Pola RetRadio. El la elsendo 26.12.2014 .


---

# Interparolo kun Eliza Kehlet interalie pri la kultura programo de la Lilla UK en 2015

**Published:** 2014-12-26

**URL:** https://pola-retradio.org/2014/12/interparolo-kun-eliza-kehlet-interalie-pri-la-kultura-programo-de-la-lilla-uk-en-2015/

**Categories:** Antaŭ la mikrofono

**Audio:** /wp-content/uploads/2014/12/Eliza-Kehlet_26.12.2014.mp3, /wp-content/uploads/2014/12/Eliza-Kehlet_26.12.2014.mp3?_=13

Kun Eliza Kehlet el Danlando , unu el la ideo­donintoj de la Kultura Kaso por la arta programo de la Jubilea 100-a UK en Lillo, ni interparolas pri tio, kiel kreiĝis la ideo de la Kaso, kion ĝi celas kaj kiel eblas al ĝi kontribui. ĉar ŝi mem kontribuas al la Kaso i.a. por omaĝi la memoron de siaj  gepatroj, ankaŭ la vefto ligita kun la E-familio edukanta denaskulojn aŭdiĝas en nia interparolo surbendigita dum la Malferma Tago en Roterdamo. El la elsendo 26.12.2014 .


---

# E_elsendo el la 26.12.2014

**Published:** 2014-12-26

**URL:** https://pola-retradio.org/2014/12/e_elsendo-el-la-26-12-2014/

**Categories:** Elsendoj

**Audio:** /wp-content/uploads/2014/12/RetRadio_26.12.2014.mp3

Podkasto: Ludu en nova fenestro | Elŝutu

Eliza Kehlet el Danlando kaj Dominika Krajniewska el Pollando estas la gastoj de la 399-a E-elsendo ĉe www.pola-retradio.org. Kun Eliza Kehlet, unu el la ideo­donintoj de la Kultura Kaso por la arta programo de la Jubilea 100-a UK en Lillo ni interparolas pri tio, kiel kreiĝis la ideo de la Kaso, kion ĝi celas kaj kiel eblas al ĝi kontribui. Ĉar ŝi mem kontribuas al la Kaso i.a. por omaĝi la memoron de siaj gepatroj, ankaŭ la vefto ligita kun la E-familio edukanta denaskulojn aŭdiĝas en nia interparolo surbendigita dum la Malferma Tago en Roterdamo. Dominika Krajeńska ne estas denaskulino, sed kiel kelkjara knabino dank’ al sia avo ŝi bonege ekregis la lingvon. Renkontiĝ­inte dum Arkones en Poznano ni interparolas pri kelkaj ŝiaj interesiĝoj, kaj ankaŭ pri ŝia daŭre fidela aŭskultado de niaj elsendoj. La interparolojn interplektas kelkaj polaj   Kristnaskaj Kantoj en la E-vesto, kio ebligas pluĝui la Kristnaskan etoson. Notendas, ke temas pri porokazaj kantoj kun kelkcentjarcenta historio. Kantas Mariusz Domaszewicz, Remigiusz Kossakowski, la korusoj Hejnał kaj Muzilo. La interparoloj kun niaj antaŭ­mikrofonaj gastoj estas aparte aŭskult­eblaj en la rubriko “Antaŭ la mikrofono”.


---

# Polaj infanoj por siaj samaĝuloj en Hindio

**Published:** 2014-12-30

**URL:** https://pola-retradio.org/2014/12/polaj-infanoj-por-siaj-samaguloj-en-hindio/

**Categories:** Novaĵoj

**Audio:** /wp-content/uploads/2014/12/W_kg_msz_polaj-infanoj-por-hindaj-samaguloj.mp3, /wp-content/uploads/2014/12/W_kg_msz_polaj-infanoj-por-hindaj-samaguloj.mp3?_=14

Ekde la dua Kristnasko-tago, t.e. ekde la 26-a de decembro ĝis la 6-a de januaro infanoj el Pollando kadre de la kampajo „Misiistaj Kristnaskaj Bondeziruloj” kvestas nunjare favore al siaj malriĉaj samaĝuloj en Hindio. En la vestoj de i.a. Tri Reĝoj, paŝtistoj ili vizitas polajn domojn prezentante scenon pri la Kristnasko kaj petante etan subtenon por malgrandaj hindoj.

En Hindio – en unu el la plej multnombraj kaj mizeraj landoj de la mondo – loĝas unu miliardo 200 milionoj da homoj. Mizero trafas 35 procentojn de la socio, 200 milionoj da hindoj suferas malsaton. Pli ol la duono de infanoj ĝis la 5-a vivojaro estas subnuntrita kaj preskaŭ 50 procentoj suferas subpezon. Pli ol 55 milionoj da infanoj sub la 14-a vivojaro devas sklave labori. Iia meza labortago daŭras 13 horojn dum ili enspezas ĉ. unu kvaronon de cendo. En Novdelhio kiel strat­infanoj  vivas kvindek mil senhejmaj infanoj. Laŭ unu el polaj monakinoj laborantaj kun ili al la plej urĝaj bezonoj apartenas la tasko certigi ili manĝon kaj egaligajn edukokupojn.

Pasintjare dum la misiista kampanjo de polaj infanoj oni kolektis preskaŭ du milionojn da zlotoj, t.e. ĉirkaŭ 250 mil eŭrojn. Tiam la helpo celis infanojn en Afriko, Suda Ameriko kaj Azio. Polaj infanoj al la helpo­kampanjo iniciatita en la germanlingvaj landoj aliĝis antaŭ 19 jaroj, en 1993.

El la elsendo 30.12.2014. Legas Milada kaj Krystyna


---

# Skolta donacpakaĵo por poloj malantaŭ la orienta limo

**Published:** 2014-12-30

**URL:** https://pola-retradio.org/2014/12/skolta-donacpakajo-por-poloj-malantau-la-orienta-limo/

**Categories:** Novaĵoj

**Audio:** /wp-content/uploads/2014/12/W_kg_msz_Kristnaska-Donacpakajo.mp3, /wp-content/uploads/2014/12/W_kg_msz_Kristnaska-Donacpakajo.mp3?_=15

Jam la 18-an fojon la Skolta Asocio de la Respubliko organizis porokazan donackampanjon por poloj loĝantaj malantaŭ la orienta limo. Kun konkretaj, eĉ se simbolaj, donacoj skoltoj veturis al Belorusio kaj Ukrainio.  La esenco de la kampanjo ne konsistas tamen en konkretaj donacoj, sed en la komuna kunesto, renkontiĝo en la pollingva medio, interŝanĝo de la kristnaskaj bondeziroj kundividante blankan oblaton, plenumo de polaj kristnaskaj kantoj.

La kampanjo „La donacpakaĵo” celas unuavice malgrandajn lokojn, kie neniu rifuzas helpon. Kelkfoje, kiam vintro estas severa la  forajn vilaĝojn oni alveturas per ĉaroj aŭ sledoj tirataj de ĉevaloj. La kampanjo animas ankaŭ la lokan socion por komune porti helpon al tiuj, kiuj ĝin bezonas en grado plej signifa. La situacio de poloj sur la iamaj polaj teritorioj malantaŭ la orienta limo, aparte grizaĝaj, estas tre malfacila. La renkontiĝoj estas neforgesebla travivaĵo plena de kortuŝoj same por la loĝantaj tie poloj, kiel ankaŭ por vizitantaj ilin skoltoj.

Kadre de la nunjara kampanjo polaj skoltoj vizitis pli ol 1400 polajn familiojn malantaŭ la orienta limo. Ili estis en Grodno kaj Wołkowyska en Belorusio kaj en Żytomierz, Wołograd Wolyński, Równe, Trzepietówka, Złoczów, Dowbysz, Lwów en Ukrainio.

El la elsendo 30.12.2014. Legas Milada kaj Krystyna


---

# D-ro Maciej Jaskot pri konferenco ligita kun kuprogravuraĵo de Albrecht Dürer “Melankolio 1”

**Published:** 2014-12-30

**URL:** https://pola-retradio.org/2014/12/d-ro-maciej-jaskot-pri-konferenco-ligita-kun-kuprogravurajo-de-albrecht-durer-melankolio-1/

**Categories:** Antaŭ la mikrofono

**Audio:** /wp-content/uploads/2014/12/Kun-MJ_Melankolio-de-AD-500-jara.mp3, /wp-content/uploads/2014/12/Kun-MJ_Melankolio-de-AD-500-jara.mp3?_=16

Kun Maciej Jaskot el Pollando ni interparolas pri interesa interbranĉa scienca konferenco ligita kun la 500a datreveno de la kreiĝo de la kuprogravuraĵo de Albrecht Dürer “Melankolio 1”. Temas pri unusola verko de la artisto en la polaj kolektoj. Al tiu konferenco kontribuis ankaŭ nia interparolanto. El la elsendo 30.12.2014 .


---

# E_elsendo el la 30.12.2014

**Published:** 2014-12-30

**URL:** https://pola-retradio.org/2014/12/e_elsendo-el-la-30-12-2014/

**Categories:** Elsendoj

**Audio:** /wp-content/uploads/2014/12/RetRadio_30.12.2014.mp3

Podkasto: Ludu en nova fenestro | Elŝutu

Interparolo kun Maciej Jaskot pri la 500-jariĝo de la troviĝanta en polaj kolektoj kuprogravuraĵo de Albert Dürer „Melankolio” kaj okazinta tiuokaze scienca konferenco, la laŭvica fragmento de Quo Vadis de Henryk Sienkiewicz en la E-traduko de Lidia Zamenhof estas la ĉef­programeroj de la 400-a E-elsendo ĉe www.pola-retradio.org. La interparolon akompanas la malnova kanto en la plenumo de la kvarteto „Beltono’, ne senkaŭze. Komencaj informoj rilatas al la Kristnaskaj subteno­kampanjoj: por poloj malantaŭ la orienta limo de Pollando kaj por hindaj samaĝuloj de polaj infanoj. Lige kun tio aŭdiĝas laŭvica pola Kristnaska kanto, kiun plenumas la pola ensemblo „Muzilo” – „En Bet Leĥem regas ĝoj’ senfina”. En la scienca bulteno ni informas pri Prix Galien por polaj specialistoj protektantaj la aŭdokapablon. La informoj de la elsendo estas aparte legeblaj kaj aŭskult­eblaj en la rubrikoj “Novaĵoj” kaj “Sciencaj informoj”. En la rubriko “Antaŭ la mikrofono” aŭdiĝas la interparolo kun nia antaŭmikrofona gasto.


---

# Prix Galien por polaj specialistoj

**Published:** 2014-12-30

**URL:** https://pola-retradio.org/2014/12/prix-galien-por-polaj-specialistoj/

**Categories:** Sciencaj informoj

**Audio:** /wp-content/uploads/2014/12/sc_tm_Prix-Galien-por-polaj-specialistoj-pri-audokapablo.mp3, /wp-content/uploads/2014/12/sc_tm_Prix-Galien-por-polaj-specialistoj-pri-audokapablo.mp3?_=17

Polaj specialistoj el Aŭdocentro en la loko Kajetany apud Varsovio ricevis en Monte Carlo oran medalon de internacia konkurso Prix Galien pro la prilaboro de la unua en la mondo Landa Teleaŭdiologia Reto. Ĝia ideodoninto kaj kreinto estas la estro de la Internacia Centro de Aŭdokapablo, profesoro Henryk Skarżyński. Oni utiligas ĝin por pacientoj kun koĥlea enplantaĵo. Nome tiuj personoj post la operacio bezonas longdaŭran protekton, kio ligiĝas kun multaj vizitoj en la hospitalo, ofte longaj vojaĝoj tre tedaj kaze de kelkmonataj aŭ unujaraj infanoj. Por ili estis kreita la tele­medicina sistemo, kiu ebligas gvidi malmultekostan kaj efikan rekapabligadon de aŭdo- kaj parolokapablo kaj distancan priservon de pacientoj kun diversspecaj  koĥleaj enplantaĵoj. La laboroj pri la sistemo estis inaŭguritaj antaŭ 14 jaroj. Antaŭ 7 jaroj oni demonstris ĝin sur la internacia areno. Nun la Landa Reto de Teleaŭdiologio disponas pri 20 centroj en la tuta Pollando kaj estas unika  ĉi-speca sistemo en la sanprotekto.

La fondita en 1970 Prix Galien ĝuas prestiĝon kaj rekonon en la tuta mondo. Atribuata al firmaoj kaj individuoj pro esploroj, plej novaj teknologioj kaj novumaj produktoj ĝi estas taksata kiel la plej grava distingo koncerne medicinajn aranĝaĵojn tuj post Nobel-premio pri medicino.

El la elsendo 30.12.2014. Legas Tomek


---
