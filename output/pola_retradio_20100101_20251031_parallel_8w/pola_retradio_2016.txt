E_elsendo el la 01.01.2016
[2016-01-01]
https://pola-retradio.org/2016/01/e_elsendo-el-la-01-01-2016/

Podkasto: Ludu en nova fenestro | Elŝutu

Pacan kaj Feliĉan Novan Jaron 2016 ! Tiuj ĉi reciproke interŝanĝataj bondeziroj ruĝfadene ŝpiniĝas tra la 511-a E-elsendo ĉe www.pola-retradio.org . En la komenca riĉa kulturkroniko ni informas pri 2016 kiel la Jaro de Henryk Sienkiewicz en Pollando. Lia romano „Quo Vadis” poparte jam de kelka tempo aŭdiĝas en la varsovia E-programo. Pasintjare ni prezentis la silueton de Jan Potocki (26.06.2015), hodiaŭ ni informas pri la funkcianta en la Varsovia Reĝa Kastelo porokaza ekspozicio ligita kun li kaj lia fama romano „Manuskripto trovita en Zaragozo”. Pri la spuroj de slavoj en la orienta Bavario eblas aliflanke multon ekscii en interesa ekspozicio en la Varsovia Arkeologia Muzeo. Nia E-komunumaj informoj ligiĝas kun kelkaj januaraj limdatoj – serĉado de volontulo por la CO en Roterdamo kaj invito al prelegontoj de IKU dum la Nitra UK. Fina leterkesto plenplenas de bondeziroj. Muzike ni ĉerpas fragmente el la mazurko de Frederiko Chopin 68 op.1. Kante akompanas nin Mariusz Domaszewicz per la kanzono „Tempo de Espero”, la espero,  ke la 2016-a alportos plenumiĝon de ĉies revoj kaj planoj. La fina „Ni deziras bonan jaron” el unu el la plej fruaj KD-oj de Vinilkosmo kompletigas la bondeziran enhavon de la unua E-elsendo en 2016. La komencaj informoj estas  paralele legeblaj kaj aŭskulteblaj en la rubriko „Kulturkroniko”.

--------------------------------------------------------------------------------

Jan Potocki. Manuskripto trovita en Zaragozo
[2016-01-01]
https://pola-retradio.org/2016/01/jan-potocki-manuskripto-trovita-en-zaragozo/

Lige kun la 2015-a jaro  solenata i.a. kiel Jaro de Jan Potocki en la Reĝa Kastelo en Varsovio estas vizitebla ĝis la fino de januaro 2016 porokaza ekspozicio „Jan Potocki. Manuskripto trovita en Zaragozo”. Jan Potocki (1761-1815) blazone Pilawa estis ido de konata aristokrata gento, verkisto, dramverkisto, politikisto, historiisto, vojaĝanto, esploristo de antikva historio kaj de popolaj kutimoj. Li aŭtoris ankaŭ tekstojn historiajn, vojaĝraportojn el diversaj landoj, filozofiajn disertaĵojn kaj dramojn. La verko, kiu famigis lian nomon estas „Manuskripto trovita en Zaragozo” verkata ekde 90-aj jaroj de la 18-a jarcento. Ĝiaj unuaj fragmentoj aperis en presita formo franclingve en 1805. Temas pri la plurvefta romano, en kiu realo miksiĝas kun fantazio kaj historiaj kaj politikaj faktoj kun elementoj ĉerpitaj el legendoj kaj orientaj fabeloj. Jam ekde la unua eldono la verko inspiris multajn kreantojn. Unu el la plej novaj estas la serio de 12 grandformataj komponaĵoj de Sławomir Chrystow kreiĝintaj laŭ la mendo de Marek Potocki. Ili estas faritaj per la tekniko de tuĉdesegno, guaŝo kaj akvarelo. Krom tiuj ilustraĵoj en la ekspozicio vizitebla en la Reĝa Biblioteko estas prezentataj portretoj de la membroj de Potocki-familio i.a. de Anton Graff kaj Johann Baptist von Lampi, kelkaj objektoj apartenantaj al la aŭtoro de la Manuskripto kaj ankaŭ kajeroj kun la manuskripto de la romano. La objektoj kaj memoraĵoj devenas el la kolekto de Marek Potocki, la Kastela Muzeo en Łańcut, la Fondaĵo de Teresa Sahakian kaj la Reĝa Kastelo en Varsovio. Vidu la elsendon el la 26.06.2015.

El la elsendo 01.01.2016. Legas Maciek – 2’06”

--------------------------------------------------------------------------------

La 2016-a la Jaro de Henryk Sienkiewicz
[2016-01-01]
https://pola-retradio.org/2016/01/la-2016-a-la-jaro-de-henryk-sienkiewicz/

La pola Senato proklamis la 2016-an jaron kiel Jaron de Henryk Sienkiewicz lige kun la 100-a datreveno de lia morto relifigante liajn meritojn en la instruado de fiero esti polo kaj pro la amo al la patrolando. Kiel substrekis polaj senatanoj pere de sia kreado, publica agado kaj socia aktiveco li vekis la nacian konscion, li instruis ami la patrolandon, li instruis la kapablon al sinoferoj. Kiel estis konstatite, en la rezolucio la Jaro estas proklamita ne nur por  omaĝi tiun ĉi Grandan Polon, sed ankaŭ por popularigi lian kreadon kaj ideojn troviĝantajn en liaj libroj,  unuavice temas pri patriotismo kaj ligiĝo al la tradiciaj valoroj. Dum la epoko de dispartigoj li verkis por animlevi la korojn kaj liaj verkoj trafis sub ĉies tegmentojn. Liaj romanoj publikigigataj poparte en gazetaro per la komuna kunlegado kunigis reprezentantojn de ĉiuj socitavoloj. La influo de Sienkiewicz-lingvaĵo je la nuntempa pola lingvo estas malfacile trotaksebla. Sienkiewicz estis kaj estas ambasadoro de poleco i.a pro la romano enhavanta universalajn valorojn, kiu estas „Quo Vadis”. Tio alprenas en la nuna momento de la kontraŭpuŝiĝo de civilizacioj kroman, nuntempan signifon. Henryk Adam Aleksander Pius Sienkiewicz blazone Oszyk, pseŭdonome Litwos estas unu el la ple popularaj polaj verkistoj kiel la aŭtoro de „Trilogio”, „Teŭtonkavaliroj”, „Quo Vadis”, „Połaniecki-Familio”  kaj en „Tra Dezerto kaj Praarbaro”. Pro la tuto de sia literaturista verkado li ricevis literaturan Nobel-premion en 1905. En sia tiuokaza parolado Henryk Siekiewicz reliefigis, ke tiu honoro estas aparte valora por li kiel  la filo de Pollando, kiun oni proklamis morta kaj jen unu el la pruvoj, ke ĝi vivas. Oni deklaris ĝin konkerita, kaj jen nova pruvo, ke ĝi kapablas venki.

El la elsendo 01.01.2016. Legas Tomek – 2’07”

--------------------------------------------------------------------------------

Slavoj en la orienta Bavario
[2016-01-01]
https://pola-retradio.org/2016/01/slavoj-en-la-orienta-bavario/

La ekspozicio Slavoj en la orienta Bavario funkcianta en la Arkeologia Muzeo de Varsovio prezentas eksterordinare valoran kolekton de historiaj objektoj ligitaj kun la slava setliĝado sur la tereno de Bavario. La esploroj de la germanaj arkeologoj elmontris, ke ĉi tiu tereno en la frua mezepoko estis enloĝata same de ĝermanoj kiel ankaŭ slavoj. La apogea periodo de la slava setliĝado datiĝas je la 8-a kaj 9-a jarcentoj, sed ĝia komenco estas multe pli frua. La sensaciaj malkovroj en Ratisbono pruvas, ke la unuaj slavoj venis al la tereno de Bavario jam fine de la 6-a jarcento. La prezentataj eksponaĵoj, kiel ora kaj arĝenta juvelaro, objektoj de la ĉiutaga uzo kaj malmulte konataj el Pollando unutranĉaj glavoj de la speco sax pruvas la reciprokajn influojn de la slava kulturo kun la ĝermanaj bajuvaroj (malnova nomo de bavaroj). Ili ankaŭ reliefigas komplikan bildon de la slava setliĝado – de la ĉiutaga vivo kaj pagana ritaro ĝis kristanigaj procezoj kaj asimiliĝo. La ekspozicio daŭranta ĝis la mezo de marto 2016 estis pretigita kunlabore kun la Muzeo de Ratisbono kaj la Arkeologiaj Muzeoj en Varsovio kaj Krakovo.

El la elsendo 01.01.2016. Legas Tomek – 1’24”

--------------------------------------------------------------------------------

Epifanio en Pollando
[2016-01-05]
https://pola-retradio.org/2016/01/epifanio-en-pollando/

Morgaŭ dum la festo de Epifanio en preskaŭ 450 urboj de Pollando kaj eksterlando okazos jam la 8-an fojon bunta evento, kiun konsistigas Marŝantaroj de la Tri Reĝoj. La ĉefaj figuroj de la eventoj estas la evangeliaj figuroj de la Tri Reĝoj Gasparo, Melkioro kaj Baltazaro, kiuj akompanite  de koreteganinoj kaj kavaliroj kondukas ĉiujn kunvenintojn al la Kripeto serĉante Jesuon.  Laŭ la tuta itinero estas prezentataj scenoj memorigantaj la Kristnaskon kaj oni plenumas kristnaskajn kantojn. La marŝantarojn kun ĉiu jaro partoprenas ĉiam pli da diversaĝaj poloj, unuavice familioj kun infanoj. La nunjara devizo de epifaniaj marŝoj  estas „Unuavice mizerikordo – Amo. Paco. Pardono” referencata al la Eksterordinara Sankta Jaro en la katolika eklezio kaj la 31-aj Mondaj Tagoj de Junularo en Krakovo. La Marŝantaron akompanas multaj edukaj-kulturaj lokaj kaj tutlandaj eventoj.

El la elsendo 05.01.2016. Legas Milada – 1’23”

--------------------------------------------------------------------------------

Pola kaj eksterlanda politikisto de 2015
[2016-01-05]
https://pola-retradio.org/2016/01/pola-kaj-eksterlanda-politikisto-de-2015/

En la opinisondado de opiniesplora centro CBOS pri politikisto de la jaro 2015 venkis prezidento Andrzej Duda, kiel homo, kiu plej bone aktvis kaj faris plej multe por la intereso de la lando, socio kaj homoj. La duan lokon okupis Jarosław Kaczyński. Inter eksterlandaj politikistoj la nomon de politikisto 2015 akiris Agela Merkel. La duan lokon okupis Barak Obama. Laŭ la opinio de plimulto de la enketitoj – 989 personoj de reprezenta grupo de plenkreskaj poloj – neniu politikisto meritas ĉi tiun titolon.

El la elsendo 05.01.2016. Legas Milada – 0’48”

--------------------------------------------------------------------------------

Ŝanĝiĝintaj manĝokutimoj de poloj – 2000-2015
[2016-01-05]
https://pola-retradio.org/2016/01/sangigintaj-mangokutimoj-de-poloj-2000-2015/

Dum la lastaj 15 jaroj ŝanĝiĝis la manĝokutimoj de poloj. Kompare kun la 2-mila jaro je duono malpli da poloj konsumas terpomojn kaj panon. Daŭre poloj preferas porkan viandon, sed ĉiam pli ofte sur iliaj tabloj troviĝas kortbirdoj. Trioble kreskis la aĉetado de akvo en boteloj, je 150 procentoj la konsumado de ĉokolado, je pli ol 50 procentoj la konsumado de altkvalitaj viandaĵoj kaj pasto kaj je ĉirkaŭ 20 procentoj de fruktosukoj. En la sama periodo la elspezoj por nutraĵoj kreskis 40-procente. Multe pli ofte ol antaŭ 15 jaroj poloj vizitas restoraciojn kaj rapidmanĝejojn. Kvankam  poloj manĝas pli multe ol antaŭe, sed iliaj manĝoj estas malpli kaloriaj. Malkreskis la konsumado de plantproteinoj kaj karbonhidratoj. Plej kalorie manĝas emeritoj, en kies hejmaj mastrumejoj oni konsumas plej multe da sukero kaj ĉokolado. Elektante konsumprodukton poloj gvidas sin per prezo, produktolando (Pollando) kaj tio, ĉu temas pri ekologia produkto. Plej malmulte gravas marko kaj principe poloj ne emas pagi pli multe por akiri la tiel nomatajn produktojn de alta kvalito.

El la elsendo 05.01.2016. Legas Tomek – 1’21”

--------------------------------------------------------------------------------

E_elsendo el la 05.01.2016
[2016-01-05]
https://pola-retradio.org/2016/01/e_elsendo-el-la-05-01-2016/

Podkasto: Ludu en nova fenestro | Elŝutu

En nia 512-a E-elsendo el Varsovio aŭdiĝanta ĉe www.pola-retradio.org ni prezentas la jam 36-an fragmenton de la romano de Henryk Sienkiewicz „Quo Vadis”en la E-traduko de Lidia Zamenhof. Komencaj aktualaĵoj traktas pri Politikisto de 2015, kiun elektis poloj, pri ŝanĝo de manĝokutimoj de poloj en la lastaj 15 jaroj, kaj pri ĉiam pli populara evento ligita kun Epifanio, la tiel nomataj Marŝantaroj de la Tri Reĝoj. La sciencbultena temo informas pri la kampanjo daŭranta en Pollando pri dietosuplementoj.  Komencaj informoj kaj sciencbultena temo estas paralele aŭdeblaj kaj legeblaj en la rubrikoj de nia paĝo Novaĵoj kaj Sciencaj Informoj. Muzike akompanas nin denove kristnaska kanto pri „Tri monarkoj”, ĉi-foje en la plenumo de Anna Osmakowicz.

--------------------------------------------------------------------------------

Ligna trezoro, projekto savi la malnovan arkitekturon
[2016-01-10]
https://pola-retradio.org/2016/01/ligna-trezoro-projekto-savi-la-malnovan-arkitekturon/

Elektronikaj modeloj de malnovaj lignokonstruaĵoj kaj itinero de polaj urbetoj en la lublina vojevodio, kiuj fieras pri ĉi-specaj historiaj kostruaĵoj, publikaĵoj pri la ligno en la pola arkitekturo kaj rondiranta ekspozicio pri la pola kaj norvega ligna arkitekturo estas frukto de la pola-norvega projekto “Ligna trezoro”. Protektante la heredaĵon ni kreas estontecon”. La ekspozicio estis jam prezentita en la Norvega Esplorinstituto pri la Kultura Heredaĵo en Oslo kaj en la Muzeo de Larvik. Ĝis la 10-a de januaro ĝi estas rigardebla sur la korto de la Kastelo en Lublin (la orienta Pollando). Pli frue ĝi estis ekspoziciata en urbetoj, kiujn ĉirkaŭprenis la projekto. Akompanis tion laborrenkontoj i.a. por lernejoj, komunumoj, lokaj socioj pri tio, kiel protekti lignajn historiajn objektojn. Elektronikaj modeloj de kvin polaj urboj en la lublina vojevodio – Krasnobród, Szczebrzeszyn, Dubienka, Wojsławice kaj Tyszowiec, kaj krome de la norvega Larvik kun la historiaj stratplanoj estos rigardeblaj ankaŭ en la Interreto.

El la elsendo 10.01.2016. Legas Tomek

--------------------------------------------------------------------------------

Vroclavo, Eŭropa Ĉefurbo de Kulturo
[2016-01-10]
https://pola-retradio.org/2016/01/vroclavo-europa-cefurbo-de-kulturo/

Kiel ni jam plurfoje informis Vroclavo en la sudokcidenta Pollando en 2016 rolas kiel Eŭropa Ĉefurbo  de Kulturo. La solenaĵo inaŭguranta ĉi tiun eventon okazos inter la 15-a kaj la 17-a de januaro. La ĉefa urbo de la Malsupra Silezio kundividas ĉi tiun titolon kun la hispana San Sebastian, kiu estas la ĉefa urbo de la regiono Gipuzkoa en la Vaska Aŭtonomia Komunumo. La ĉefevento de la inaŭgura solenaĵo estos spektaklo el la speco „perfomace” „Vekiĝo”, en kiu la historion de la urbo ŝpinos kvar spiritoj: Spirito de Grandaj Defioj, Spirito de Novumoj, Spirito de Rekonstruo kaj Spirito de Inundo. La 17-an de januaro ili vekiĝos en kvar diversaj  lokoj de la urbo kaj laŭ kelkkilomentra itinero ili celos por renkontiĝi sur la vroclava urboplaco. Kadre de la solena inaŭguro la 16-an de januaro en la Muzeo de Arkitekturo estos prezentita ekspozicio „Made in Europe. 25 jarojn de la Unia premio pri la nuntempa arkitekturo Mies van der Rohe Award”. Estos en ĝi prezentitaj modeloj de 170 plej bonaj arkitekturaj verkoj. La 15-an de januaro en la artgalerio „Awangarda” estos solena inaŭgurita la ekspoicio „Sonado” prezentanta la kreadon de la vaska skulptisto Eduardo Chilida, unu el la plej gravaj hispanaj artistoj el la 2-a duono de la 20-a jarcento. Sume dum la tri inaŭguraj tagoj estas planitaj ĉirkaŭ 100 kulturaj eventoj disvolviĝontaj en diversaj urbopartoj. Por la periodo, kiam Vroclavo plenumos la rolon de la Eŭropa Ĉefurbo de Kulturo estas planitaj entute mil arteventoj el diversaj artbranĉoj. Vroclavo preparis sin por ĉi tiu rolo ekde la 2013-a jaro.

El la elsendo 10.01.2016. Legas Maciek

--------------------------------------------------------------------------------

Koninda Polo: Henryk Sienkiewicz
[2016-01-10]
https://pola-retradio.org/2016/01/koninda-polo-henryk-sienkiewicz/

Henryk Sienkiewicz (1846-1916) estas unu el la plej elstaraj kaj plej popularaj polaj verkistoj. Li devenis en la paŭperiĝinta nobela familio, kiu el Wola Okrzejska en 1861 transokiĝis al Varsovio. Henryk Sienkiewicz jam pli frue komencis tie la gimnazian lernadon. Post la abiturienta ekzameno li studis en la varsovia Ĉeflernejo juron kaj medicinon, sed ŝanĝinte la studprofilon li finis  la filologian-historian fakultanton. Tie li faris ĝisfundajn studojn pri literaturo kaj la malnovpola lingvo. Sian laboron li komencis kiel ĵurnalisto en 1869, kiel felietonisto traktante la socian kaj kulturan temaron, analizante vivon de ĉiuj socitavoloj. En la jaroj 1872-1878 li estis raportisto, felietonisto kaj fine kunposedanto de la dusemajna periodaĵo „Niwa”. Tiuperiode Sienkiewicz akiris grandan popularecon publikigante kiel korespondisto de „Gazeta Polska” siajn „Leterojn el vojaĝo”. Li estis priskribanta en ili siajn impresojn kaj spertojn pri  la estado en Usono. En brila formo, kun konsidero de detaloj kaj humorsento, li raportis pri la kutimoj de la tiama Usono, pri la vivo de la pola kolonio, pri la naturo, pri siaj konigaj kaj ĉasistaj ekspedicioj, teatraj prezentiĝoj de Helena Modrzejewska. La leteroj tradukitaj en 9 lingvojn estis kun rekono akceptitaj en Usono. En 1886 Sienkiewicz daŭrigis siajn vojaĝojn vizitinte Konstantinopolon, Atenon kaj Italion, Hispanion kaj eĉ Afrikon. La literaturan verkadon Sienkiewicz komencis per noveloj, da kiuj kreiĝis ĉirkaŭ kvardeko. La rakontomaniero, la lingva riĉo kaj brilaj stilfiguroj certigis al li firman lokon en la historio de la pola novelaro kaj dank’ al la tradukoj kontribuis al internacia famo. Unu el ili „La tatara jugo” povas esti traktata kiel enkonduko en lian historiteman verkadon. Ĝuste la plej grandan famon alportis al Heryk Sienkiewicz grandaj historiaj romanoj. Kiel neniu alia li kapablis ligi per  elstara rakontoarto historiajn faktojn kun la literatura fikcio. Liaj plej famaj historiaj romanoj estas „Trilogio”, „Quo Vadis” kaj „Teŭtonaj Kavaliroj”. La fonon de „Trilogio”, verko triparta „Per fajro kaj glavo”, „Inundo” kaj „Sinjoro Wołodyjowski” konsistigas la eventoj el la pasintenco de Pollando, ligitaj kun la periodo de kontraŭkozakaj militoj, kontraŭbatalo de sveda invado kaj bataloj kontraŭ Turkion. Pollando prezentiĝas sur la paĝoj de „Trilogio” kiel ŝtato forta, kapabla supervenki ĉiajn malfacilaĵojn. Tio havis apartan signifon por la leganto en la epoko de dispartigoj de Pollando inter Rusio, Prusio kaj Aŭstrio revenigane al poloj la fierosenton pri si mem kaj Pollando.  En „Trilogio „Sienkiewicz manifestis grandan epikan talenton, kiun rekonis ne nur polaj legantoj, sed ankaŭ eksterlandaj, ĉar ĝi estis tradukita en dudek kelkajn lingvojn. Sienkiewicz profunde studis la priskribitan historian epokon, kaj la genezon de la romano ĉerpis el la epokrilataj kronikoj kaj alispecaj dkumentoj. La animleva karaktero de la „Trilogio” por poloj en la epoko de la dispartigoj estas nekontestebla. Similan rolon ludis alia historia romano de Sienkiewicz  „La Teŭronaj Kavaliroj” apogita sur la historia kroniko de Jan Długosz kaj aliaj historiaj dokumentoj. Kreiĝis bonege skizita bildo de la mezepoka Pollando, el la tempo de la kontraŭteŭtonaj militoj,  kun priskribo de kavaliraj kutimoj kaj brila bildo de la venka batalo apud Grunwald en 1410. Internacian famon kaj Nobel-premion alportis al Sienkiewicz la publikigata en „Gazeta Polska” en la jaroj 1895-96 romano Quo Vadis.  Li prezentis en ĝi Romon dum la  regado de Nero kun ĝia tuta pompo, lukso kaj intelekta kulturo. Sienkiewicz bone konante Romon kaj ligitan kun ĝi literaturon same historian kiel al li nuntempan prezentis buntan kaj plastikan bildon de la cezara kortego, skizante samtempe brilajn figurojn de ĝiaj ĉefherooj. La romano estis tradukita en 40 lingvojn, inkluzive de Esperanto. Kreiĝis laŭ ĝi opero de Jean Nouges. Feliks Nowowiejski komponis baze de ĝi oratorion, Jan Styka pentris panoramon. „Quo Vadis” estis ankaŭ kelkfoje filmita. Cetere kiel filmoj aperis la pli frue menciitaj romanoj „Per fajro kaj glavo”, „Inundo” kaj „Sinjoro Wołodyjowski”, „Teŭtonaj kavaliroj”. Mencindaj estas la du filmaj versioj de alia romano de Sieniewicz „Tra dezerto kaj arbaro”. Temas pri aventurromano por junuloj, kiu bunte kaj intereskapte rakontas pri la aventuro de du infanoj polo, Staś Tarkowski kaj britino, Nell Rowlison en Afriko dum la ribelo de Mahdi en Sudano. Ankaŭ ĉi tiu romano estis tradukita en Esperanton. Omaĝe al la 25-jariĝo de la verkista laboro de Henryk Sienkiewicz kaj rekone por ĝi la pola socio oferis al li en 1900 bienon Oblęgorek apud Kielce, kie li ŝatis pasigi somerajn monatojn kaj kie nun troviĝas muzeo dediĉita al li kaj lia verkado. Krom sia diligena publica kaj verkista laboro Henryk Sienkiewicz engaĝiĝis al multaj sociaj kampanjoj, i.a. la elkonstruo de monumento de Adam Mickiewicz en Varsovio. Li estis prezidanto de la Kaso de Antaŭzorgo pri Lieraturistoj kaj Ĵurnalistoj, li kunestablis la ekzistantan ĝis hodiaŭ Kason  de Mianowski por Personoj laborantaj sur la scienca kampo. En 1989 li fondis stpendion, kiu portis la nomon de lia edzino Maria por literturistoj troviĝantaj en malfacilaj ekonomiaj kondiĉoj. Sienkiewicz estis krome fondinto de preĝejo en Zakopane kaj kontraŭftiza sanatorio por infanoj. Plurfoje li estis elpaŝanta rilate al gravaj publikaj kaj politikaj demandoj. I.a. multfoje li kontraŭis la prusan germanigan politikon kaj postulis aŭtonomion por la Pola Reĝolando dependa de la rusa carismo. Lia lasta grava iniciato estis la Komitato por Helpo al la Militviktimoj en Pollando, kiu kreiĝis en Vavey en Svislando post la eksplodo de la 1-a monmilito. Unu el ĝiaj kunorganizintoj estis Ignacy Jan Paderewski. Tiu filantropia komitato kolektis el la tuta mondo nutraĵojn, medikamentojn, vestaĵojn kaj monrimedojn. En Vevey Henryk Sienkiewicz mortis la 15-an de novembro 1916 ne ĝisatendinte la renaskiĝon de Pollando. Tie en la akompano de amikoj, admirantoj de lia talento, diverslandaj delegacioj li estis entombigita. Tamen ne por eterne. Liaj korporestaĵoj estis en 1924 venigitaj al Varsovio. Tiu reveno de Henryk Sienkiewicz laŭ la itinero de lia ĉerko al Varsovio alprenis la karakteron de tutlanda manifestacio. Sian lastan lokon ĝi trovis en la kripto de la varsovia katedralo de sankta Johano.

El la elsendo 10.01.2016. Legas Barbara

--------------------------------------------------------------------------------

E_elsendo el la 10.01.2016
[2016-01-10]
https://pola-retradio.org/2016/01/e_elsendo-el-la-10-01-2016/

Podkasto: Ludu en nova fenestro | Elŝutu

La heroo de la felietono pri koninda polo en ka 513-a E-elsendo ĉe www.pola-retradio.org estas Henryk Sienkiewicz, pola verkisto, Nobel-premiito i.a. la aŭtoro de la historia romano „Quo Vadis”, kiun en Esperanton tradukis Lidia Zamenhof. La 2016-a estas en Pollando aparte al li dediĉita lige kun la pasantaj nunjare liaj naskiĝ- kaj mortodatrevenoj. La komenca kulturkroniko informas pri la Interesa Ekspozicio pri Ligna Konstruarto kaj solene inaŭgurota post unu semajno Kultura Ĉefŭrbo en Vroclavo. En E-komunumaj aktualaĵoj ni retrorigardas al la riĉa programo de la pasintjara Zamenhof-Tago en Hispanio kaj memorigas pri la limdato por kandidatoj je nova redaktoro de „Esperanto”-revuo. Muzike akompanas nin Jonny M per la kanzono „Hodiaŭ” el lia KD „Regestilo”. La komencaj kulturaj informoj estas  paralele legeblaj kaj aŭskulteblaj en la rubriko „Kulturkroniko”. Same paralele legebla kaj aŭskultebla en la rubkriko „Felietonoj” estas la teksto pri Henryk Sienkiewicz.

--------------------------------------------------------------------------------

Regionaj legendoj helpos lerni la polan lingvon
[2016-01-12]
https://pola-retradio.org/2016/01/regionaj-legendoj-helpos-lerni-la-polan-lingvon/

Interesan libron por la lernado de la pola lingvo destinitan por infanoj de eksterlandanoj eldonis la Fondaĵo Fenestro al Oriento kunlabore kun filologoj de la bjalistoka universitato. „La podlaĥiaj babiloj kaj legendoj por eksterlandanoj” helpos en la lernado de la pola lingvo, aparte en la formado de la kapablo legi kun komprenemo ekde la nivelo B-16. La intenco de la aŭtoroj estis, ke ekstarlandanoj lernante la polan lingvon sentu sin pli intime integritaj kun la regiono, en kiu ili vivas. La tekstoj de legentoj rilatas i.a. al la lokoj Bjalistoko, Supraśl, Kruszewa, troviĝas en ĝi legendoj el la regionoj de Augustów, Drohiczyn aŭ Białowieża-praarbaro. Ĉiun legendon akompanas ekzercoj por la memstara laboro kontrolantaj i.a. la komprenon de la teksto, leksiko kaj gramatiko. La libro „La podlaĥiaj babiloj kaj legendoj por eksterlandanoj”  trafos al la edukcentroj en la tuta podlaĥia vojevodio,  en kiuj lernas infanoj de eksterlandanoj. Ĝia elektronika versio estos senpage elŝutebla en la Interreto.

El la elsendo 12.01.2016. Legas Tomek – 1’15”

--------------------------------------------------------------------------------

E_elsendo el la 12.01.2016
[2016-01-12]
https://pola-retradio.org/2016/01/e_elsendo-el-la-12-01-2016/

Podkasto: Ludu en nova fenestro | Elŝutu

Hodiaŭ referencante al la kongrestagoj en Lillo ni memorigas la elpaŝon de Humphrey Tonkin dum la Esperantologia Konferenco dediĉita al daŭraj defioj antaŭ la esperantologiaj studoj. Komence de la 514-a E-elsendo ĉe www.pola-retradio.org aŭdiĝas aktualaĵoj kun informoj pri la ĵus fondita en Pollando Konsilio por la novumado kaj pri la rolo de legendoj en la instruado de la pola lingvo al eksterlandaj infanoj. Nia sciencbultena temo estas dediĉita al esplorprojekto de polaj sciencistoj dediĉita al la egiptaj mumioj. Komencaj informoj kaj sciencbultena temo estas paralele aŭdeblaj kaj legeblaj en la rubrikoj de nia paĝo Novaĵoj kaj Sciencaj Informoj. Muzike akompanas nin Carina, la filino de ĴomArt kaj Nataŝa per la kanzono „Kantu vian sorton”.

--------------------------------------------------------------------------------

Prof. Humphrey Tonkin parolas dum la 38-a Esperantologia Konferenco
[2016-01-12]
https://pola-retradio.org/2016/01/prof-humphrey-tonkin-parolas-dum-la-38-a-esperantologia-konferenco/

Dum la Lilla UK, kadre de la  38-a Esperantologia Konferenco dediĉita al 40 jaroj de Esperantologio  inter la paroladintoj troviĝis profesoro Humphrey Tonkin el Usono . El la elsendo 12.01.2016 – 15’38”

--------------------------------------------------------------------------------

Mallonge 15.01.2016
[2016-01-15]
https://pola-retradio.org/2016/01/mallong-15-01-2016/

La ĉefministro pri la decidoj de la pola registaro

Pollando kiel ĉiu alia ŝtato de la Eŭropa Unio rajtas fari suverenajn decidojn, deklaris la pola ĉefministro Beata Szydło. Tian starpunkton ŝi prezentos dum la venontmarda debato dediĉita al Pollando en la Eŭropa Unio. Laŭ ŝia aserto la opinioj pri Pollando estis ĝis nun konstruataj baze de maljustaj kaj senpravaj amaskomunikilaj informoj. La pola registaro donos ĉiujn informojn, kiujn atendas Eŭropa Komisiono.

La migrokrizo

En Pollando en ĉiuj amaskomunikiloj eĥas la novjaraj seksekscesoj de enmigratoj kontraŭ virinoj en Germano, Svedio kaj Finnlando kaj la klopodoj cenzuri ĉi tiujn informojn fare de politikistoj kaj amaskomunikiloj. Ĵus aldoniĝis abomena informo pri seksa perforto de 3-jara knabo en unu el la norvegaj azilcentroj.  Kiel informis Internacia Organizo por la Migrado IOM ekde januaro al Grekio venis preskaŭ 23 mil enmigrantoj, al Italio 260. En la tuta 2015 al Eŭropo venis pli ol unu miliono da enmigrantoj en plimulto sirianoj, irakanoj kaj afganoj.

Invigilado de polaj ĵurnalistoj

Daŭras esploroj pri la invigilado de polaj ĵurnalistoj dum la oficperiodo de Civitana Platformo kaj Pola Kamparana Partio. Per ĝi estis ĉirkaŭprenitaj ĉirkaŭ 80 personoj kaj iliaj familioj post la tn. sonregistra skandalo. Ĝi eksplodis post kiam estis publike disponigitaj surbendigoj de pintaj polaj politikistoj pri vera situacio en la lando. Tio i.a.  alkondukis al la malvenko de la eksa prezidento kaj de la reginta dum 8 jaroj koalicio.

El la elsendo 15.01.2016. Legas Krystyna – 2’20”

--------------------------------------------------------------------------------

Marek Blahuš pri pri siaj aktualaj laboroj kaj sia 12-jara esperantista aktivado
[2016-01-15]
https://pola-retradio.org/2016/01/marek-blahus-pri-pri-siaj-aktualaj-laboroj-kaj-sia-12-jara-esperantista-aktivado/

Inter la antaŭmikrofonaj gastoj de nia Redakcio dum la 100-a UK en Lillo estis ankaŭ Marek Blahuš el Ĉeĥio informante pri siaj aktualaj laboroj kaj sia 12-jara esperantista aktivado. El la elsendo 15.01.2016 – 4’33”

--------------------------------------------------------------------------------

Historiaj restaĵoj el la batalkampo de Grunwald
[2016-01-15]
https://pola-retradio.org/2016/01/historiaj-restajoj-el-la-batalkampo-de-grunwald/

Finiĝis la konservistaj laboroj pri 100 plej interesaj historiaj objektoj retrovitaj dum la lastaj du jaroj sur la batalkampo de Grunwald el 1410. La publiko povos ilin rigardi en la Muzeo de la kontraŭteŭtonkavalira batalo en la loko Stębark dum la maja Nokto de Muzeoj. Krom elementoj de armiloj kaj fragmentoj de batalakcesoraĵoj al la konservado estis subigitaj preskaŭ ĉiuj numismataĵoj  trovitaj sur la esplorata tereno,  ne nur devenataj el la mezepoko. Dank’ al la pasintjara esplorado de la bataltereno la bazo de arkeologiaj fontoj de la muzeo riĉiĝis pli ol 100-procente. Temas pri malgranddimensiaj objektoj, ĉar pli grandaj kaj valoroj estis kolektitaj tuj post la batalo. Oni ne ekskludas retrovi ankaŭ tiajn en la sekvaj esplorsezonoj. Muzeistoj elstarigas la signifon de la retrovo de objektoj atestantaj pri la komercaj kontaktoj de la Romia Imperio kun la loĝantoj de la ĉirkaŭaj terenoj, pri kio atestas romiaj numismataĵoj kaj retrovon sur Grunwald-kampo de militrestaĵoj el la 1-a kaj la 2-a mondmilitoj. Sur la batalkampo de Grunwald la arkeologiajn esplorojn kun la partopreno de sciencistoj kaj arkeologoj krom laborantoj de la muzeo partoprenas ankaŭ esploristoj el Danio, Norvegio, Britio kaj Pollando. Sciencistoj volas nun identigi lokon de la ĉefa batalo de la polaj kaj alianciĝintaj soldatoj kontraŭ la teŭtonkavalirajn trupojn.

El la elsendo 15.01.2016. Legas Barbara – 1’48”

--------------------------------------------------------------------------------

Sensacia malkovro en Gniezno
[2016-01-15]
https://pola-retradio.org/2016/01/sensacia-malkovro-en-gniezno/

En la Katedrala Arkivo de la unua pola ĉefurbo Gniezno estis retrovitaj pli ol unu kaj duona mil dokumentoj el la limperiodo de la 15-a kaj la 16-a jarcentoj, inkluzive de la procesa dokumento el 1462 kaj dokumento de la episkopa juĝisto el 1501. Tiu malkovro estas des pli grava, ĉar dokumentoj de antaŭ pli ol 500 jaroj konserviĝis nenie krom Gdansko kaj Vroclavo. La retrovo okazis dum la ordigado de la malnova sidejo de la Katedrala Arkivo fare de ĝiaj laborantoj kaj laborantoj de la Historia Instituto de la Pola Sciencakademio.  Krom ĉirkaŭ 1700 kompletaj dokumentoj aŭ konserviĝintaj en iom grandaj fragmentoj estas ankaŭ amaso da malpli grandaj folipecoj. Ĉiujn eblas kompari al la nuntempaj tribunalaj aktoj. Nun ili estas registrataj kaj ordigataj, sekve ili estos skanitaj kaj en pli fora estonteco disponigitaj publike. La laboroj same pro la stato de la dokumentoj, ilia lingvo (latino en la mezepoka varianto), skribmaniero (mallongigoj kaj gotika literformo) ne progresas rapide. Oni atendas kromajn rimedojn por ilia konservado kaj prilaboro de ilia katalogo kun preciza priskribo kaj resumo.

El la elsendo 15.01.2016. Legas Barbara – 1’33”

--------------------------------------------------------------------------------

E_elsendo  el la 15.01.2016
[2016-01-15]
https://pola-retradio.org/2016/01/e_elsendo-el-la-15-01-2016/

Podkasto: Ludu en nova fenestro | Elŝutu

En la E-komunuma parto de la 515-a E-elsendo ĉe www.pola-retradio.org ni prezentas mallongan interparolon kun Marek Blahuš el Ĉeĥio pri lia nuna laboro kaj okupoj ligitaj ankaŭ kun Vikipedio. Ĝuste hodiaŭ oni solenas la 15-jariĝon de ĉi tiu strukturo, sen kiu preskaŭ neimagebla estas nun la Interreto. Krome ni informas pri serĉado de fremdlanda redaktoro por la E-retejo de „El Popola Ĉinio” kaj pri E-esperanta-eŭska vortaro. Komencaj kulturaj informoj sciigas pri sensacia malkovro de 15-jarcentaj dokumentoj en la pola urbo Gniezno kaj pri preparata por la maja Nokto de Muzeoj ekspozicio konsistanta el konservitaj historiaj objektoj retrovitaj sur la batalkampo de Grunwald (1410). En la fino ni invitas por leterkesta renkontiĝo. La komencaj kulturaj informoj estas  paralele legeblaj kaj aŭskulteblaj en la rubriko „Kulturkroniko”.

--------------------------------------------------------------------------------

Konsilio por Novumado
[2016-01-16]
https://pola-retradio.org/2016/01/konsilio-por-novumado/

Lastlunde en la varsovia Scienca Centro Kopernik estis inaugurita Konsilio por Novumado, establita de la ĉefministro Beata Szydło. Ĝia tasko estas koordinado de  politiko koncernanta modernajn teknologiojn en la mastrumado. De ili dependos ĝia konkurecopovo, ili fariĝos motoro de ŝanĝoj ne sole teknologiaj, sed unuavice sociaj. Ĝis la 2020-a jaro por la evoluigo de modernaj teknologioj estos destinitaj ĉirkaŭ 16 kaj  duona miliardoj da eŭroj. Ĝis nun agadoj ĉi-sfere estis diserigitaj. Sen kunordigita agado sur ĉi tiu kampo Pollando ne sukcesos atingi rapidan ekonomian evoluon nek eliri el la embusko de la t.n. meza evoluo. En la konsiston de la Konsilio eniras vicĉefministro Mateusz Morawiecki kaj ministro por la scienco Jarosław Gowin, krome ministroj por kulturo, fisko kaj bitigado. Ĉi tiu gremio iniciatos agadojn kaj proponos solvojn, kiuj ebligos aktive subteni mekatistojn en la serĉado de novaj produktoj kaj procezoj kaj logi la polan kapitalon.

El la elsendo 12.01.2016. Legas Milada – 1’29”

--------------------------------------------------------------------------------

Senbrue en la varsovia Chopin-flughaveno
[2016-01-19]
https://pola-retradio.org/2016/01/senbrue-en-la-varsovia-chopin-flughaveno/

La varsovia Chopin-fughaveno limigas la kvanton de sonkomunikoj, kiuj ekde nun estas prezentataj sur la informpaneloj. Tio ne koncernos tamen sonkomunikojn pri lasita bagaĝo sen protekto. Tiamaniere la varsovia flughaveno aliĝas al la grupo de senbruaj eŭropaj flughavenoj, kiel Londono, Bristolo, Barcelono kaj Helsinki.  En la varsovia flughaveno troviĝas  multaj informoj pri tio, ke sonkomunikoj en la lasta fazo de la enbordiĝo ne aŭdiĝos ekster la spaco grupiganta pasaĝerojn por koncerna flugo. Tio signifas, ke pasaĝero mem devas sekvi informojn pri la flugtempo. La varsovia Chopin-flughaveno estas la plej granda en Pollando kaj unu el plej grandaj en la Centra Eŭropo. En 2015 utiligis ĝin pli ol 11 milionoj da pasaĝeroj. En la nunjara vintra sezono ĝi ofertas flugkonektojn kun 82 lokoj en 41 landoj de la mondo.

El la elsendo 19.01.2016. Legas Maciek – 1’02”

--------------------------------------------------------------------------------

Aktualaĵoj kelkfraze_19.01.2016
[2016-01-19]
https://pola-retradio.org/2016/01/aktualajoj-kelkfraze_19-01-2016/

Marda renkontiĝo pri Pollando en la Eŭropa Parlamento. Antaŭ sia forflugo al Bruselo por renkontiĝo en la Eŭropa Parlamento, dum kiu estis planita debato pri situacio en Pollando la pola ĉefministro Beata Szydło deklaris, ke en Pollando ne estis superitaj aŭ rompitaj funkciprincipoj de demokrata leĝobserva ŝtato. Ne ekzistas do motivoj por pritaksi Pollandon. Marde matene Beata Szydło interparolis kun la prezidanto de la parlamento Martin Schulz akompanite de la estro kaj la vicestro de la pola ministerio por la eksterlandaj aferoj, Witold Waszczykowski kaj Konrad Szymański. Dum la renkontiĝo estis pretigita strukturo de la debato.

Lundaj vizitoj de prezidento Andrej Duda en Bruselo. Dum sia lunda vizito en Bruselo la pola prezidento renkontiĝis kun la prezidanto de la Eŭropa Konsilio, Donald Tusk. Tusk konvinkadis, ke Pollando ne havas malamikojn en Eŭropa Unio, dum prezidento Duda alvokis pri objektiva taksado de nia lando. Ambaŭ esprimis la opinion, ke ekzistas neceso trankviligi politikistan diskuton pri Pollando. Dum la komuna konferenco ili ankaŭ substrekis, ke ili havas  similan opinion pri strategiaj taskoj de la unio, ĝia energetika sekureco kaj agadoj en la kunteksto de la reintertraktado de la brita membreco. Prezidento Andrzej Duda renkontiĝis pli frue en la Ĉefa Kvartiro de NATO en Bruselo  kun la ĝenerala sekretario de NATO Jens Stoltenberg. Dum la komuna gazetara konferenco la pola prezidento aldudante al la julia pintrenkonto de la Pakto en Varsovio substrekis, ke ĝi devas esti universala, direktita al la estoteco kaj decidopova. Ĝia celo estas firmigo de la sekureco de la Centra Eŭropo kaj ankaŭ de la suda alo de la Pakto. La ĝenerala NATO-sekretario reliefiginte, ke Pollando estas forta kaj engaĝiĝinta aliancano de Nato esprimis la konvinkon, ke post la varsovia pintrenkonto la ĉeesto de NATO en Pollando fariĝos pli videbla.

El la elsendo 19.01.2016. Legas Milda

--------------------------------------------------------------------------------

Rekta flugkonekto el Varsovio al Tokio
[2016-01-19]
https://pola-retradio.org/2016/01/rekta-flugkonekto-el-varsovio-al-tokio/

Meze de januaro la pola flugkompanio LOT inaŭguris longdistancan flugkonekton kun Tokio. Dum la du lastaj jaroj la kompanio ne povis realigi novajn flugkonektojn pro la envivigado de la savprogramo por la firmao rekomendita de la Eŭropa Komisiono.  Laŭ ekspertoj la novan flugeblon unuavice utiligos japanaj turistoj, kiuj en ĉiam pli granda kvanto vizitas Pollandon. La nova konekto povas tiun persontrafikon grandigi. Pollando laŭ ekspertoj devas evoluigi sian flugstrategion al la Fora Oriento. La evoluo de la komercaj kaj turismaj kontakoj estas sufiĉa motivo por ligi novajn konektojn ne nur kun Japanio, sed ankaŭ la Suda Koreio, kio troviĝas en la planoj de LOT. La pola flugkompanio realigas dume tri flugraliojn al Tokio semajne.

El la elsendo 19.01.2016. Legas Maciek – 1’02”

--------------------------------------------------------------------------------

La japana Jaro Eroŝenko 125 kaj la esearo “Vivis • Vojaĝis •  Verkis”
[2016-01-19]
https://pola-retradio.org/2016/01/la-japana-jaro-erosenko-125-kaj-la-esearo-vivis-vojagis-verkis/

Antaŭ unu jaro ni informis pri interesa projekto lanĉita de japanaj esperantistoj, ligita kun la 125-a naskigdareveno de Vasilij Eroŝenko,  rusa blinda verkisto, poeto, blindul­instruisto kaj Esperantisto kaj kun la 100-a datreveno de lia alveno al Japanio,  kie li disvastigis  Esperanton en i.a. blindula medio , verkante multajn fabelojn en la japana kaj en Esperanto. La projekto Eroŝenko-125, kadre de kiu estis planita i.a. eldono de esearo, estis realigita de speciala komitato, kiun prezidis la eksa prezidanto de Japana E-Instituto SIBAYAMA Zyun’iti. La esearo aperis presforme aŭtune de 2015. La 100-paĝa A-4-formata eldonaĵo kun koloraj kovriloj enhavantaj la fotojn de la verkisto konsistas el esperantlingva antaŭparolo de la prezidanto de la Komitato, partoj en Esperanto kaj en la japana lingvo. En la antaŭparolo SIBAYAMA Zyun’iti memorigas la  planitajn agadojn kadre de la Jaro Eroŝenko-125 kiel memorkunsidoj okaze de E-kongresoj kaj kunvenoj, omaĝinsigno kun la vizaĝo de Eroŝenko, E-traduko de liaj fabeloj el la japana, ankoraŭ ne esperantigitaj, porokaza prelego kadre de la pasintoktobra Japana E-kongreso en Senadai, ekspozicio, kiu en novembro estis planita en Tokio por nevidantoj kaj iliaj subtenantoj kaj la lastdecembra omaĝa festeno en restoracio, en kiu Eroŝenko loĝis dum sia dua estado en Japanio. Rilatigante sin al la enhavo de la esearo SIBAYAMA Zyun’iti reliefigas, ke – “Ni ĉefe elektis verkojn unuafoje aperontaj en   tiu ĉi broŝuro. Fakte enestas verkoj jam aperintaj aliloke, sed ili en E-lingva nebrajla formo aperas premiere ĉi tie”. Do la leganto ricevas varian tekstobukedon, kiu jen profundigas kaj sistemigas konojn pri la verkisto, jen proksimigas lian verkaron. La esearon inaŭguras esperantigita studo “Pri la ekspozicio de la Eroŝenko-Domo-Muzeo en Obuĥovka”, aŭtorita de la estrino de la domo-muzeo, tre detale priskibanta la unusolan en Rusio muzeon rilatantan al Esperanto. Do ĝi proksimigas la genezon de la domo, proksimigas la enhavon de unuopaj ekspozicisalonoj. La laŭvica studo aŭtorita de Anatolij Masenko proksimigas la biografilajn epizodojn el la vivo de Eroŝenko rilate al Esperanto. I.a. ni ekscias ekzemple,  ke Eroŝenko helpis prepari E-programojn de Moskva Radio Komintern por eksterlando.  Sekve la leganto de la esearo “Vivis * Vojaĝis * Verkis” havas la okazon konatiĝi kun la studo  de TANABE Kunio “Edukista Dimensio de Eroŝenko” gajninta la unuan premion en la konkurso de Ligo Internacia de Blindaj Esperantistoj kaj Rusia E-Asocio de Nevidantoj. En sia studo Anatolij Masenko citas la vortoj de Eroŝenko, ke “..mi nun povas diri, ke la lampo de Aladino ne povus helpi al mi pli ol la verda E-ista steleto; mi estas certa, ke neniu geniulo de arabaj fabeloj povus fari por mi pli, ol la geniulo de la reala vivo doktoro Zamenhof, kreinto de Esperanto”. Tiu aserto estas profundigita en la eseo de SASAKI Teruhiro  “Esperanto kiel “universitato”  por Eroŝenko”. La poeto kun siaj homaranismaj ideoj varme bonvenigata de esperantistoj ne trovis favoron de japanaj aŭtoritatoj kaj en oktobro 1921 estis ekzilita el Japanio. Lia estado en Ŝanghajo, sekve en Pekino estas temo de la sekva eseo de Shi Chengtai el Ĉinio “La akrvida blindula poeto”, al kiu la aŭtoron inspiris la kortuŝaj emocioj spertitaj dum legado de ĉefverkoj de Eroŝenko. Simile inspiraj estis la “Rakontoj de Velkinta Folio” por la aŭtoro de laŭvica studo,  Aoyama Tooru. Kiel konfesas la aŭtoro  tiu ĉi la verko – “Rakontoj de Velkinta Folio”  – estis por li  enirejo al alloga literaturo kaj pordo al profunda Esperantujo, dank’ al kio li fariĝis esperantisto. La porokaza eseo de Julia Patlan (estrino de Internacia scienc-esplora teamo Vasilij Eroŝenko kaj lia epoko) “Nom’ de l’fajr’ – estas am’ al liber’” – listigas nomojn de personoj, kiuj komencis kolekti informojn pri la verkisto kaj konservi memoron pri li, informas pri arkivaj serĉoj kaj novaj trovaĵoj, pri novaj faktoj pri familio Eroŝenko. Bone ordigas konatajn kaj nekonatajn ĝis nun sufiĉe faktojn pri Eroŝenko – kiuj ja ŝpiniĝas tra la publikigitaj studoj kaj eseo – komplikaĵo de la Komitato por Celebri la 125-jaran Jubileon de Eroŝenko – kronologiaj notoj pri la verkisto. Aliloke aperas la kronologia verkolisto de Eroŝenko kun klarigoj en Esperanto. Tute aparte bonveniginda estas la fakto, ke la “Esearo” prezentas specimenon de la verkista talento de Vasilij Eroŝenko, publikigigante la rakonton “Paskotago”, kiu en 1916 aperis japanlingve kaj estis tradukita kaj komentariita en Esperanto fare de Jokohama Salono de Jokohama E-Rondo.

La E-lingvan parton disde la japanlingva dividas parto ekspozicia enhavanta komencon de la poemo “Homarano” en 46 lingvoj kolektitaj de Tatjana Aŭderska por la 7-a Lingva Festivalo en Odeso en 2001.

Kvankam la japana parto de la “Esearo” povus ŝajni fermita por la E-lingva leganto tamen tiel ne estas, ĉar sed same kiel en la E-a aperas japanlingvaj resumoj, simile la japana parto liveras resumojn E-lingvajn. La unua detaligas kaj subigas al kritika pritakso la rilatojn inter japana blindulo TORII Tokuziro kaj Vasilij Eroŝenko komence taksatajn kiel intimaj. La sekva de ISAKI Miĉiko traktas la estadon de Eroŝenko en Ŝtata Tokia Blindullernejo, kie li lernis japanan masaĝteknikon Anma-arton. Hikita Akio, la sekretario de la Projekto Eroŝenko-125 sian atenton koncentriĝas pri la japanaj amikoj de Eroŝenko Motizuki Yuriko kaj Niitu Yosihisa. Hayashi Satiko adresas al la rusa poeto kortuŝan leteron. La lasta japana kontribuo de Tanaka Yasuko estas dediĉita al ŝia patro esploranto pri Eroŝenko.

Finate la foliumadon de la Esearo aperinta kiel frukto de la Projekto Eroŝenko-2015 ni aldonu, ke redaktita kaj eldonita de la Komiato por Celebri la 125-jaran Jubileon de Eroŝenko ĝi estas distribuata de Japana E-Instituto. La eldonon kaj distribuadon financis Bonfara Fonduso Taĉikaŭa de LIONS-klubo de Nihonbasi, Tokio.

El la elsendo 19.01.2016. Legas Barbara – 8’41”

--------------------------------------------------------------------------------

E_elsendo el la 19.01.2016
[2016-01-19]
https://pola-retradio.org/2016/01/e_elsendo-el-la-19-01-2016/

Podkasto: Ludu en nova fenestro | Elŝutu

„Vivis • Vojaĝis • Verkis”, esearo omaĝe al Vasilij Eroseko, 1890-1952 eldonita  de la japana Komitato por Celebri la 125-jaran Jubileon de Eroŝenko estas la temo de la literatura segmento en la 516-a E-elsendo ĉe www.pola-retradio.org . Mallongaj aktualaĵoj komence rilatas al la nunsemajnaj vizitoj de polaj politikistoj en Bruselo. Sekve ni informas pri nova flugkonekto de la pola LOT al Azio kaj pri tio, ke la varsovia Chopin-flughaveno aldoniĝis al la t.n. senbruaj aerodromoj. Niaj sciencbultenaj informoj konsideras la demandon – kiam la tempo lamas kaj kiam ĝi akcelas. Muzike akompanas nin per la kanzono „Virtuala tango” Mariusz Domaszewicz. Komencaj informoj kaj sciencbultenaj temoj estas paralele aŭdeblaj kaj legeblaj en la rubrikoj de nia paĝo >Novaĵoj< kaj >Sciencaj Informoj<. La artikolo pri la esearo omaĝe al. Eroŝenko estas voĉe kaj skribe konsultebla en la rubriko „Felietonoj”.

--------------------------------------------------------------------------------

Ripozo kun arkitekturo
[2016-01-22]
https://pola-retradio.org/2016/01/ripozo-kun-arkitekturo/

Homoj ofte klopodas distanciĝi de la urbo kaj ĉiutagaj zorgoj serĉante ripozon dum la semajnfina kontakto kun la naturo. Tamen kiel elmontras la plej novaj esploroj simile ripozige efikas tempo pasigita en la ĉirkaŭaĵo de bela arkitekturo. Laŭ esploristoj el la Universitato en Warwick ne estas necese fuĝi for de la urba bruo, sed promeni al lokoj karakteriziĝantaj per bela arkitekturo. Por plibonigi nian bonfarton ne estas necesa verda scenaro, sed unuavice plaĉa scenaro. Baze de pluraj analizoj specialistoj elmontris, ke pliboniĝon de nia animagordo kaj bonfarto simile kiel parkoj, arbaroj, naturbelaĵoj influas ankaŭ belaj arkitekturaj objektoj, estetikaj valoroj de la urbaj konstruaĵoj, interesa dezajno en la urba spaco. Simile kiel susurantaj arbaroj kaj florplenaj herbejoj ili ankaŭ kaŭzas kontentosenton, provizas nin per pozitiva energio kaj ĝenerale influas plibonige la animagordon. Kaj tio signifas, ke la medio en kiu ni troviĝas ĉiutage havas pli grandan influon je nia bonfarto ol oni komence pensis. Tio estas grava signalo por arkitektoj kaj personoj okupiĝantaj pri la planado de la urba spaco, ke jam ĉe la etapo de planado ili memoru ne sole pri funkcieco de koncerna loko, sed ankaŭ pri ĝiaj estetikaj valoroj.

El la elsendo 22.01.2016. Legas Tomek – 1’30”

--------------------------------------------------------------------------------

„Kamparanoj” de Władysław Reymont en 160 eldonoj
[2016-01-22]
https://pola-retradio.org/2016/01/kamparanoj-de-wladyslaw-reymont-en-160-eldonoj/

Ĝis la mezo de marto la loĝantoj de Skierniewice en la centra Pollando povas viziti ekspozicion „Kamparanoj” de Reymont en 160 eldonoj. La ekspozicio prezentas diverslingvajn versiojn de la fama verko de Władysław, i.a. ĉinan, svedan, kroatan, hebrean el la privata kolekto de Zbigniew Stania, la posedanto de la Artgalerio  de Arkivaĵoj kaj Regionaj Memoraĵoj en la vilaĝo Lipce Reymontowskie. Ĝuste tiun lokon elektis la aŭtoro por la intrigo de sia romano “Kamparanoj”. Li estis ligita kaj kun ĝi  kaj kun ĉirkaŭaj lokoj inkluzive de Skierniewice. En  Skierniewice Reymont havis amikojn kaj rolis en la amatora teatro. En decembro 2015 pasis la 90-a mortodatreveno de Reymont, kiu akiris la mondan famon ĝuste dank’ al la romano “Kamparanoj”,  pro kiu en 1924 li ricevis literaturan Nobel-premion. En sia vivo Reymont paktikis diversajn profesiojn.  Li estis tajloristo, fervojoficisto, rolis en vagaj teatraj trupoj, laboris kiel ĵurnalisto, verkis novelojn. En siaj romanoj li traktis problemaron ligitan kun moraj transformiĝoj, socio, historio. Signifan lokon en la kreado de Reymont okupas la romano “Promesita Tero” – filmita de Andrzej Wajda – prezentanta la kreiĝon de la industria Lodzo lime de la 19-a kaj 20-a jarcentoj. En decembro 2015 ĝi estis rekonita kiel entute la plej bona pola filmo.

El la elsendo 22.01.2016. Legas Gabi kaj Barbara – 1’57”

--------------------------------------------------------------------------------

Konservita sarkofago de reĝo Stefan Batory
[2016-01-22]
https://pola-retradio.org/2016/01/konservita-sarkofago-de-rego-stefan-batory/

Finiĝis la konservado de la sarkofago de reĝo Stefan Batory. Dum la plej proksima monato eblos admiri ĝin en la krakova Wawel-kastelo en la kapelo de Vazoj. Poste estos en ĝin metita kupra ĉerko kun la teraj restaĵoj de la monarko. Personoj vizitontaj estonte la Reĝajn Tombojn povos vidi nur unu flankon de la sarkofago, tial la nuna estas escepta okazo. La stanaj platoj – imitontaj arĝenton – estis koroditaj kaj ilia protekto dum la antaŭaj konservistaj laboroj kaŭzis, ke ili ekhavis kompakte grizan koloron. Forigo de oksidaĵoj ebligas rigardi la sarkofagon en plena brilo. Dum konservistaj laboroj la ligna kesto enhavata stanajn ornamplatojn estis anstataŭita per speciala konstruaĵo el nekorodebla ŝtalo. Konservistoj revenigis polikromiaĵojn, orumaĵojn kaj rekonstruis detalojn de skulptaj elementoj baze de dokumetaro en 1877. Sur la supron de la sarkofago revenis portreto de la reĝo Stefan Batory. Temas pri kopio baze de la ekzistanta bildo. Nur nun eblas rigardi ankaŭ fajnajn dekoraĵojn antaŭe tute nevideblajn. Pli fruaj rekonstruoj de la sarkofago okazis en la jaroj 1877 kaj 1931. Ekde 2008 estis restaŭritaj sep sarkofagoj troviĝantaj en Wawel-katedralo. La konservistajn laborojn atendas 11 pliaj.

El la elsendo 22.01.2016. Legas Gabi kaj Barbara – 1’50”

--------------------------------------------------------------------------------

E_elsendo el la 22.01.2016
[2016-01-22]
https://pola-retradio.org/2016/01/e_elsendo-el-la-22-01-2016/

Podkasto: Ludu en nova fenestro | Elŝutu

La nunsemajna felietono en la 517-a E-elsendo ĉe www.pola-retradio.org traktas vizitindan lokon, kiu estas la Nacia Parko de Drawa-rivero en la nord-okcidenta Pollando. Kultura kroniko liveras informojn pri restaŭrita sarkofago de reĝo Stefan Batory en la krakova Wawel-katedralo kaj pri interesa ekspozicio de 160 eldonoj de la romano „Kamparanoj” de pola Nobel-premiito, Władysław Reymont. Bela arkitekturo vekas admiron, sed ankaŭ ebligas al homo senstreĉiĝi kaj ripozi. Tiu informo limas je kulturo kaj sciencaj esploroj. La E-komunumaj informoj rilatas al la komenciĝanta hodiaŭ 51-a Brazila E-kongreso kaj perdo, kiun suferis en la ĵusaj tagoj E-komunumo pro la forpaso de konata sveda aktivulo Roland Lindblom. En la fino ni proponas mallongan leterkestan renkontiĝon, en kiu fragmente ni citas el la kanzono Ne forgesu min, kiun kantas Mélanie Prin. La komencaj kulturaj informoj estas  paralele legeblaj kaj aŭskulteblaj en la rubriko „Kulturkroniko”, same kiel nia felietono en koncerna rubriko. Muzike akompanas nin Susana (Zuzanna Kornicka) per pola turisma kanto en E-vesto „Ho, kia ĉarm’”.

--------------------------------------------------------------------------------

La Nacia Parko de Drawa-rivero
[2016-01-22]
https://pola-retradio.org/2016/01/la-nacia-parko-de-drawa-rivero/

Ĉi-semajne ni invitas vin gesinjoroj al la nordokcidenta Pollando, kie sur la tereno de tri troviĝantaj tie vojevodioj etendiĝas La Nacia Parko de Drawa-rivero, unu el la malpli ofte vizitataj parkoj. Ĝia tereno tutece ĉirkaŭprenas la akvobranĉaron de Drawa, kiu kune kun sia alflubranĉo Płocizna (pŭocizna) formas ĝian ĉefan hidrografian akson. Ambaŭ riveroj trafluas la postglaĉeran terenon, kiun formis la akvoj de la degelanda glaĉero fluante al la pravalo de Toruń-Eberswald. La faŭnon de la parko reprezentas pli ol 200 specioj de vertebruloj, inter kiuj plej multnombraj estas birdoj. Lastlunde, t.e. la 18-an de januaro okazis la vintra nombrado de birdoj ligitaj kun la parka akvomedio. Vintre oni kontrolas rivevrfragmentojn, kies spegulo ne estas skuita de glacio, ĉar tie birdoj trovas la unusolajn lokojn, kie ili povas trovi valoran nutron. Grupiĝas tie kormoranoj, grandaj merĝoj.  Platbekaj anasoj kun aminduma plumaro serĉas trankvilajn lokojn malpli profundajn serĉante velkajn akvoplantojn. La samon seĉas mutaj cignoj, sed dank’ al loga kolo en pli granda profundo. Maskloj de orokulaj klanguloj ankaŭ kun la aminduma plumaro koketas femalojn kaj nutras sin per ĉefundaj senvertebruloj. Senglaciajn riverfragmentojn volonte patrolas ankaŭ grizaj ardeoj serĉante ajnan nutron. La Parkon de Drawa-rivero tiusezone  vizitas ankaŭ birdoj el la orienta Siberio, ekzemple blanka merĝo. La nombrado de la tieaj birdoj okazas ĉiujare inter la 10-a kaj 20-a de januaro konforme al rekomendoj de Wetlands International. Parolante pri birdoj ni aldonu, ke unu el la simboloj de la Parko estas alciono, fama pro i.a. rekorde longaj traflugoj. Sur la tereno de la parko oni notas unu el la plej grandaj grupiĝoj de la alcionaj kovparoj. La blazona besto de la Parko de Drawa-rivero estas lutro, kiu kune kun lupo kaj blankvosta maraglo apartenas al la protektataj animalspecioj. La plej nobla fiŝo vivanta en la akvoj de Drawa kaj Płocizna ĝis la mezo de la 80-aj jaroj de la 20-a jarcento estis atlantika salmo. Ĝi malaperis pro la senŝlamigo de la retena akvoreceptaklo ĉe la Akvoelektrejo Kamienna. La salmo estis tamen dank’ al la klopodoj de la parkolaborantoj reinstalita en la parkoakvoj en 1995 dank’ al kunlaboro kun la latvoj. Jam du jarojn poste aperis la unuaj salmonestoj kaj nun eblas jam konstati reinstaliĝon de la atlantika salmo. 83-procente la areon de la Nacia Parko de Drawa-rivero okupas arbaroj, en plimulto fagaj kaj kverko-fagaj. Inter dekoj da protetataj plantoj la mencion meritas la plej granda botanika kuriozaĵo, kiu estas >chamedafne< – populara en Siberio aŭ Skandinavio, sed en Pollando troviĝanta nur en ses lokoj. Samtempe >chamedafne< apud Drawa estas la sola plej fore troviĝanta okcidenta loko, kie la planto aperas. Sur la tereno de la parko troviĝas 20 akvoreceptakloj, inkluzive de aparte interesa laŭ la landa kosidero Nigra Lago. La senelflua akveno kreiĝis antaŭ nelflua akveno kreigixis peras. Sur la tereno de la parko troviĝas 20 akvoreceptakloj, inkluzive de aparte interesa laŭ la10 mil jaroj kiel restaĵo post la buleg de degelinta t.n. senviva glacio. Ĝiaj bordoj esats relative krutaj kaj surkreskitaj de arbaro. La akvo karakteriziĝas per signifa diafaneco atiganta meze 7 metrojn. Ĝi estas unu el tri en Pollando plurtavolaj lagoj. La formo de la lago kaj la situo kaŭzas, ke lokaj ventoj neniam miksas ĝiajn akvojn ĝisfune. En la profundo de pli ol 13 metroj la akvo ne enhavas oksigenon kaj vivas tie  nur senoksigenaj bakterioj kaj maloftaj purpuraj sulfuraj bakterioj. Super la 13-metra profundo troviĝas meznivelnutra tavolo  kun lito de subakvigitaj akvaj plantoj kaj meza nivelo de nutraĵoj. Nur la surfacan akvotavolon printempe kaj aŭtune kirlas la ventoj kaj la urfacon en 27 procentoj kovras makrofito. Kvankam la Nacia Parko de Drawa-rivero ĉirkaŭprenas unu el la plej valoraj naturrezervejoj en Pollando ĝi estas samtempe unu el malplej popularaj kaj vizitataj. En la 2015 ĝi solenis la 25-jariĝon de la establo.

El la elsendo 22.01.2016. Legas Barbara – 5’36”

--------------------------------------------------------------------------------

Persekutado de kristanoj
[2016-01-26]
https://pola-retradio.org/2016/01/persekutado-de-kristanoj/

El la „Monda Indekso de Persekutoj 2016” de la organizo „Open Doors” rezultas, ke kristanoj estas la plej brutale diskriminaciata religia grupo en la mondo. La nombroj de la murditaj kristanoj kaj de la atakataj kaj detruataj kristanaj preĝejoj preskaŭ duobliĝis. En la monitorita periodo estis murditaj 7100 kristanoj kaj 2406 preĝejoj estis bruligitaj kaj eksplodigitaj. Antaŭ unu jaroj temis pri 4344 murditaj kristanoj kaj 1062 atakitaj preĝejoj. La raporto konsideras donitaĵojn el la periodo ekde novembro 2014 ĝis oktobro 2015 el 50 landoj, en kiuj laŭ „Open Doors” kristanoj estas plej brutale persekutataj kaj diskriminaciataj. En 35 el 50 landoj konsideritaj en la raporto la ĉefmotoro de persekutadoj estas radikalaj islamaj grupoj, kiel Boko Haram, somalia terorista organizo Al-Shabaab kaj la tn. Islama Ŝtato. En plej malbona situacio troviĝas kristanoj en la Norda Koreio, sekve en Irako, Eritreo, Afganistano, Sirio, Pakistao, Somalio, Sudano, Irano kaj Libio.

El la elsendo 26.01.2016. Legas Maciek – 1’27”

--------------------------------------------------------------------------------

Mizero en la Eŭropa Unio (donitaĵoj el 2015)
[2016-01-26]
https://pola-retradio.org/2016/01/mizero-en-la-europa-unio-donitajoj-el-2015/

En 2014 unu je kvar loĝantoj de la Unio estis endanĝerigita de mizero aŭ socia ekskludo. Laŭ Eurostat en tia situacio troviĝis 122 milionoj da personoj, alivorte 24,4 procentoj de la unia populacio. En Pollando tiu problemo koncernas preskaŭ 25 procentojn de la loĝantoj (24,7).  Laŭ komparoj de la donitaĵoj kun 2008 la problemo kreskas.mEn plej signifa grado estas minacitaj la loĝantoj de Rumanio, kie la elcento de malriĉuloj estis sur la nivelo superinta 40 procentojn. Same malbona estis la situacio en Bulgario. En Greklando tiu procento egalis al 36 procentoj. Ĉe la kontraŭa rando troviĝis ĉeĥoj, svedoj, nederlandanoj, finnoj kaj danoj (tie mizero trafis inter 14,8 ĝis 17,8 procentojn de loĝantoj). En Pollando  mizero aŭ ekskludo koncernis 9, 34 milionojn da loĝantoj. Inter la ŝtatoj-membroj, pri kiuj ekzistas donitaĵoj – la indico de mizero kreskis en 14 landoj, en plej signifa grado en Greklando (je preskaŭ 8 procentoj), Hispanio (ĉ. 5 procentoj), Kripro (ĉ. 4 procentoj), Malto, Hungario kaj Italio. En Pollando ĉi tiu indico malkreskis je 5,8 procentoj, en Rumanio je 4 procentoj, en Slovakio je pli ol 2 procentoj. Mankas donitaĵoj pri Estonio, Irlando, Luksemburgo, Britio, Islando, Norvegio, Svislando, Kroatio.

El la elsendo 26.01.2016. Legas Maciek – 1’49”

--------------------------------------------------------------------------------

D-ro Maciej Jaskot pri la signifo de parola lingvo en la lernado de la fremdaj lingvoj
[2016-01-26]
https://pola-retradio.org/2016/01/d-ro-maciej-jaskot-pri-la-signifo-de-parola-lingvo-en-la-lernado-de-la-fremdaj-lingvoj/

La hodiaŭa interparolo de Barbara Pietrzak kun d-ro Maciej Jaskot rilatas al la signifo de parola lingvo en la lernado de la fremdaj lingvoj kaj al kelkaj ekzemploj, kiel la E-elsendoj de Pola RetRadio servas por la altigado de la lingvokono. El la elsendo 26.01.2016 – 11’25”

--------------------------------------------------------------------------------

E_elsendo el la 26.01.2016
[2016-01-26]
https://pola-retradio.org/2016/01/e_elsendo-el-la-26-01-2016/

Podkasto: Ludu en nova fenestro | Elŝutu

En la 518-a E-elsendo ĉe www.pola-retradio.org ni daŭrigas ciklon de antaŭmikrofonaj renkontiĝoj kun nia kolego, d-ro Maciej Jaskot. Ĉi-foje temas pri la aŭdata lingvo en la lernado de fremdaj lingvoj. Niaj komencaj aktualaĵoj rilatas al la plej nova raporto de la organizaĵo „Opern Doors” pri la kreskanta persekutado de kristanoj en la mondo kaj pri la mizero en EU laŭ la donitaĵoj de 2015. Ni sekve informas pri la morgaŭ pasonta 71-a datreveno de la liberigo de la germana koncentrejo sur la pola teritorio Auschwitz II-Birkenau. Tiukuntekse ni memorigas, pri la itala edukprogramo pri la ekstermo de judoj. La nunsemajna sciencbultena  temo rilatas al la rolo de muziko en la eduko de infanoj komencante jam de la antaŭakuŝa periodo. Komencaj informoj kaj sciencbultenaj temoj estas paralele aŭdeblaj kaj legeblaj en la rubrikoj de nia paĝo >Novaĵoj< kaj >Sciencaj Informoj<. La interparolo kun Maciej Jaskot estas aŭdebla aparte en la rubriko >Antaŭ la mikrofono<.

--------------------------------------------------------------------------------

Bitigotaj provizoj de la Reĝa Kastelo en Varsovio
[2016-01-29]
https://pola-retradio.org/2016/01/bitigotaj-provizoj-de-la-rega-kastelo-en-varsovio/

Bitigotaj muzeaj objektoj, i.a. pentraĵoj, skulptaĵoj, grafikaĵoj kaj arkivaĵoj de la varsovia Reĝa Kastelo ekde 2019 troviĝos en nova scienca-eduka portalo. Ĝi prezentos ankaŭ rezultojn de la sciencaj esploroj kaj didaktikajn materialojn por lernejoj. La projekto celas grandigi la alireblecon al. la kastelaj provizoj, al. ĉio ĉi kio estas la Reĝa Kastelo kiel konstruaĵo, muzeo kaj homoj, kiuj pri ĉi tiu heredaĵo okupiĝas. Dum la pretigado de la portalo unuavice oni konsideris la bezonojn de la utiligantoj kaj de la socio interesiĝanta pri kulturo kaj deziranta utiligi ĝiajn bonaĵojn en maniero moderna kaj facila. La platformo prezentos la esplorrezultojn el la sfero de historio, arthistorio kaj muzea agado. Ĝia eduka parto liveros plurkomunikilan oferton kun muzeaj lecionoj kaj didaktikaj materialoj por ĉiuj edukniveloj. La trian parton konsistigos virtuala gvidilo tra la muzeaj kaj arkivaj kolektoj. Kadre de la projekto estos disponigitaj pli ol 9 mil objektoj kun adekvata priskribo ankaŭ en la angla lingvo. La laboroj komenciĝos la 1-an de julio nunjare kaj finiĝos la 30-an de junio 2019.

El la elsendo 29.01.2016. Legas Tomek – 1’23”

--------------------------------------------------------------------------------

Poloj pri la prahistorio de la Iberia Duoninsulo
[2016-01-29]
https://pola-retradio.org/2016/01/poloj-pri-la-prahistorio-de-la-iberia-duoninsulo/

Laŭ esploroj de polaj esploristoj la venigado de fajnaj ceramikaĵoj el la fora Fenicio al la antikva Iberiio estis malpli ofta ol supozite. Objektoj taksataj kiel origine fenicaj evidentiĝis lokaj imitaĵoj. Tio estas unu el la rezultoj de la dujara esplorprojekto, dum kiu arkeologoj ekzamenis de kie devenis importitaj fenicaj ujoj retrovataj en tombejoj kaj setlejoj el la frua fera epoko en la valo de la rivero Gwadalkiwir. „La komenco de feroepoko en la sudokcidenta parto de la Iberia Duoninsulo: kronologio kaj materiala kulturo” estas la unua pola esplorentepreno sur la Iberia Duoninsulo. Inter polaj specialistoj estis ne sole arkeologo, sed ankaŭ kemikiistoj kaj specialistoj pri fizikokemiaj metodoj. La kemia ekzamenado de onidire fenicaj ujoj elmontris, ke temas pri lokaj imitaĵoj. Nur malmultaj ekzamenitaj objektoj verŝajne venis el Fenicio. Alia problemo, kiun esploris poloj estis detaligo de kronoliogio de arkeologiaj loĝtrovaĵoj en la suda Iberio dum la unua jarcento antaŭ nia erao. Tiurilate estis aplikita la metodo C14 kaj la analizo de la provaĵoj okazis en laboratorio en la irlanda Belfasto kadre de la akademia kunlaboro. Tiu esploro ebligis dubigi la ĝisnun rekonitan kronologion kaj kelkkaze evidentiĝis,  ke la spuroj estas je 200 jaroj malpli novaj ol supozite. Tradicie oni asertas, ke influite de fenicoj inter la iberia socio aperis la rito de la postmorta korpobruligado. Sed fenicaj komercistoj aperis tie en 9 jarcento antaŭ nia erao. Polaj esploroj elmontris, ke la rito de la korpobruligado sur la Iberia Duoninsulo estis praktikata jam lime de la 11-a kaj 10-a jarcentoj antaŭ nia erao.  Nun la polaj esploristoj ricevis inviton ekzameni antikvajn olivlampojn el la egipta Berenike.

El la elsendo 29.01.2016. Legas Maciek – 2’18”

--------------------------------------------------------------------------------

E_elsendo el la 29.01.2016
[2016-01-29]
https://pola-retradio.org/2016/01/e_elsendo-el-la-29-01-2016/

Podkasto: Ludu en nova fenestro | Elŝutu

La 519-a E-elsendo ĉe www.pola-retradio.or g:

– La felietono pri koninda polo proksimigas la figuron de meritiĝinta por medicino, aparte kirurgio d-ro Ludwik Rydygier. – La komenca kulturkroniko  informas pri la planata nunjare bitigado de la provizoj de la varsovia Reĝa Kastelo kaj pri laboroj de polaj arkeologoj sur la Iberia Duoninsulo. – La E-komunumaj informoj rilatas al la nunjara UK en Nitro, al la Esperantologia Konferenco kaj Internacia Infana Kongreseto. – En la fino aŭdiĝas mallonga leterkesta programero. La komencaj kulturaj informoj estas  paralele legeblaj kaj aŭskulteblaj en la rubriko „Kulturkroniko”, same kiel nia felietono en koncerna rubriko.

--------------------------------------------------------------------------------

Koninda Polo: Ludwik Rydygier
[2016-01-29]
https://pola-retradio.org/2016/01/koninda-polo-ludwik-rydygier/

La heroo de nia hodiaŭa felietono estas Ludwik Antoni Rydygier – pola kuracisto, kirurko, profesoro de medicinaj sciencoj, generalo de la Polaj Armeaj Fortoj.  Li naskiĝis en 1850 en la bieno Dusocin apud Grudziądz (gruĝjonc). Tiam ĝi troviĝis en la prusa aneksoparto de Pollando. Ekde la plej  frua aĝo li manifestis sian polecon kaj kiel 19-jarulo ŝanĝis la ortografion de sia germana nomo de Riediger al Rydygier. Komence li lernis hejme daŭrigante la lernadon en Pelplin, Chojnice kaj Chełmno (ĥeŭmno). Tuj post la abiturienta ekzameno li entreprenis medicianajn studojn. Unue en Krakovo kaj poste en la universitato de Gryfia (nun Greiswald). Diplomon de kuracisto li akiris en decembro 1873 kaj jam en februaro la sekvan jaron li defendis doktorigan disertaĵon. Ĝi koncernis kirurgian antisepson. Komence Ludwik Rydygier laboris kiel asistano en la Hospitalo de la Plej Sankta Maria Virgulino en Gdansko, sekve en Chełmno kaj poste denove en Gryfia, kiel asistanto de la universitata Kirurgia Kliniko. Tiuperiode aperis liaj unuaj sciencaj disertaĵoj koncerne kirurgion. Post la habilitiĝo en 1878 li translokiĝis al Jeno, kiel asistanto de profesoro F. Riedl. Unu jaron poste d-ro Rydygier aĉetis domon en Chełmno, kiun li adaptis al la privata kirurgia kliniko, kiu laŭ sia  moderna ekipaĵaro rivalis sukcese eĉ kun la kliniko de la krakova Jagelona Universitato. De ĉi tiu periodo datiĝas la plej signifaj sciencaj atingaĵoj de d-ro Ludwik Rydygier, kiuj malfermis antaŭ li brilan akademian karieron. Tiuperiode li faris du aŭdacajn kaj pionirajn stomakoperaciojn. En novembro 1880 kiel la unua en Pollando kaj la dua en la mondo – post Péan – li eltranĉis piloron pro la stomakkancero, rekreante komplete la nutrokanalon. Ambaŭkaze pacientoj mortis.  Rydygier kelkajn monatojn poste ripetis sian operacion kaj priskribis la aplikitan metodon, kiu akiris la nomon “modo Rydygier”, kvankam en la germana kaj anglosaksa faka literaturo ĝi estas konata kiel Billroth I. Nome en januaro 1881 similan operacion, sed laŭ alia maniero efektivigis Theodor Billroth, kies pacientino transvivis. Sed Rydygier ne kontentiĝis per sia nova metodo. En 1884 li enkondukis novan metodon de kirurgia kuracado de ulceroj de stomako kaj duodeno. Li  aŭtoris la originalan metodon forigi la hipertrofion de prostato kaj multajn aliajn operaciteknikojn. Liaj metodoj de gastrektomio kaj malfermo de abdomeno jam dum lia vivo eniris lernolibrojn. Li aŭtoris ankaŭ lernolibron pri operecia kuracado de artiktuberkulozo, okupiĝis pri kuracado de vundoj. Tamen kiel kuriozaĵon eblas nun trakti lian borŝuron kontraŭ virinoj en la kirurgia fako. Tiujn li ne dungadis kaj flegis negativan opinion pri studentinoj de medicino. En 1887 Ludwik Rydygier translokiĝis al Krakovo. Tie li transprenis la funkcion de la estro de Kirurgia Kliniko kaj sekve de dekano de Kuracista Fakultato de la Jageloona Universitato. En Krakovo li konstruigis kirurgian klinikon, sed kiam ĝi estis elkontruita li translokiĝis  en 1897 al Lvovo. Tie li estis vokita por la posteno de la ordinara profesoro pri kirurgio de la Lvova Universitato. Simile kiel en Krakovo dank’ al liaj klopodoj estis elkonstruita la kirurgia kliniko, kiun li gvidis dum 23 jaroj estante samtempe la rektoro de la Lvova Universitato kaj dufoje dekano de la Kuracista Fakultato. Kiam en 1898 estis inaŭgurita la scienca biblioteko de la kliniko, profesoro Rydygier transdonis al ĝi grandparte sian librokolekton. Dum la 1-a mondmilito li forlasis Lvovon direktiĝante al Vieno, poste li gvidis militistan hospitalon en Brno. Lia lvova kliniko estis transformita en Kirurgian Hospitalon de la Ruĝa Kruco.  Al Lvovo profesoro Rydygier revenis en 1916 restarigante ĝian laboron. Samjare li estis nomumita la estro de la medicinista laborantaro de la Pomeriaj Armeaj Fortoj en la rango de Brigada Generalo. El la iniciatitaj de li en 1889 Kongresoj de Polaj Kirurgioj el ĉiuj tri aneksopartoj de la polaj teritorioj (okazis entute 8) tiu en 1921, jam post la sendependiĝo de Pollando kaj post la morto  de prof. Rydygier fariĝis ĝermo de Societo de Polaj Kirurgoj. En junio 1920 profesoro Ludwik Rydygier emeritiĝis. Preskaŭ tuj la 25-an de junio li subite mortis kaj kiel defendinto de la pola Lvovo li estis entombigita en la kvartiro de la komandantoj de la Lvovaj Aglidoj de Łyczakowski-Tombejo. Profesoro Rydygier estas unu el la plej elstaraj polaj kaj mondskalaj kirurgoj. El inter 200 liaj sciencaj disertaĵoj 150 aperis presforme. Pri siaj atigaĵoj li kutimis unue verki  por poloj en la pola lingvo, nur poste ili estis aperantaj en la germanaj aŭ anglaj fakaj revuoj. Por niaj brazilaj aŭskultantoj eble interese estos ekscii, ke pli aĝa el la du filoj de profesoro Ludwik Rydygier heredis la profesiajn interesiĝojn de la patro. Sub la patra gvido Józef [juzef] Rydygier akiris kirurgian majstrecon kaj jam post la morto de la patro li elmigris al Brazilo. Tie en 1922 li ricevis profesoran tilolon kaj kirgurgian katedron en Kuritibo.

El la elsendo 29.01.2016. Legas Barbara – 7’23”

--------------------------------------------------------------------------------

Lernado de fremdaj lingvoj en Eŭropo
[2016-02-02]
https://pola-retradio.org/2016/02/lernado-de-fremdaj-lingvoj-en-europo/

Laŭ Eurostat pli ol 80 procentoj de lernantoj en la elementaj lernejoj de la tuta Eŭropa Unio en 2013 lernis almenaŭ unu  fremdan lingvon. En la grupo de 17,7 milionoj da lernantoj unu miliono lernis du aŭ pli da lingvoj. Ĉiuj aŭ preskaŭ ĉiuj bazlernejanoj lernis fremdan lingvon sur Kipro, en Luksemburgo, Malto, Aŭstrio, sekve Kroatio, Italio, Hispanio, Francio, Pollando. Malpli ol duono de bazlernejanoj – iom pli ol 35 procentoj – lernis la fremdan lingvon en Slovenio. Plej malmultaj lernis en Portugalio kaj Belgio. La plej populara estis la angla. Je 17, 7 milionoj da bazlernejanoj la anglan lingvon lernis 16 milionoj 700 mil lernantoj. La dominado de la angla konfirmiĝis ankaŭ inter lernantoj 11-15 jaraĝaj. Sur la gimnazia nivelo la anglan kiel la fremdan lernis 17,1 milionoj da infanoj en la  Unio, tio estas 95,6 procentoj de ĉiuj lernantoj sur ĉi tiu instrunivelo. La alia plej populara lingvo estis la franca, kiun lernis 4,9 milionoj da uniaj lernantoj. Sekvis la germana, hispana, rusa kaj itala lingvoj. Ankaŭ en Pollando same kiel en la Unio la plej populara estas la angla, kiun lernis 96, 3 procentoj de lernantoj. La dua plej ofte elektata lingvo en Pollando estis la germano, kiun lernis 96 procentoj de gimnazianoj. La tria lingvo estis la rusa, kiun lernis 7,7 procentoj de polaj lernantoj. La francan elektis 3,7 procentoj de polaj gimnazianoj.

El la elsendo 02.02.2016. Legas Tomek – 1’52”

--------------------------------------------------------------------------------

Ŝanĝiĝanta drinkkulturo en Pollando
[2016-02-02]
https://pola-retradio.org/2016/02/sangiganta-drinkkulturo-en-pollando/

La drinkado de vino en Pollando kreskas, kvankam daŭre poloj drinkas malpli ol loĝantoj de aliaj uniaj landoj. Statistika polo drinkas ĉ. 7 litrojn da vino jare,  kio estas 10-oble malpli ol en Francio aŭ Portugalio. Laŭ esploroj de la specializa firmao KPMG la konsumado de vinberaj vinoj daŭre kreskos je 7 procentoj jare kaj tio signifas rezignadon de poloj pri pli fortaj alkoholaĵoj. Oni jam rimarkis ŝanĝiĝon de la ŝatoj de poloj, kiuj malpli drinkas desertajn vinojn, preferanate duonsekajn aŭ sekajn. Ĉiam pli populara fariĝas cidro, kion influis malkresko de la akcizo kaj popularigo de ĉi tiu drinkaĵo fare de pomkultivantoj. Se en 2013 oni vendis du milionojn da litroj da cidro, en 2014 temis pri ĉirkaŭ 10 milionoj. Laŭ taksoj en la 2015 la vendo povis egali al 18 milionoj da litroj. Laŭ la Pola Vitkulturista Konsilio la vendo de cidro povas ĝiscele atingi eĉ 80 milionojn da litroj. Plej ofte aĉetas ĝin junaj  homoj el grandaj urboj.

El la elsendo 02.02.2016. Legas Tomek – 1’11”

--------------------------------------------------------------------------------

E_elsendo el la 02.02.2016
[2016-02-02]
https://pola-retradio.org/2016/02/e_elsendo-el-la-02-022016/

Podkasto: Ludu en nova fenestro | Elŝutu

La 520-a E-elsendo ĉe www.pola-retradio.org :

– En la literatura segmento de nia marda elsendo ni prezentas la 37-an fragmenton de la romano „Quo Vadis” de Henryk Sienkiewicz en la E-traduko de Lidia  Zamenhof. – La komencaj aktualaĵoj rilatas al raporto pri lernado de fremdaj lingvoj en Eŭropo, al kresko de importo de la polaj nutraĵproduktoj en Ĉeĥio, al ŝanĝiĝantaj drinkokutimoj en Pollando kaj kelkaj tiurilataj prognozoj. – La scienbultena informo koncernas pioniran forcejon, kreiĝintan en Pollando, kies teknologio ebligas 95-procente redukti la emisiadon de karbondioksido. – Muzike akompanas nin „Asorti”, kiu nun kiel „Sepa kaj Asorti” pretas plialtigi nivelon de E-aranĝoj, kunligante ilin kun grandaj lokaj kaj urbaj festoj, kiuj estas organizitaj dum tempo de E-aranĝoj, ekz.organizi grandajn profesiajn koncertojn esperante. La aktualaĵoj kaj sciencbultena temo estas  paralele legeblaj kaj aŭskulteblaj en la rubrikoj „Novaĵoj” kaj „Sciencaj informoj”. Nia sekva E-elsendo aŭdiĝos escepte la plej proksiman dimanĉon kaj ne vendredon.

--------------------------------------------------------------------------------

Pilgrimmemoraĵoj de antaŭ 600 jaroj bitigitaj
[2016-02-07]
https://pola-retradio.org/2016/02/pilgrimmemorajoj-de-antau-600-jaroj-bitigitaj/

Pli ol 700 historiaj objektoj ligitaj kun la pilgrimadoj en la 14/15-jarcenta Gdansko (la norda Pollando) estas jam konsulteblaj interrete ( http://archeoportalpl/ ). La kolekto 99-procete devenas el sistemaj fosesploroj kaj estas provizita per kompleta dokumentaro. Temas i.a. pri pilgrimplaketoj, kiujn oni fiksis al vestaĵo dum la pilgrimado kaj ankaŭ alispecaj pilgrimmemoraĵoj kiel sonoriletoj, etaj speguloj,  etaj relikvujoj k.s. Ĉiuj objektoj devenas el foslaboroj, kiujn oni efektivigis sur la tereno de Gdansko dum la lasta jarcentkvarono kaj nun troviĝas en la loka Arkeologia Muzeo. Tiu ĉi riĉa kolekto laŭ muzeaj laborantoj pruvas unuflanke la religiemon de gdanskanoj kaj aliflanke pruvas la signifan rolon de Gdansko laŭe de la mezepokaj itineroj de eŭropaj pilgrimantoj. La unua parto de kolekto jam rete vizitebla enhavas 739 eksponaĵojn. Nunjare aldoniĝos pliaj 300 atestantaj pri la la kulto de la Plej Sankta Maria-Virgulino.  La elektronikaj donitaĵoj ebligas retrovi kaj identigi ne nur lokon kaj esplorsezonon, dum kiu estis efektivigita malkovro, sed ankaŭ institucion, kiu gvidis arkeologiajn esplorojn, nomon de la esplorestro, registritajn kuntekstojn kaj rilatajn  historiajn objektojn.

El la elsendo 07.02.2016. Legas Maciek – 1’36”

--------------------------------------------------------------------------------

Koninda polo: Ferdynand Karo
[2016-02-07]
https://pola-retradio.org/2016/02/koninda-polo-ferdynand-karo/

En la hodiaŭa felietono ni volas proksimigi al vi, gesinjoroj silueton de laŭvica koninda polo. Temas pri farmaciisto, botanikisto, esploristo de la siberia flaŭro, Ferdynand Karo. Lia plurfoja – sume 20-jara – estado en Siberio, ne estis ligita kun lia patriota, kontraŭcara agado. Ferdynand Karo post sia unua vizito en Siberio  plene fasciniĝis pri la tiea flaŭra mondo. Ferdynand Karo vivis en la jaroj 1845-1927. La unuajn paŝojn en mondo de la naturo li faris en la reala lernejo en Vroclavo sub la gvido de konata botanikisto Julius Milde. Tiuj unuaj spertoj decidis pri lia vivpasio. Jam 12-jara sub la gvido de sia instruisto li kolektis plantojn por sia unua herbario (kajero de sekplantaj folioj), kiuj konserviĝis en la kolektoj de la Botanika Ĝardeno de la Varsovia Universitato. Al sia naturfasciniĝo li restis fidela dum la tuta vivo. La farmaciistan praktikon Ferdynand Karo komencis en la varsovia apoteko de Ludwik Henryk Spiess, kiu en la jaroj 1863-64 estis grava kontaktopunkto de la insurgenta poŝto de la Januara Insurekcio celita kontraŭ carismon. Juna Ferdynand estis tiam sekreta kuriero de la insurekca Nacia Registaro estante en proksimaj kontaktoj kun la insurekcikomandanto Romuald Traugutt. En marto 1864 li estis malliberigita kaj fermita en la severa 10-a Pavilono de la Varsovia Citadelo. Pri tio, ke li ne estis ekzilita al Siberio decidis efikaj klopodoj de la familio kaj pagita garantimono. Liberigita Ferdynand Karo praktikis kiel apotekista helpanto en Częstochowa. Post sukcesa ekzameno li inaŭguris farmaciistajn studojn en la Varsovia Ĉeflernejo. Jam kiel studento li pretigis sian unuan sekplantan laboraĵon dediĉitan al la ĉirkaŭaĵoj de Varsovio, kiu estis publikigita en Vieno en 1867. Kiel farmaciisto Ferdynand Karo magistriĝis en 1872 kaj dum laŭvicaj jaroj li gvidis proprajn apotekojn en la lokoj Łosice [ŭosice], Częstochowa [ĉenstoĥova]. En Lublin li estris militistan apotekon. Tiam kreiĝis liaj laŭvicaj herbarioj kaj baze de ili laŭvicaj sciencaj publikaĵoj. En 1887 li akceptis la estran postenon de la militista apoteko en la siberia Irkuck ĉe la rivero Angara, poste li laboris en Narczynsk apud la rivero Szylka [ŝiŭka]. Siajn esplorlaborojn li priskibris en letero al hungara botanikisto: „Ĉiutage je la 3-a horo matene en nebulo kaj humideco mi inaŭguras botanikan ekspedicion por kolekti la plantojn ĝis la 8-a horo, je kiu mi devas komenci la profesian laboron. Rekte mi devas ŝteli tempon por sukcesi dum la tago pretigi la herbariajn foliojn. Tiu laboro daŭras ĉiutage dum la tuta somero ĝis septembro. Nur kun alveno de la unuaj frostoj mi estas kontenta, ke eblas finfine ripozi. Puloj kaj felbotominoj ĉiun kolektanton povas alkonduki al senespero; laŭvorte temas pri la sangoverŝa laboro<. Post ses jaroj Ferdynand Karo revenis al Pollando. Tie  li gvidis dum tri jaroj apotekon en la loko Magnuszew (magnuŝef). La dua ekspedicio de Ferdynand Karo al Siberio finiĝis en 1902. Raportante pri ĝi en la periodaĵo „Universo” li informis i.a. pri retrovo de ĉ. 200 palntospecioj ĝis tiam ne konataj. Al Pollando li revenis nur por kelkaj monatoj dum sia restado okupiĝante pri la kolektoj de la Varsovia Farmaciista Societo, inkluzive de sia kolekto kiu konsistis el pli ol kvar mil herbariaj folioj. Dum sia tria siberia ekspedicio Karo esploris la flaŭrajn provizojn de apud Amuriveraj terenoj de Manĝurio. Tiam li estis jam 60-jara kaj laca pro la foresto for de la familio. La materiala situacio de la familio influis tamen lian decidon pri la 4-a ekspedicio el 1910, kiam dum tri laŭvicaj jaroj li  daŭrigis siajn flaŭristajn esplorojn. Reveninte al Pollando unue li instaliĝis en Latowice, poste li laboris kiel flaŭrista konsilisto en la apoteko de Adolf Bukowski en Varsovio. Vivfine Karo estis la estro de la kolektoj de la Varsovia Farmaciista Societo en la jaroj 1925-27. Dum siaj estadoj en Siberio Ferdynard Karo estis sendanta siajn kolektojn al hungara botanikisto kaj eldonisto de herbarioj L. Richter. Laŭ lia rekomendo ĉeĥa botanikisto Josef Freyn estis difinanta la plantospecimenojn sendatajn de Karo, kiujn ĉi lasta ne povis priskribi pro foresto de referenca literaturo. La registroj de plantospecioj el Siberio el la regionoj de Irkuck, el la lando Dahuria Nerczynska kaj el la riverbranĉaro de Amur-rivero kolektitaj de Ferdynanrd Karo estis publikigitaj kiel Plantae Karoanae i.a. en la viena periodaĵo „Österreichische Botanische Zeitschrift”. Inter 80 mil plantospecimenoj sur herbariaj folioj kolektitaj de Ferdynand Karo troviĝas 28 novaj, nekonataj antaŭe plantspecioj. Inter ili 8 portas nomon deriviĝantan el lia familia nomo Karo. Pasintjare pasis la 200-a naskiĝdatreveno de Ferdynand Karo, elstara pola flaŭristo kaj unu el naturesploristoj, kiuj okupiĝis pri la siberia flaŭro kiel grava parto de la azia flaŭro, nun konata prefere de specialistoj. Liaj herbariaj folioj troviĝas en bibliotekoj i.a. en Varsovio, Krakovo, Jeno, Bazileo, Zuriko, Laŭzano, Berlino, Munkeno, Getingo, Parizo, Vieno, Ĝenovo, Florenzo, Lejdo, Londono, Irkuck, Czyta, Petersburgo, Kijevo, St. Louis. Konsiderante la periodon kaj lokon de flaŭristaj vojaĝoj de Ferdynand Karo temas pri nepritakseble valora materialo pri la siberia plantaro, kiu ĝis hodiaŭ estas valora fonto por ĝeneralaj konoj pri la biologia varieco de la monda flaŭro.

El la elsendo 07.02.2016. Legas Barbara kaj Tomek – 7’13”

--------------------------------------------------------------------------------

Vizitinda Pollando: En la vulkanspura regiono
[2016-02-07]
https://pola-retradio.org/2016/02/vizitinda-pollando-en-la-vulkanspura-regiono/

Ni revizitu hodiaŭ unu el la plej variaj laŭ la geologia vidpunkto terenoj en Pollando  riĉa je kavernoj kaj tavoloj de bazalto, agato kaj oro. Antaŭ milionoj da jaroj, kiam formiĝadis la nunaj montopartoj tiu ĉi tereno estis la regiono de spektaklecaj vulkaneruptoj. La cindroj kaj vulkana lafo markas ĝiajn limojn en la ĉirkaŭaĵoj de Bolesławiec [bolesŭawjec], Lwówek Śląski [lvuvek slonski] kaj Złotoryja [zŭotoria] en la sudokcidenta Pollando. La senaktivaj vulkanoj, kiujn eblas nun surgrimpi estas dek kelkaj. Tri estas la plej konataj. La turisma itinero ebliganta konatiĝi kun ili longas 85 kilometrojn. Konas ĝin la 501-metra vulkankonuso Ostrzyca Proboszowicka [ostŝica proboŝovicka]. La regiono estas atrakcia aparte por studentoj de geodezio kaj geologio. Ĝi famas pro agatoj kaj ametistoj. Al. la meza turisto la vulkankonusoj vekas asociaciojn kun Italio, Islando aŭ Japanio, do la retrovo de ili en ĉi tiu regiono surprizas kaj fascinas. Ostrzyca estas nun naturrezervejo kun unikaj alpdevenaj plantoj. Ĝuste al ĝi ni dediĉis apartan felietonon en majo 2013. Hodiaŭ ni aldonu, ke laŭ asertoj la monto por la unuaj loĝatoj de la regiono estis ligita kun la kulto de la Suno, konceptita kiel dio. Alia vulkanpinto Wilcza  Góra estas tre interesa orientiga punkto kun panorama alrigardo al Złotoryja. Dum jaroj ĝi estis ekspluatata por la bezonoj de vojkonstrua industrio. Nun ĝi rolas kiel la rokpioĉejo. La malkovrita dum la ekspluatado la t.n. bazalta rozo, kiu estas trunko de la solidiĝinta lafo estas nun unu el la simboloj de la regiono. Al la restaĵoj post la vulkanaktiva periodo estas kalkulataj pezantaj tunojn, elspruĉataj el la vulkanabismo la t.n. vulkanaj kugloj. Antaŭ la milito la apuda loko Wilkołak estis populara ripozcelo, sed al la iama brilo ĝi komencis reveni nur en la lastaj jaroj. Eblas eĉ paroli pri modo je vulkanoj, kiun i.a. atestas la ĉiujara kuro laŭ la defioplena – ĉar tre malfacila – Itinero de Estingiĝintaj Vulkanoj longa 13 kilometrojn. Alia formo loganta al la regiono estas Nokta Ĉampionado pri Lavado de Orsablo. Popularigas ĉiujn ĉi eventojn Societo de Amantoj de Złotoryja-regiono [zŭotoria] aŭ Societo de Ministaj Tradicioj de Złotoryja, sciencaj konferencoj kaj libroj. La plej fama neaktiva vulkano estas Grodziec [groĝjec], kiu origine estis la kultoloko de la tribo Bobrzanie [bobĵanje]. Nur en la 15-a jarcento kreiĝis sur ĝia pinto kastelo. Impona – dum la regado de Piast [pjast]-dinastio – konstruaĵo dum la 30-jara milito kadukiĝis kaj ĝis la fino de la 19-a jarcento estis romantika ruino. La rekonstruon iniciatis enamiĝinta al la mezepokaj kasteloj germana diplomato, kiu fariĝis eĉ ĝia posedanto. Post la milito ne tuj oni pri ĝi interesiĝis nek klopodis pri ĝia reflorigo pri ĝia reflorigo. Pozitivaj ŝanĝoj  venis komence de la dumilaj jaroj, kiam kreiĝis la kompanio „Kastelo Grodziec” prezidata de Zenon Bernacki, adminitracia aganto de Złotoryja-distrikto. Dank’ al liaj klopodoj, pasio kaj  organizaj talentoj  kun ĉiu jaro la kastelo reakiras brilon. Ĝi sendube apartenas al la plej allogaj turismaj atrakciaĵoj de la regiono. Iom post iom disponigita al vizitantoj ĝi bonvenigas ilin per amika, malnovstila klimato kaj etoso. Por la publiko estas disponigitaj  kelkaj el la internoj,  kiel Granda Salonego, Kavalira Salonego, ĉambretoj de la Princino kaj la Princa Ĉambro, la kapelo. Aparta atrakciaĵo por turismumantoj estas la eblo surgrimpi tri turojn por promeni tra ili kaj admiri la panoramon de la regiono. La romantika formo de la kastelo kaj ĝia atrakcia situo kaŭzas, ke dum la tuta jaro viglas tie vivo. Estas organizataj tie kavaliraj turniroj, muzikkoncertoj, diversspecaj aranĝoj kaj eventoj ligitaj kun la loka socio. Menciindas tiaj regionaj kaj internaciaj aranĝoj kiel la Kavalira Turniro favore al la Arĝenta Ringo de la Kastelestro, Festo de Vino kaj Medo, Silezia Kantofesto. Kelkfoje Grodziec  rolis  kiel fono por sveda, franca, belga, rusa kameraistaj tv-trupoj.  La escepta etoso reganta en la kastelo, sed ankaŭ  la kredo pri daŭra aktivado de vukanaj spiritoj favoras reviviĝon de malnovaj legendoj. La plej fama estas pri la spirito de junulino Meta. Ŝi loĝis en la grave ruinigita kastelo dum la 30-jara milito, kiam en la kastelo garinizonis soldataj trupoj. Meta enamiĝis al ilia komandanto, sed li estis korligita kun la alia. Pro rifuzo kaj ekreginta ŝin venĝodeziro Meta komplotis kun la trupoj de la malamiko ĵetinte al ili ŝnuron de la galeria turo. Pro tiu perfida ago la  malamikoj povis ataki la kastelon ŝtelante kaj rabante ĝian havajon. Meta ricevis severan punon. Ŝi estis forpuŝita el la turo kaj…. Kaj ĝis hodiaŭ aperas en ĝi kiel la fantoma „blanka damo”.

El la elsendo 07.02.2016. Legas Barbara – 6’48”

--------------------------------------------------------------------------------

E_elsendo el la 07.02.2016
[2016-02-07]
https://pola-retradio.org/2016/02/e_elsendo-el-la-07-02-2016/

Podkasto: Ludu en nova fenestro | Elŝutu

La 521-a E-elsendo ĉe www.pola-retradio.org :

– La ĉi-elsenda felietono pri vizitinda loko en Pollando, koncernas la regionon en la sudokcidenta Pollando ligitan kun la iama vulkanaktivado. Inter dek kelkaj senaktivaj vulkankonusoj – kiuj formas turisman itineron – la plej famaj estas Ostrzyca, Wilcza Góra kaj Grodziec; – La komenca kulturkroniko  rilatas al la bitigita kaj konsultebla rete kolekto de pilgrimmemoraĵoj de antaŭ 600 jaroj el la regiono de Gdansko (la norda Pollando); – En la E-komunumaj informoj ni sciigas pri la plej nova poemkolekto (itala-Esperanta) de Amerigo Iannacone “Kaj tamen”, pri alvoko adresita al interlingvistoj kontribui al la 10-a numero de “Interlinguistica Tartuensis” ( http://dspace.utlib.ee ); – En la fino aŭdiĝas mallonga leterkesta programero, en kiu ni i.a. dankas al la subtenintoj de nia laboro en 12.2015 kaj 01.2016. La dankon akompanas Mariusz Domaszewicz per sia kanzono „Vespero ĉe la kandelbrilo”. La komencaj kulturaj informoj estas  paralele legeblaj kaj aŭskulteblaj en la rubriko „Kulturkroniko”, same kiel nia felietono estas  paralele legebla kaj aŭskultebla en koncerna rubriko.

--------------------------------------------------------------------------------

D-ro Maciej Jaskot pri la 6-a eldono de la lingvokonkurso Hispana Olimpiko
[2016-02-08]
https://pola-retradio.org/2016/02/d-ro-maciej-jaskot-pri-la-6-a-eldono-de-la-lingvokonkurso-hispana-olimpiko/

Kun d-ro Maciej Jaskot en Varsovio ni renkontiĝas antaŭmikrofone por retrorigardi al la 6-a eldono de la konkurso pri la hispana lingvo, la tn. Hispana Olimpiko. Nunjare ĝi logis pli da rivalantoj, kies entuziasmo pri la hispana lingvo kaj kulturo estas nekompareble pli alta ol de studentoj de la hispana filologio. El la elsendo 08.02.2016 – 4’27”

--------------------------------------------------------------------------------

La submara fervojtunelo inter Finnlando kaj Estonio
[2016-02-09]
https://pola-retradio.org/2016/02/la-submara-fervojtunelo-inter-finnlando-kaj-estonio/

Jarkomence la aŭtoritatoj de Finnlando kaj Estonio, de Helsinko kaj Tallino subskribis enkondukan interkompreniĝon, kiu ebligos esplorojn pri la eblo elkonstrui la submaran fervojtunelon inter la ĉefurboj de ambaŭ landoj. En la regiono de Helsinko laboras dekoj da miloj da estonoj, el inter kiuj multaj venas laborcele tra Baltiko ĉiusemajne. Tallinon vizitas multaj finnaj turistoj. Samtempe Helsinko kaj Tallino formas komune ekonomian sferon enloĝatan de ĉ. unu kaj duona milionoj da homoj. Por plene utiligi la potencialon de la sfero la transporto inter ambaŭ urboj devus esti pli rapida kaj facila ol nun. La planata tunelo mallongigos la veturtempon almenaŭ de 90 minutoj (tiom daŭra la prama traveturo) ĝis ĉirkaŭ 30 minutoj kaj ĝia longo varios de 65 ĝis 92 kilometroj. La tunelo estos ligita kun la fervojlinio Rail Baltica, kiu ligos Tallinon kun Varsovio. Ĝi estos finkonstruita en 2025. Laŭ pritaksoj de la finna flanko la konstrukosto de la tunelo egalos al 9 ĝis 13 miliardoj da eŭroj kaj ĝi estus preta en 2030.

El la elsendo 09.02.2016. Legas Tomek – 1’17”

--------------------------------------------------------------------------------

E_elsendo el la 09.02.2016
[2016-02-09]
https://pola-retradio.org/2016/02/e_elsendo-el-la-09-02-2016/

Podkasto: Ludu en nova fenestro | Elŝutu

La 522-a E-elsendo ĉe www.pola-retradio.org :

– En la sondokumento el la Lilla UK ni prezentas laŭvican Aŭtoran Duonhoron. Ĉi-foje Nicola Ruggiero prezentas la lastan eldonaĵon de Akademio Literatura de Esperanto aperigitan okaze de la kongreso; – La komencaj aktualaĵoj koncernas planon elkonstrui submaran fervojan tunelon inter Finnlando kaj Estonio; la raporton de Global Financial Integrity pri landoj ekspluatataj de la eksterlanda kapitalo; distingitojn per la titolo >Populariganto de la scienco 2015<. Temo el la pola gazetaro koncernas eksporton de polaj mebloj eksterlanden. – En la scienbultena informo ni parolas pri porsocia konduto de hundoj en la propra, hunda medio. – Muzike akompanas nin „Eterne Rima” per la kanzono „Pri tio mi parolas” el la KD „Taglibro de Brutulo” en 2012 eldonita de Vinilkosmo. La aktualaĵoj kaj sciencbultena temo estas  paralele legeblaj kaj aŭskulteblaj en la rubrikoj „Novaĵoj” kaj „Sciencaj informoj”.

--------------------------------------------------------------------------------

Clay Magalhães pri la aktuala stato de laboroj ĉirkaŭ la 101-a UK (Nitro, 2016)
[2016-02-12]
https://pola-retradio.org/2016/02/clay-magalhaes-pri-la-aktuala-stato-de-laboroj-cirkau-la-101-a-uk-nitro-2016/

Kun Konstanta Kongresa Sekretario, Clay Magalhães el la Centra Oficejo de UEA ni interparolas pri aktuala stato de laboroj ĉirkaŭ la 101-a Universala Kongreso de Esperanto en Nitro. La plej grava informo estas, ke tre baldaŭ estos disponigita fizike la Dua Bulteno. Post nia interparolo ĝi jam aperis interrete: http://uea.org/pdf/ DuaBulteno2016.pdf El la elsendo 12.02.2016 – 8’54”

--------------------------------------------------------------------------------

La 2-a festivalo „Gorzkie Żale – Nowe Epifanie”
[2016-02-12]
https://pola-retradio.org/2016/02/la-2-a-festivalo-gorzkie-zale-nowe-epifanie/

Inter la 10-a de februaro kaj la 20-a de marto 2016 en Varsovia daŭras la dua eldono de la karesma festivalo. Ĝia nunjara devizo „Libera volo ĉe la vojforkiĝo” riĉas je ekspozicioj, filmprezentoj, koncertoj, spektakloj, debatoj kaj labordiskutoj referencantaj al la komenciĝonta  daŭranta en la Katolika Eklezio  Karesmo. Por preskaŭ 6-semajna periodo la Centro de Penso de Johano Paŭlo la 2-a prilaboris eventojn, kies gvidmotivo estas vojforkiĝo aŭ vojkruĉiĝo kiel simbolo de kristanimso por unuj,  dum por aliaj kiel simbolo de multaj elektoebloj. Tiu motivo jen emfazas la alieniĝon de homo, jen sekvojn de ties decidoj, jen la forton de libera volo. La programo baze de la malnovpolaj verkoj reliefigas la riĉon de la tradiciaj teatraj formoj. Ĝi proksimigas ankaŭ modernejn scenejajn formojn reference al. la nuntempaj verkoj. La festivalon akompanos/as i.a.  tiaj eventoj kiel „Rito de la perdo. Funebra bankedo” aŭ diversaj laborrenkontoj por plej junaj partoprenantoj. La Centro de Penso de Johano Paŭlo la 2-a funkcianta ekde 2006 esploras, pridokumentas kaj en noveca maniero popularigas la instruon de Johano Paŭlo la 2-a”.

El la elsendo 12.02.2016. Legas Tomek – 1’27”

--------------------------------------------------------------------------------

E_elsendo el la 12.02.2016
[2016-02-12]
https://pola-retradio.org/2016/02/e_elsendo-el-la-12-02-2016/

Podkasto: Ludu en nova fenestro | Elŝutu

La 523-a E-elsendo ĉe www.pola-retradio.org el la 12.02.2016:

– La gasto de la hodiaŭa programo estas KKS, Clay Magalhães kun kiu ni interparolas pri aktualaĵoj kaj laboroj ĉirkaŭ la nunjara UK en la slovaka Nitro. La plej grava informo estas, ke tre baldaŭ estos disponigita la Dua Bulteno. – La komenca kulturkroniko informas pri la 2-a eldono de la karesma festivalo en Pollando kun interesaj gvidideoj kaj riĉa programo direktita ne nur al plenkreskuloj, sed ankaŭ al infanoj. Ni informas antaŭe pri la ĵus proklamita leĝo subtenonta la polajn infanhavajn familiojn. – Hodiaŭ ni proponas aŭskulti felietonon el nia arkivo pri unu el la vzitindaj lokoj en Pollando – Kwidzyń. La komenca aktualaĵo el Pollando kaj la kulturktronika informo estas paralele legeblaj kaj aŭskulteblaj en la rubrikoj „Novaĵoj” kaj „Kulturkroniko”. Same la interparolo kun KKS aŭdiĝas aparte en la rubriko “Antaŭ la mikrofono”.

--------------------------------------------------------------------------------

Post la renkontiĝo de la Grupo V-4
[2016-02-16]
https://pola-retradio.org/2016/02/post-la-renkontigo-de-la-grupo-v-4/

Dum la lunda eksterordinara pintrenkonto en Prago la ĉefministroj de la 4 ŝtatoj de la Viŝegrada Grupo proklamis okaze de ĝia 25-jariĝo Pragan Deklaracion. Ĝi alvokas fortigi Eŭropon kaj avertas kontraŭ la minaco de dividoj sur nia kontinento. La sigelintoj de la dokumento substrekis ankaŭ la bezonon de plia vastigo de la Unio  – sfero de stabileco kaj bonstato. La pola ĉeministro, Beata Szydło partopreninta la renkontiĝon de la Grupo V4 deklaris por ĝia finiĝo, ke ni atendas, ke plej malfrue dum la marta kunsido de la Konsilio de Eŭropo estos alprenitaj decidoj, kiuj ebligos realan kontrolon de la uniaj limoj kaj efikajn agadojn por limigi la alvenon de enmigrantoj. La proklamita dum la praga renkontiĝo deklaracio pri la enmigrokrizo avertas, ke sen firmigo de la eksteraj limoj de la Unio la situacio povas eskapi de la kontrolo.

El la elsendo 16.02.2016. Legas Milada – 1’14”

--------------------------------------------------------------------------------

Eŭropa Komisiono optimisme pri la pola ekonomia evoluo
[2016-02-16]
https://pola-retradio.org/2016/02/europa-komisiono-optimisme-pri-la-pola-ekonomia-evoluo/

Kiel  ni legis en la „Pola Gazeto Ĉiutage” la Eŭrpa Komisiono publikigis la unuan nunjare prognozon de ekonomiaj indikoj por ĉiuj eŭropaj landoj. Por Pollando ĝi estas optimisma. La komisiono taksis, ke se en la 2015 la pola mastrumado manifestis fortan kaj stabilan kreskon de la Landa Produkto Bruttte je 3, 5 procentoj, ankaŭ en 2016 kaj 2017 eblas atendi similan rezulton. Laŭ prognozoj la inflacio egalos al ses dekonoj de la procento dum meze la unia egalos al duona  procento. En Pollando malkreskos senlaboreo ĝis 7 procentoj, dum en la Unio ĝi egalos al 9 procentoj. La domina faktoro de la ekonomia kresko estos privata konsumado, pliboniĝo de la situacio sur la labormerkato kaj atendata transfero de la buĝetrimedoj en la formo de nova porinfana subvencio. Por 2017 estas antaŭvidita akcelo de la publikaj investaĵoj,  dank’ al la kunfinancado de tiuj projektoj el la uniaj fondusoj. La uniaj ekonomikiistoj samtempe  atetigas pri malkresko de la nombro de personoj en la produkta aĝo kaj konserviĝanta enspezcela elmigrado de personoj en la produkta aĝo. Laŭ ekspertoj  la pola buĝeta perspektivo por 2017 dependas de definitivaj registaraj decidoj i.a. envivigo de pli alta kvoto impostlibera de fizikaj personoj kaj planata malaltigo de la emerita aĝo.

El la elsendo 16.02.2016. Legas Maciek – 1’45”

--------------------------------------------------------------------------------

Zsofia Korody pri, interalie, la Semajno de Internacia Amikeco (2016)
[2016-02-16]
https://pola-retradio.org/2016/02/zsofia-korody-pri-interalie-la-semajno-de-internacia-amikeco-2016/

Kun Zsofia Korody el la Kultura E-Centro en Herzberg am Hartz , de 10 jaroj konata ankaŭ kiel E-urbo ni parolas pri eventoj ligitaj kun la Semajno de Internacia Amikeco (22-28.02.2016) kaj posonta dum ĝi Tago de la Gepatra Lingvo. La temo de la interparolo estas ankaŭ aliaj aktivaĵoj, inkluzive de la solenota la 9-an de julio 10-jariĝo de Herzberg kiel Esperanto-urbo. El la elsendo 16.02.2016 – 9’08”

--------------------------------------------------------------------------------

E_elsendo el la 16.02.2016
[2016-02-16]
https://pola-retradio.org/2016/02/e_elsendo-el-la-16-02-2016/

Podkasto: Ludu en nova fenestro | Elŝutu

La 524-a E-elsendo ĉe www.pola-retradio.org el la 16.02.2016:

– Kun nia antaŭmikrofona gasto, Zsofia Korody el la Kultura E-Centro en Herzberg am Harz ni interparolas i.a. pri la plej proksimaj planoj ligitaj kun la Semajno de Internacia Amikeco (22-28.02.2016) kaj pasonta kadre de ĝi Tago de la Gepatra Lingvo. La temo de la interparolo estas ankaŭ aliaj interesaj eventoj, kiel i.a. solenaĵoj lige kun la nunjara 10-jariĝo de la E-urbo ( http://esperanto-urbo.de/page.php?pid=77507155 ). – La komencaj aktualaĵoj rilatas al la lastlunda renkontiĝo de Viŝegrada Grupo (V4) en Prago kaj proklamita tie deklalracio. La temo el la pola gazetaro koncernas bonajn ekonomiajn prognozojn de Eŭropa Komisiono por Pollando en 2016. – En la scienca bulteno ni informas pri la malkovro de gravitaj ondoj kaj pri interesa inventaĵo de polaj studentoj, la t.n. funkcikapabla mekanika-elektronika artiko. – Muzike akompanas nin Tierry Faverial. Ni memorigas fragmente lian kanton “Paradizo de l’revo” el la KD “Duone”. La aktualaĵoj kaj sciencbultenaj temoj estas  paralele legeblaj kaj aŭskulteblaj en la rubrikoj „Novaĵoj” kaj „Sciencaj informoj”. Aparte estas ankaŭ aŭskultebla interparolo kun nia antaŭmikrofona gasto en la rubriko “Antaŭ la mikrofono”.

--------------------------------------------------------------------------------

Dokumentoj el la vilao de generalo Kiszczak
[2016-02-19]
https://pola-retradio.org/2016/02/dokumentoj-el-la-vilao-de-generalo-kiszczak/

Lastĵaŭde la Instituto pri la Nacia Memoro informis, ke en la dokumentoj transprenitaj el la vilao de generalo Czesław Kiszczak troviĝas i.a. persona teko kaj labora teko de Sekreta Kunlaboranto de la komunista reĝimo „Bolek”, krome manuskripto de devontiĝo kunlabori subskribita de Lech Wałęsa-„Bolek”.  Dokumentoj en la tekoj rilatas al la jaroj 1970-1976. Laŭ opinio de eksperto-arkivisto temas pri aŭtentaj dokumentoj. La prezidanto de la Intituto Łukasz Kamiński informis vendrede en la pola televido,  ke post la transkribo de ĉiu fasko de la dokumentoj ili estos laŭetape bitigitaj kaj disponigataj i.a. al. ĵurnalistoj, tiel ke la publika opinio tre rapide estos informita pri ilia enhavo.

El la elsendo 19.02.2016. Legas Krystyna – 0’58”

--------------------------------------------------------------------------------

Uniaj intertraktoj ĉirkaŭ Britex
[2016-02-19]
https://pola-retradio.org/2016/02/uniaj-intertraktoj-cirkau-britex/

Vendrede la gvidantoj de 28 landoj daŭrigas intertraktojn pri ŝanĝo de membrokondiĉoj de Britio en la Unio, pri kio klopodis la brita ĉefministro David Cameron. Se estos atingita interkompreniĝo la estro de la brita registaro instigos siajn civitanojn por voĉdonado, ke Britio restu en la Unio. Por interkonsento restas i.a. la demando por kiom longe Londono povus limigi la elpagadon de socialaj servoj por la uniaj, eksterbritaj laborantoj. Cameron postulis maksimume 13-jaran blokadon. La Viŝegrada Grupo prezentas postulon de maksimume 5 jaroj.

El la elsendo 19.02.2016. Legas Krystyna – 0’44”

--------------------------------------------------------------------------------

La malfrumezepoka religia skulptaĵo restaŭrita
[2016-02-19]
https://pola-retradio.org/2016/02/la-malfrumezepoka-religia-skulptajo-restaurita/

La malfrumezepoka grejsa figuro de Dipatrino kun Jesuo-Infaneto aŭtorita plej verŝajne de  Jacob Beinhart, konata silezia skulptisto kaj pentristo estas restaŭrita. En aprilo ĝi estos ekspoziciita en la Nacia Muzeo de Vroclavo. Ĝia kopio trovos lokon en la preĝejo de s-ta Maria Magdelena kaj Apostolo Andreo, kie antaŭe troviĝis la originalo. La skulptaĵo estis grave damaĝita en 1945 dum la sieĝado de la fortreso Breslau, kiam la preĝejo pro la bombeksplodo estis senigita je tegmento kaj turkaskoj. En la vroclava preĝejo konserviĝis sole la skulptaĵa trunko. La ceterajn elementojn oni opiniis perditaj aŭ detruitaj. Post jaroj evidentiĝis, ke la kapo de la Madono troviĝas en la Dioceza Muzeo en Poznano, kion oni malkovris en 2013. Dank’ al la interkompreniĝo kun ĝi eblis reakiri kaj restaŭri la historian skulptaĵon. Bedaŭrinde ne estis retrovita la originalo de Jesuo-infaneto. Sen tiu fragmento ĝi estos ekspoziciita. En la kopio de skulptaĵo por la preĝejo tiu ĉi fragmento estis rekreita.

El la elsendo 19.02.2016. Legas Maciek – 1’18”

--------------------------------------------------------------------------------

E_elsendo el la 19.02.2016
[2016-02-19]
https://pola-retradio.org/2016/02/e_elsendo-el-la-19-02-2016/

Podkasto: Ludu en nova fenestro | Elŝutu

La 525-a E-elsendo ĉe www.pola-retradio.org el la 19.02.2016:

– La heroo de nia felietono pri koninda polo estas Ferdynand Karo, pola farmaciisto, botanikisto, esploristo de la sibera flaŭro, malkovrinto de multaj ne konataj ĝis tiam siberiaj plantoj el inter 8 portas lian nomon; – La komencaj mallongaj aktualaĵoj rilatas al la daŭrantaj vendrede en Bruselo intertraktoj pri ŝanĝokondiĉoj de brita membreco en la EU, pri laboroj de la pola Instituto de la Nacia Memoro ĉirkaŭ dokumentoj retrovitaj en la vilao de generalo Kiszczak; – La kulturkronika informo rilatas al sukcesa restaŭro de valora malfrugotika religia skulptaĵo en Vroclavo; – Muzike akompanas nin denove Ĵele per la kanzono „Diru al mi kion vi sentas..” el la KD „Sentokaoso”. La komencaj aktualaĵoj, la kulturktronika informo kaj la felietono estas  paralele legeblaj kaj aŭskulteblaj en la rubrikoj „Novaĵoj”, „Kulturkroniko”, „Felietonoj”.

--------------------------------------------------------------------------------

Kontraŭ malveraj vortumoj
[2016-02-23]
https://pola-retradio.org/2016/02/kontrau-malveraj-vortumoj/

Kunlabore kun la Ŝtata Muzeo Auschwitz-Birkenau kreiĝis komputila programo Remember malkovranta en tekstoj mensogajn vortumojn: “polaj mortotendaroj” aŭ “polaj koncentrejoj”.

Pollando de jaroj reagas kontraŭ ĉi tiuj kalumniaj vortuzoj, kiuj jen kaj jen aperas en gazetaro de la tuta mondo. La programo Remember malkaŝas en komputilaj tekstoj tiajn vortumojn samtempe proponante ĝustajn historiajn difinojn, kiel “naziaj mortotendaroj” aŭ “germanaj koncentrejoj sur la tereno de okupaciata Pollando”. Post la analizo de donitaĵoj, kiu kaj kie aplikis la vortumon “polaj mortotendaroj” evidentiĝis, ke plej ofte faras tion ĵurnalistoj. Ofte tiuj eraroj sekvas el hasto kaj sciomanko. Tio inspiris la kreiĝon de Remember. La aplikaĵo kunlaboras kun Microsoft Word en Windos kaj kun programoj utiligantaj sisteman vortaron en komputiloj kun la sistemo OS X. Aktuale ĝi malkovras la kalumniajn vortumojn en 16 lingvoj. Daŭras la laboroj pri aldono de laŭvicaj lingvoversioj. Kiel informis la direktoro de la Muzeo Auschwitz-Birkenau dr-ro Piotr Cywiński lige kun la 71-a datreveno de la liberigo de la germana nazia koncentrejo Auschwitz la korektanta aplikaĵo estas transdonita al ĉiuj akreditigitaj ĉe la datrevenaj eventoj ĵurnalistoj. Ĝi estas proponata ankaŭ al redakcioj, institucioj, lernejoj en la tuta mondo.

El la elsendo 23.02.2016. Legas Krystyna kaj Maciek – 1’37”

--------------------------------------------------------------------------------

Quo Vadis de Henryk Sienkiewicz la pola legaĵo 2016
[2016-02-23]
https://pola-retradio.org/2016/02/quo-vadis-de-henryk-sienkiewicz-la-pola-legajo-2016/

Prezidento Andrzej Duda  prezentis lastlunde la rezultojn de la plebiscito por la legaĵo destinita al la Tago de la Nacia Legado, la 3-an de septembro 2016, en kiu venkis la romano de Henryk Sienkiewicz „Quo Vadis”.

En la interreta publika plebiscito, okazinta laŭ la iniciato de la prezidento la unuan fojon, organizita de la prezidenta kancelario partoprenis dek kelkaj mil personoj. Rivalis krome la titoloj: „La kamparanoj” de Władysław Reymont, „Noktoj kaj tagoj” de Maria Dąbrowska, „La nupto” de Stanisław Wyspiański kaj „Cindroj” de Stefan Żeromski. La eventon Nacia Legado de la plej brilaj verkoj de la pola literaturo, en 2012 inaŭguris la komuna legado de „Sinjoro Tadeo” de Adam Mickiewicz. Okaze de la proksimiĝanta Internacia Tago de la Gepatra Lingvo prezidento Duda enmanigis la premion „Meritiĝinta por la pola lingvo” al profesoo Jerzy Bartmiński. La premio estas atribuata pro apartaj meritoj en la altigado de la lingva konscio de poloj kaj popularigado de la kulturo de la pola lingvo. La premio celas proksimigi la polan lingvon kiel apartan valoron, protekti la lingvon kiel portanton de la nacia identeco, formi la lingvan konscion de poloj, kreskigi la interesiĝon pri la pola lingvo kaj popularigi bonajn lingvomodelojn.

El la elsendo 23.02.2016. Legas Krystyna kaj Barbara – 1’41”

--------------------------------------------------------------------------------

La porfamilia monhelpo 500+ fone de la ĝisnunaj uniaj donitaĵoj
[2016-02-23]
https://pola-retradio.org/2016/02/la-porfamilia-monhelpo-500-fone-de-la-gisnunaj-uniaj-donitajoj/

Kiel ni informis pasintsemajne la pola Sejmo per decida plimulto akceptis leĝon favore al pola familio. Ĝiaj ĉefaj premisoj estas la 500-zlota subvencio (pli ol 100-eŭra) por la dua kaj ĉiu laŭvica infano monate (kaj en pli mizeraj familioj ankaŭ por la unua infano).

La leĝon subskribis prezidento Andrzej Duda.  Ĝi ekvalidos la 1-an de aprilo 2016. Ĝis nun Pollando troviĝis en la vosto de la Eŭropa Unio laŭ la vidpunkto de la porfamilia politiko. Laŭ la raporto „Impostaj favoroj kaj porfamilia helpo en la Eŭropa Unio” publikigita fine de 2015 la suma subteno de la pola ŝtato por familio kun du infanoj egalis al 530 eŭroj jare. La meza unia indico egalas al 2347 eŭroj. Pollando laŭ ĉi tiu konsidero okupis la 24-an lokon. La plej bona situacio regas en Luksemburgio, kie familio ricevas 9264 eŭrojn, Francio – kun 6772 eŭroj, Germanio – kun 4843 eŭroj. La raporto konsideris ankaŭ enspezan impostofavoron por unu infano. En Germanio ĝi egalas al 7 mil eŭroj, en Slovenio al 2437 eŭroj, en Hispanio al 2400 eŭroj, en Kroatio al 2052 eŭroj. En parto de la uniaj landoj la porinfanaj favoroj estas kalkulataj de imposta kvoto. En Italio eblas forkalkuli 950 eŭrojn, en Ĉeĥio 494-627 eŭrojn, en Portugalio 325 eŭrojn, en Pollando 265-643 eŭrojn. La meza fekundecindico en la Unio egalas al 1,55. Pli ol la meza estas en Francio, kie ĝi egalas al 1, 99; en Irlando – 1,96; Svedio – 1,89 kaj Britio – 1,83. Pollando kun fekundecindiko 1,29 troviĝas sur ja tria loko de la fino. Laŭ la ekspertoj la programo Familio 500+ stimulos la konsumadon kaj en la pli longa perspektivo kaŭzos, ke en la daŭro de 10 jaroj la nombro de polaj infanoj kreskos je 300 mil.

El la elsendo 23.02.2016. Legas Krystyna kaj Milada – 2’56”

--------------------------------------------------------------------------------

E_elsendo el la 23.02.2016
[2016-02-23]
https://pola-retradio.org/2016/02/e_elsendo-el-la-23-02-2016/

Podkasto: Ludu en nova fenestro | Elŝutu

La 526-a E-elsendo ĉe www.pola-retradio.org el la 23.02.2016:

– La antaŭmikrofona gasto ĉi-semajne estas germana lingvisto, Cyril Brosch ( http://www.cyrilbrosch.net ), kun kiu ni interparolas pri Mime-projekto. – La komencaj aktualaĵoj koncernas la unian raporton pri la porfamilia helpo en la uniaj landoj kaj la pola projekto Familio 500+, kiu celas pozitive ŝanĝi la rilatan situacion en Pollando; la aplikaĵon de la Muzeo Auschwitz-Birkenau, kiu elserĉas la kalumniajn vortumojn pri “polaj koncentrejoj” proponante historiajn difinojn; la elekton de “Quo Vadis” de Henryk Sienkiewicz por la Tago de Nacia Legado en 2016. – En la scienca bultena ni informas pri interesa esploro pri la rilato inter morala kaj fiika pureco. – Muzike akompanas nin jam en la komenco “Valso por amikoj” de Ĵomart kaj Nataŝa per kiu kanzono ni salutas ĉiujn geaŭskultantojn kaj radioamikojn en la Semajno de Internacia amikeco. La aktualaĵoj kaj sciencbultenaj temoj estas  paralele legeblaj kaj aŭskulteblaj en la rubrikoj „Novaĵoj” kaj „Sciencaj informoj”. Aparte estas ankaŭ aŭskultebla interparolo kun nia antaŭmikrofona gasto en la rubriko “Antaŭ la mikrofono”.

--------------------------------------------------------------------------------

Interparolo kun Cyril (Kirilo) Brosch pri la Mime-projekto
[2016-02-23]
https://pola-retradio.org/2016/02/interparolo-kun-cyril-kirilo-brosch-pri-la-mime-projekto/

La antaŭmikrofona gasto ĉi-semajne estas germana lingvisto, Cyril Brosch ( http://www.cyrilbrosch.net ), kun kiu ni interparolas pri la  Mime-projekto kaj lia kontribuo  al ĝia efektivigo. El la elsendo 23.02.2016 – 9’29”

--------------------------------------------------------------------------------

Germanio flegas sentimentojn
[2016-02-26]
https://pola-retradio.org/2016/02/germanio-flegas-sentimentojn/

En Eŭropo post la 2-a mondmilito – sekve de Jalto-decidoj ŝanĝiĝis landlimoj.  La germana registaro dum sia lastmerkreda kunsido en Berlino akceptis programon, kies celo estas konservo kaj flegado de kulturo kaj historio de germanoj el la Centra kaj Orienta Eŭropo transloĝigitaj sekve de Jalta-traktato.  Kiel deklaris Monika Gruetters  el CDU, la ŝtatministro pri kulturo kaj amaskomunikiloj – historio kaj kulturo de germanoj en la Orienta Eŭropo – estas la baza elemento de la memorkulturo. Konservo de ĝi, esplorado kaj disvastigado estas kaj restos la grava celo de la germana registaro. La financaj rimedoj por tiu agado en 2016 estos grandigitaj je 22 milionoj da eŭroj. La programo rilatanta al Pomerio, Orienta kaj Okcidenta Prusio, Silezio, Moravio, Baltaj Landoj, Rusio kaj Transsilvanio premisas klerigadon agadon, subtenon de regionaj muzeoj, kiuj okupiĝas pri la historio de transloĝigitoj, establon de novaj sciencaj etatoj kaj bitigon de la kolektoj. En 2018 en Germanio estas kreiĝonta dokumenta-informa centro dediĉita al trudaj migradoj de la 20-a jarcento. La ĉefa akcento estos truda transloĝigo de germanoj.

El la elsendo 26.02.2016. Legas Krystyna kaj Milada

--------------------------------------------------------------------------------

Severigo de limkontroloj ĉe la eksteraj uniaj limoj
[2016-02-26]
https://pola-retradio.org/2016/02/severigo-de-limkontroloj-ce-la-eksteraj-uniaj-limoj/

La ministroj por la internaj aferoj de la Unio interkonsentis ĵaŭde la severigon de la personkontrolo ĉe la eksteraj uniaj limoj. Sistemaj kontroloj de identeco koncernos ankaŭ la uniajn civitanojn. Por ke tiuj ĉi interkonsentoj enviviĝu estas necesa interkompreniĝo kun la Eŭropa Parlamento. La proponataj ŝanĝoj en Schengen-traktato devantigas la membrajn ŝatatojn al sistema kontrolado de personoj transpaŝantaj la limojn de la Unio, inkluzive de la uniaj civitanoj kaj ties familianoj, rajtaj moviĝi kadre de la komunumo. Tiuj principoj validos ĉe ĉiuj eksteraj limoj de la Unio: kontinentaj, maraj kaj en la flughavenoj. Kontrolataj estos personoj enveturantaj sur la terenon de la Unio, kiel ankaŭ ĝin forlasanataj. Aktuale ĉe la eksteraj limoj de Schengen-sfero al sistemaj kontroloj estas subigataj nur civitanoj de la triaj landoj enveturantaj sur la terenon de la Eŭropa Unio.

El la elsendo 26.02.2016. Legas Krystyna kaj Milada – 1’14”

--------------------------------------------------------------------------------

La 2016a jaro dediĉita al marĉoj en la Nacia Parko de Biebrza-rivero
[2016-02-26]
https://pola-retradio.org/2016/02/la-2016a-jaro-dedicita-al-marcoj-en-la-nacia-parko-de-biebrza-rivero/

La 2016-a jaro en la Nacia Parko de Biebrza-rivero protektanta konatajn kaj valorajn humidajn terenojn estas dediĉita al marĉoj. La Parko pretigis edukeventojn pri la signifo de marĉoj, ĝi ankaŭ realigas projektojn, kies sekvo estos pli bona utiligo de akvo en la medio. La tieaj marĉoj apartenas al la plej konataj en Eŭropo kaj en la mondo. La Nacia Parko de Biebrza-rivero estas la plej granda nacia parko en Pollando kaj ekde 1995 troviĝas sur la listo de internacia Ramsar-Konvencio pri la protekto de akvo-kotaj terenoj. Ĉiujare en la datreveno de la konvencio, la 2-an de februaro estas solenata Monda Tago de Marĉoj. La nunjara okazos sub la devizo „Nia estonteco dependas de marĉoj: ekvilibra evoluo”. La Parko preparis plurajn porokazajn aranĝojn. La humidaj terenoj, ofte subtaksataj kaj konsiderataj kiel nefekundaĵoj havas ŝlosilan signifon por la vivo sur la planedo kaj plenumas fundamentan rolon por homo kaj ĝia aktivado. Marĉaj terenoj retenas akvon tiel antaŭmalhelpante inundojn kaj sekajn periodojn, ili rolas en la purigado de akvo.  Krome marĉaj terenoj absorbas pli da dikarbonoksido ol arbaroj. Sur la  tereno de la pola parko vivas pli da specioj ol en la aliaj ekosistemoj. La valo de Biebrza-rivero rolas kiel la eŭropa rifuĝejo de maloftaj specioj de la akvokotaj birdoj,  kiel akvokanbirdo (Acrocephalus), granda galinago, tetro, marĉostrigo aŭ granda kriaglo.  Laŭ la donitaĵoj de la Parko la marĉaj terenoj en Pollando okupas 14 procentojn de la landa surfaco.

El la elsendo 26.02.2016. Legas Tomek – 1’47”

--------------------------------------------------------------------------------

Skulptaĵoj de Igor Mitoraj en Pompejo
[2016-02-26]
https://pola-retradio.org/2016/02/skulptajoj-de-igor-mitoraj-en-pompejo/

Skulptaĵoj de Igor Mitoraj estos ekspoziciotaj sur la arkeologia tereno en Pompejo en la suda Italio. En la subĉiela ekspozicio daŭronta inter la 15-a de majo 2016 kaj la 8-a de januaro 2017 eblos rigardi liajn 28 monumentecaj verkojn. La ekspozicio de la mortinta en 2014 skulptistoloĝanta en Toskanio rolos kiel daŭrigo de granda prezento de liaj skulptaĵoj en la Valo de Temploj en Agriĝento, Sicilio okazinta antaŭ 5 jaroj kaj difinta kiel granda arta evento. Skulptaĵoj de Mitoraj estos dislokitaj en diversaj lokoj sur la tereno de la arkeologiaj foslaboroj en Pompejo. Imponaj laŭ la grandeco verkoj, inspirataj de la antikva arto kaj mitologio estos enkomponitaj en la antikvan arkitekturon de la urbo, detruita pro la erupto de Vezuvio en la 79-a jaro. Igor Mitoraj dum kelkdek jaroj loĝanta en Italio estis unu el la plej  konataj kaj aprecataj artistoj. La subĉiela ekspozicio de liaj skulptaĵoj post lia morto okazis en Pietrasanta, kie li havis domon kaj laborejon, liaj verkoj estis prezentitaj ankaŭ en la proksima Pizo.

El la elsendo 26.02.2016. Legas Barbara – 1’27”

--------------------------------------------------------------------------------

E_elsendo el la 26.02.2016
[2016-02-26]
https://pola-retradio.org/2016/02/e_elsendo-el-la-26-02-2016/

Podkasto: Ludu en nova fenestro | Elŝutu

La 527-a E-elsendo ĉe www.pola-retradio.org el la 26.02.2016:

– Ĉi-semajne al la temo koninda Pollando  rilatas la informo, ke la 2016-a jaro en la Nacia Parko de Biebrza-rivero estas la Jaro dediĉita al marĉoj; – Komence ni notas la unuajn 100 tagojn de la pola registaro kaj solenaĵojn omaĝe al la t.n. anatemitaj soldatoj, polaj patriotaj soldatoj postmilite de la komunsitaj aŭtoritatoj mortkondamnitaj, forgesitaj. Sekve ni informas pri la hieraŭa kunsido en Bruselo pri novaj reguligoj en Schengen-traktato kaj pri prioritato de germana registaro flegi la memoron de germanoj el centr- kaj orienteŭropaj regionoj transloĝigitaj post la 2-a mondmilito baze de Jalta-traktato. –   La kulturkronika informo rilatas al nova interesa ekspozicio de skulptaĵoj de Mitoraj en Italio. – Pri la nova konkurso de UEA lanĉita okaze de la Semajno de Internacia Amikeco ni informas laŭvice – http://www.nitra2016.sk/regularo-konkurso-semajno-de-internacia-amikeco ; –  Fine ni proponas  leterkestan rendevuon. – Pri >fulma enamiĝo< – temo aktuala sojle de sentiĝanta printempo memorigas kanzone Mélanie Prin. Vidu ankaŭ: http://kaprinido.fr kaj http://kaprinido.perso.sfr.fr ; La komencaj aktualaĵoj, la kulturktronika informo estas  paralele legeblaj kaj aŭskulteblaj en la rubrikoj „Novaĵoj” kaj „Kulturkroniko”.

--------------------------------------------------------------------------------

Rasmussen; minacoj ligitaj kun Nord Stream 2
[2016-03-01]
https://pola-retradio.org/2016/03/rasmussen-minacoj-ligitaj-kun-nord-stream-2/

La eksa NATO-estro, Anders Fogh Rasmussen avertas kontraŭ minacoj ligitaj kun energetika dependeco de Eŭropo de Rusio, elmontrante la konstruadon de la gasokondukilo Nord Stream 2 erara. Laŭ Rasmussen la eŭropaj landoj estas forte dependigitaj de la energiimporto el Rusio, kio i.a. influas la uniajn diskutojn pri sankcioj rilate ĉi tiun landon kaj la unian starpunkton koncerne Ukrainion. Laŭ la eksa ĝenerala sekretario de la Pakto la konstruado de Nord Stream 2 estas projekto, kiu kontraŭas grandigon de la eneregtika sekureco de Eŭropo kaj samtempe elmontras mankon de solidareco inter la uniaj landoj. Liaopinie 60 procentoj de la uniaj rimadoj por importi energetikajn krudaĵojn celas aŭtoritarajn reĝimojn. Estas necese trovi alternativon por la importata energetiko. Ramussen substrekis, ke la Unio devas variigi la liverfontojn unuflanke kaj aliflanke uzi la proprajn provizojn, ekz. biofuelojn.

El la elsendo 01.03.2016. Legas Milada

--------------------------------------------------------------------------------

Naskiĝdatrevenaj koncertoj  omaĝe al Frederiko Chopin
[2016-03-01]
https://pola-retradio.org/2016/03/naskigdatrevenaj-koncertoj-omage-al-frederiko-chopin/

Okaze de la 206-a naskiĝdatreveno de Frederiko Chopin, la 1-an kaj 2-an de marto en la Varsovia Filharmonio estis planitaj koncertoj de laŭreatoj de la lasta Internacia Chopin-konkurso, Seong-Jin Cho el Koreio kaj Charles Richard-Hamelin el Kanado. Koncerto de Seong-Jin Cho estis planita por la marda vespero, tiu de Charles Richard Hamelin por la vespero merkreda. La marda koncerto de la korea laŭreato paralelos kun lanĉo de la diskoalbumo, enhavanta liajn konkursajn prezentiĝojn kadre de la t.n. Blua Serio enhavanta portretojn de la plej interesaj figuroj de Chopin-konkursoj. Ankaŭ la konkursa porterta KD de la kanada pianisto estos jam aĉetebla. Pli frue, nome marde tagmeze Chopin-muziko aŭdiĝis en la 2-a programo de la Pola Radio emisianta rekte el la naskiĝloko de Chopin, Żelazowa Wola recitalon de Tobias Koch. La germana pianisto specialistiĝas pri la t.n. historia plenumo. Li ludis la fortepianon de Broadwood el 1853, la plej nova akiraĵo de Chopin-Instituto. La koncerton en Żelazowa  Wola partoprenis ankaŭ la pola finalano de la lasta Chopin-konkurso, Szymon Nehring. La martaj koncertoj enkondukas jam al grandaj artaj eventoj de la 12-a Internacia Muzikfestivalo „Chopin kaj lia Eŭropo” en aŭgusto 2016, kiam  la publiko denove aŭdos ĉiujn laŭreatojn de la lasta Chopin-konkurso.

El la elsendo 01.03.2016. Legas Milada – 2’03”

--------------------------------------------------------------------------------

Mallonge: Memortago pri Perfiditaj Soldatoj (1945-56), 2016 – Jaro de la Pola-Hungara Solidareco
[2016-03-01]
https://pola-retradio.org/2016/03/mallonge-memortago-pri-perfiditaj-soldatoj-1945-56-2016-jaro-de-la-pola-hungara-solidareco/

La Nacia Memor-Tago pri Soldatoj Perfiditaj

La 1-an de marto okazis la ĉefaj solenaĵoj de la Nacia Memortago pri Soldatoj Perfiditaj, t.e. patriotaj soldatoj, kiuj estis persekutataj kaj mortkondamnataj de la komunistaj aŭtoritatoj. La solenaĵoj okazis ĉe la Tombo de Nekonata Soldato, en la enterigoloko de la murditaj soldatoj fare de sekurecorganoj en la jaroj 1945-56 ĉe la tombomuro de Powązki-tombejo, kaj en la Arĥikatedralo de s-ta Johano en Varsovio.

2016 – Jaro de la Pola-Hungara Solidareco

Omaĝe al la 60-jariĝo de la kontraŭkomunista elano en Poznano en junio 1956 kaj la 60-jariĝo de la insurekcio en Hungario en oktobro/novembro 1956 la Nacia Asembleo de la Pola Respbliko kaj la Nacia Asembleo de Hungario proklamis la 2016-an Jaro de la Pola-Hungara Solidareco. La 19-an de februaro deklaris tion la pola Sejmo, la 29-an de februaro la hungara Nacia Asembleo.

El la elsendo 01.03.2016. Legas Maciek – 1’03”

--------------------------------------------------------------------------------

E_elsendo el la 01.03.2016
[2016-03-01]
https://pola-retradio.org/2016/03/e_elsendo-el-la-01-03-2016/

Podkasto: Ludu en nova fenestro | Elŝutu

La 528-a E-elsendo ĉe www.pola-retradio.org el la 01.03.2016:

– En la literatura segmento de la programo ni prezentas la 38-an fragmenton de la romano “Quo Vadis” de Henryk Sienkiewicz en la E-traduko de Lidia Zamenhof. – La komencaj mallongaj informoj rilatas al la festata hodiaŭ en Pollando Tago de Perfiditaj Soldatoj (1945-56) kaj la 2016-a kiel Jaro de Pola-Hungara Solidareco. Sekve ni prezentas la opinion de eksa Ĝenerala NATO-sekretario pri Nord Stream-2 kaj informas pri la komenciĝintaj koncertaj omaĝoj okaze de la 206-a naskiĝdatreveno de Frederiko Chopin. Muzike ni citas el lia mazurko la minora op 68 nr 2 en la plenumo de Halina Czerny-Stefańska. – La sciencbultena temo rilatas en la kreiĝinta Eŭropa Paleontologia Centro en Opole (la sud-okcidenta Pollando).

La aktualaĵoj kaj sciencbultenaj temoj estas paralele legeblaj kaj aŭskulteblaj en la rubriko „Novaĵoj” kaj „Sciencaj informoj”.

--------------------------------------------------------------------------------

Poloj favore al la laboro de la registaro
[2016-03-04]
https://pola-retradio.org/2016/03/poloj-favore-al-la-laboro-de-la-registaro/

La registaro konvinkis polojn al siaj ideoj. La opinisonda CBOS demandis en februaro, kiuj ŝanĝoj proponitaj de la registaro favoros la mastrumadon kaj socion. La rezultoj estas unusignifaj por la kabineto de Beata Szydło. Eĉ 94 procentoj de la enketitoj subtenas la ideon de senpagaj medikamentoj por personoj pli ol 75-jaraĝaj. 8 je 10 enketitoj deklaras sin por la demografia programo baldaŭ enviviĝonta „Familio 500 +” kaj por malaltigo de emerita aĝo. 75 procentoj estas por altigo de enspezkvoto impostolibera. Malpli,  ĉar nur 42 procentoj estas por kroma banka kaj  komerca imposto, kio ligiĝas kun timo pri  pli altaj prezoj. Tamen la ŝlosilaj projektoj de la registaro estas subtenitaj de pli ol 95 procentoj de la balotintoj.

El la elsendo 04.03.2016. Legas Krystyna – 1’2″

--------------------------------------------------------------------------------

E_elsendo el la 04.03.2016
[2016-03-04]
https://pola-retradio.org/2016/03/e_elsendo-el-la-04-03-2016/

Podkasto: Ludu en nova fenestro | Elŝutu

La 529-a E-elsendo ĉe www.pola-retradio.org el la 04.03.2016

– Ĉi-semajne nia felietono pri koninda Pollando prezentas la Nacian Parkon de la masivo Karkonosze en la montoĉeno Sudetoj (la sud-okcidenta Pollando);- Komence ni notas CBOS-opinisondan rezulton pri granda socia subteno por la programo de la pola registaro; – La riĉa kulturkronika kroniko informas pri la morto de Karl Dedecius, pri riĉa programo de la Nacia Muzeo en Kielce lige kun Sienkiewicz-Jaro kaj fine pri mistera tunelo retrovita sub la arsenalo en Krakovo; – La movadaj informoj sciigas pri elekto de nova redaktoro de la revuo „Esperanto” – Attila Kaszás kaj pri la intenco de UEA aĉeti en Roterdamo por-Volontulan Domon. – Muzike akompanas nin la grupo „Kore” per sia kanto „La sonĝoj”, kiu devenas el la disko „Kia viv’” eldonita de Vinilkosmo. La komencaj aktualaĵoj, la kulturktronikaj informoj estas  paralele legeblaj kaj aŭskulteblaj en la rubrikoj „Novaĵoj” kaj „Kulturkroniko”. En la rubriko „Felietonoj” estas samtempe legebla kaj aŭskultebla la felietono.

--------------------------------------------------------------------------------

Planoj por Sienkiewicz-Jaro en Kielce
[2016-03-04]
https://pola-retradio.org/2016/03/planoj-por-sienkiewicz-jaro-en-kielce/

Riĉan kulturan oferton lige kun la daŭranta Sienkiewicz-Jaro pretigis la Nacia Muzeo en Kielce. Okazos multaj ekspozicioj, i.a. en ĝia filio, kiu estas Sienkiewicz-palecento en Oblęgorek. Henryk Sienkiewicz ricevis la palacon kiel dankdonacon de la pola socio en 1900 por la 25-jariĝo de sia verkista laboro. La monkolekton partoprenis poloj el ĉiuj tri dispartigitaj partoj de Pollando. La verkisto vivis en Oblęgorek ekde 1902-1914, kiam post la eksplodo de la 1-a mondmilito li forveturis al Svislando, kie en Vevery li mortis. La unua ekspozicio planita en Oblęgrek estos dediĉita ĝuste al la lasta vivetapo de Sienkiewicz en Vevey apud Laŭzano, kiam kune kun Igancy Jan Paderewski li organizis Svisan Ĝeneralan Komitaton por Helpo al Militviktimoj en Pollando. La ekspozicio titolita „Tempo mezurita per svisa horloĝo” prezentos fotojn el tiu periodo, dokumentojn ligitajn kun la agado de la komiteto, korespondaĵojn, distingojn kaj diplomojn, omaĝantajn la rolon de Sienkiewicz. Ĝi daŭros ekde mezo de aprilo ĝis la fino de aŭgusto.  Dum du semajnoj de novembro Oblęgorek prezentos ekspozicion „La fontplumo de Sienkiewicz”, kiu proksimigos la historion de liaj manuskriptoj, per kiuj li kutimis pridonaci siajn amikojn kaj konatojn. Plej multaj manuskiptoj de la pola Nobel-premiito troviĝas nun en la kolektoj de Ossoliński-Instituto kaj Nacia Biblioteko. La vivon kaj verkaron de Henryk Sienkiewicz bildigos la novembra ekspozicio en la Senato de Pola Respubliko en Varsovio. Similian karakteron havos ekspozicio en Brno laŭ peto de la praga Pola Instituto.  Krome estas planataj datrevenaj eldonaĵoj: katalogo de la kolektoj el Oblęgorek-palaco kaj taglibroj de Maria Szetkiewicz, la edzino de la verkisto. En la planoj de la Nacia Muzeo de Kielce estas ankaŭ tutlanda scienca sesio, ciklo da koncertoj kaj kunflugo de lernejanoj el  lernejoj, kies patrono estas Sienkiewicz. Okazos trarigardo de filmoj kamereaitaj baze de Sienikiewicz-romanoj kaj familia literatura pinkino ĉirkaŭ la romano „Quo Vadis”.

El la elsendo 04.03.2016. Legas Tomek – 2’22”

--------------------------------------------------------------------------------

Tunelo sub la Urba Arsenalo en Krakovo
[2016-03-04]
https://pola-retradio.org/2016/03/tunelo-sub-la-urba-arsenalo-en-krakovo/

Arkeologoj ekzamenis la misterojn de tunelo sub la Urba Arsenalo en Krakovo, kiu plej verŝajne rolis kiel sekreta pasejo. Evidentiĝis, ke la troviĝanta tie en la profundo de 6 metroj sub la ternivelo ŝtona muro vasta je 1,2 metroj estas restaĵo de la dua murdefenda ringo de Krakovo. La tunelo mem longas 16 metrojn, altas 2 metrojn kaj estas vasta je unu kaj duona metroj. La koridoro tutece estas pioĉita en la kalka roko. Komence arkeologoj taksis, ke ĝi povis kreiĝi en la dua duono de la 14-a jarcento aŭ lime de la 14-a kaj la 15-a jarcentoj servante kiel forfluejo de la urbaj forfalaĵoj en la foson aŭ kiel sekreta pasejo. La duan version favoras la fakto, ke tunelo ne havis kompaktan ŝtonan fundon. Sekretaj pasejoj plenumis diversajn funkciojn. Eblis laŭe de ili venigi helpon aŭ provizojn por la sieĝata urbo, eblis organizi militistan atakon kontraŭ malamiko. En la tersuperŝutita tunelo estis malkovrita arkitektura detalo el ruĝa marmoro kun plantornamaĵoj kaj orumaĵoj. Evidentiĝis, ke temas pri altarfragmento el ĉ. 1533 jaro aŭtorita de itala skuptisto Giovanni Maria Padovani. Tio estas eksterordinara detalo. La altaro projektita de Padovani povas esti difinita kiel perlo de Renesanco, unu el la unuaj polaj renesacaj verkoj. Kiel misteran eblas trakti la demandon kiamaniere ĝi ektroviĝis en la subarsenala tunelo. La altaro de Padovani farita por Wawel-katedralo  en la postbaroka periodo estis malkomponita. Kelkaj ĝiaj fragmentoj troviĝas en difinitaj lokoj, kelkaj perdiĝis. La retrovita fragmento troviĝos ekde nun en la krakova muzeo de Czartoryski-familio, en kies protekto troviĝas la Arsenalo. La Urba Arsenalo apud la Reĝa estas la dua ĉi-speca konstruaĵo en Krakovo. Konstruita apud la defendomuroj servis por staplado de armiloj kaj militakcesoraĵoj. En 1874 la komunumo trandonis ĝin por la muzeaj celoj al princo Władysław Czartoryski. Aktuale troviĝas tie sidejo de la Artgalerio de Moderna Arto, krome historiaj eksponaĵoj de antikvaj meditereaneaj kulturoj.

El la elsendo 04.03.2016. Legas Gabi – 2’50”

--------------------------------------------------------------------------------

Perdo por la pola kulturo: mortis Karl Dedecius
[2016-03-04]
https://pola-retradio.org/2016/03/perdo-por-la-pola-kulturo-mortis-karl-dedecius/

Lastvendrede en Franfurto ĉe Majno mortis Karl Dedecius, elstara tradukisto, populariganto de la pola kulturo en Germanio, pledanto por la pola-germana interkompreniĝo. Karl Dedecius naskiĝis en 1921 en Lodzo. Rekrutigita al Wehrmacht li patoprenis en la staliningrada batalo. Li estis malliberigito de sovetuniaj ostaĝejoj. Post la fuĝo el Germana Demokratia Respubliko Dedecius laboris en iu el la okcidentgermanaj asekursocietoj. Tiam li komencis sian krean laboron. Li tradukis pli ol 3 mil poeziaĵojn, publikigis en germanaj eldonejoj kelkdek volumojn de la pola liriko, li verkis vicon da artikoloj pri la pola literaturo, kulturhistorio kaj humanistiko. Dum dekoj da jaroj li tenis amikajn rilatojn kun polaj aŭtoroj kaj homoj el la kultura mondo, organizis ekspoziciojn, literaturistajn renkontojn, prelegojn kaj konferenojn dediĉitajn al la polaj aferoj. Dank’ al li multaj polaj aŭtoroj, tradukistoj, eldonistoj partoprenis stipendiajn programojn kaj studvojaĝojn tra Germanio. Sen Karl Dedecius signifa parto de la pola literaturo restus nekonata al leganto en Germanio, Aŭstrio aŭ Svislando. Dum pli ol 60 jaroj li tradukadis verkojn de polaj klasikaj poetoj en la germanan, eldonis multajn teoriajn disertaĵojn pri la literaturo de la slavaj landoj kaj pri tradukteorio. Al liaj ĉefverkoj kalkuliĝas i.a. la 50-voluma “Pola Biblioteko” kaj “Panoramo de la Pola Literaturo de la 20-a jarcento”. En 1979 Karl Dedecius establis Germanan Instituton pri la Pola Kulturo  en Darmstadt kaj ekde 1997 estis ĝia direktoro. La Instituto kune kun la fondaĵo de Robert Bosch atribuas ĉiujare premion – al kiu patronecas Karl Dedecius – al tradukistoj de la germana literaturo en Pollando kaj de la pola en Germanio rekone pro elstaraj tradukatingaĵoj kaj pro la kontribuo al la pola-germana interkompreniĝo.  Pro sia agado Dedecius estis distingita per la titolo de honorofica doktoro,  doktoro Honoris Causa de pluraj universitatoj en Pollando kaj Germanio. Li ricevis ankaŭ multajn altgradajn ŝtatajn distingojn.

El la elsendo 04.03.2016. Legas Gabi – 3’47”

--------------------------------------------------------------------------------

Kondinda Pollando: la Nacia Parko de  Karkonosze
[2016-03-04]
https://pola-retradio.org/2016/03/kondinda-pollando-la-nacia-parko-de-karkonosze/

Ekde la 1-a de januaro 2016 unu el la 20-o da Naciaj Parkoj en Pollando grandigis sian surfacon je 371 hektaroj. Tiel do la Nacia Parko de Karkonosze [karkonoŝe], la plej alta masivo en la montoĉeno Sudetoj (en la sudokcidenta Pollando), etendiĝas sur la 5951-hektara tereno. Ĝian konsiston eniras krome du enklavoj ne ligitaj kun la ĉefa teritorio de la Parko – la monto Chojnik [ĥojnik] kaj la ĉirkaŭaĵoj de la Akvofalo Szklarka (ŝklarka]. La plej alta pinto de Karkonosze kaj Sudety estas Śnieżka [snjeŝka] – 1602 metroj super la marnivelo. La naturaj valoroj de Karkonosze, ĝia geologio, bonege videblaj elementoj de la postglaĉeraj tavoloj, flaŭro kaj faŭno jam komence de la 20-a jarcento motivis organizitan protekton de la regiono. Post la 2-a mondmilito estis konservita parto de kreiĝintaj tiam rezervejoj kaj en 1959 estis establita la Nacia Parko. La tereno de Karkonosze-masivo  etendiĝas ankaŭ ĉe la ĉeĥa parto de la regiono, kie en 1963 ankaŭ kreiĝis la nacia parko. En 1992 ambaŭ parkoj eniris la limregionan Naturrezervejon de Biosfero de Unesko.  Karkonosze distingiĝas inter aliaj polaj montoj per unikaj panoramoj. La montotrunkon konsisitigas la granitaj rokoj, sed la longdaŭraj geologiaj-klimataj procezoj kaŭzis elformiĝon de unikaj fantaziaj rokformoj, lagoj, rojoj,  akvofaloj kaj karakterizaj altaj marĉoj, kiuj aperas super la supra arbara limo. En la Nacia Parko de Karkonosze ekzistas pli ol  mil plantspecioj inkluzive de la endemiaj Saxifraga basaltica, Campanula bohemica kaj Pedicularis sudetica Willd. Vivas tie multaj specioj de arbaraj animaloj, entute pli ol 150 specioj de vertebruloj inkluzive de ĉirkaŭ 40 specioj de mamuloj, i.a. kastoroj, kapreoloj, vulpoj kaj 16 specioj de vespertoj. Senduba atrakciaĵo estas muflono venigita ĉi tien nur komence de la 20-a jarcento el Sardinio kaj Korsiko. Krome siajn nestojn sur la tereno de la parko  havas 90 birdospecioj, i.a. nokta strigo, paserstrigo, tetro, urogalo, rubandoturdo, alpopronelo. La Nacia Parko de Karkonosze-masivo apartenas al la parkoj en Pollando plej amase vizitataj de turistoj. Funkciantaj tie turismaj itineroj egalas al 200 kilometroj, ekzistas kelaj biciklaj vojetoj, eblas praktiki la skiadon. Dum la tuta jaro funkcias seĝaj telferoj al la montopintoj Kopa kaj Szrenica [ŝrenica]. Al la vizitindaj lokoj ligitaj kun la materia kulturo sur la tereno de la Parko apartenas 3 tre interesaj objektoj. La 300-jara kapelo de S-ta Laŭrenco sur la pinto Śnieżka, estas la plej alte situanta objekto de la baroka arto en Pollando.  La 800-jara preĝejeto Wang en Karpacz-Bierutowice origine estis konstruita en la suda Norvegio en la loko Vang en la komenco de la kristanigo de Skandinavio. Ĝia arkitekturo kunigas elementojn de la romanika arto kun la nordia popola arkitektura stilo. Konstruita el ligno de norvega pino ĝi karakteriziĝas per enorma rezisto. En la 19-a jarcento ĝi estis transportita tien laŭ la klopodoj de grafino Frederika von Reden el Bukowiec. Ĝi apartenas nun al la evenagelia-augsbuga paroĥo. La lasta menciinda materia atrakciaĵo de la Nacia Parko de Karkonosze estas la perfekte konserviĝinta kastelruino el 1335 sur la pinto Chojnik. Komence temis pri ĉasista kortego kun defendotrajtoj konstruigita de princo de  la Piastdinastia alo Bolesław [bolesŭaf] Rogatka.  Baldaŭ ĝi estis anstataŭigita per ŝtona fortreso elkonstruigita de la nepo de reĝo Vladislavo la Kubuta – Bolko II. Tiu kastelo estis malfacile konkerebla. Kaj efektive ĝi neniam estis konkerita. Tamen ĝi forbrulis en la fino de la 17-a jarcento pro la fulmofrapo. Nun la grimpado al. la kastelo (627 metroj super la marnivelo) eĉ se laciga estas kompensita per rave pitroreska alrigardo al la tuta valo de Jelenia Góra [jelenja gura]. La kastelo estas malfermita por turistoj dum la tuta semajno, kaj dum belveteraj someraj semajnfinoj eblas rigardi tie la turnirojn de la kastela kavalira fratularo. Ĉiujare okazas tie krome Arbalesta Turniro favore al la Ora Sagopinto de la kastelo Chojnik.

El la elsendo 04.03.2016. Legas Barbara – 6’8″

--------------------------------------------------------------------------------

Eŭropa Memortago pri Justuloj (2016)
[2016-03-08]
https://pola-retradio.org/2016/03/europa-memortago-pri-justuloj-2016/

Dum la solenaĵoj de la nunjara Eŭropa Memortago pri Justuloj, organizita de la Domo de Renkontiĝoj kun Historio en Varsovio estis anoncitaj la nomoj de personoj, kies memoro estos omaĝita en la varsovia Ĝardeno de Justuloj. Temas pri Władysław Bartoszewski, kapitano Witold Pilecki kaj pastro Jan Zieja. Konforme al la ideo de la tago temas pri personoj, kiuj riskante la propran vivon savis la vivon de aliaj, defendis la homan dignon en la epoko de la germana nazia kaj komunista totalismoj, en la epoko de la homekstermado kaj amasmurdoj kaj dum ĉiuj krimoj kontraŭ la homaro en la 20-a kaj 21-a jarcentoj. La koncepto Justulo la unuan fojon aperis en Memorialo de Yad Vashem. Ekde 1963 ĝi atribuas la titolon Justulo inter la Nacioj de la Mondo.  Inter 25 mil distingitaj per ĝi eŭropanoj pli ol 6,6 mil estas poloj.  La 17-an de marto en la loko Markowa, en la sudorienta Pollando estos inaŭgurita Muzeo omaĝanta la memoron de la polaj justuloj, kiu portas la nomon de 8 persona Ulm-familio –  murdita de germanoj kun 8 kaŝataj de ili judoj. En la murdomomento la edzino de Witold Ulm estis en la lasta monato de gravedeco kaj iliaj 6 infanoj aĝis de unu kaj duona ĝis ok jaroj.   La solenaĵojn partoprenos prezidento Andrzej Duda kaj delegacioj el Israelo, Usono, Kanado kaj Germanio. Lige kun la Eŭropa Memortago de Justuloj en la Centro de Dialogo de Marek Edelman en Lodzo okazis dutagaj solenaĵoj. Lastlunde estis inaŭgurita edukprojekto „Raporto 2016: Justulo” dediĉita al memoro de poloj savantaj judojn dum la 2-a mondmilito. Temas pri poloj distingitaj per la medalo Justulo inter la Nacioj de la Mondo, pri tiuj kiuj ne plenumis postulatajn distingokriteriojn, pri tiuj, kiuj estis forgesitaj. Tiuokaze estis eldonita la unua numero de jarkvaona revuo dediĉita al ili,  por kiu tekstojn verkis lernantoj de lodzaj supergimnaziaj lernejoj. Ĝi estos distribuata inter lernejoj kaj institucioj kunlaborantaj kun la Centro. Dum la tuta 2016-a jaro junuloj ligitaj kun la projekto animos kaj kunkreos eventojn ligitajn kun la temo Justuloj. Estas planataj ekspozicioj, filmprezentoj, prelegoj kaj serĉado de Justuloj en la nuntempa mondo.

El la elsendo 08.03.2016. Legas Milada – 3’25”

--------------------------------------------------------------------------------

Pintrenkonto pri problemoj de enmigrado
[2016-03-08]
https://pola-retradio.org/2016/03/pintrenkonto-pri-problemoj-de-enmigrado/

La Eŭropa Unio kaj Turkio ne sukcesis atingi interkompreniĝon dum la 12-hora pintrenkonto en Bruselo. La gvidantoj de 28 ŝtatoj kaj la turka ĉefministro laboros pri la prezentitaj de Turkio proponoj dum la plej proksimaj tagoj. Detalaj solvoj estas ellaborotaj antaŭ la pintrenkonto planita por la 17-a kaj 18-a de marto. Laŭ la pola ĉefministro, Beata Szydło se la detala unia-turka plano estos interkonsentita kaj sekve envivigata estas la espero pri normala funkciado de Schengen-sfero. Laŭ ŝia postulo en la komuna deklaro troviĝas la vortumo, ke la uniaj landoj ne estos devigataj akcepti novajn enmigrantojn dum realigado de estonta interkompreniĝo kun Turkio.

El la elsendo 08.03.2016. Legas Krystyna – 0’54”

--------------------------------------------------------------------------------

Spezoj per la polaj grundoj
[2016-03-08]
https://pola-retradio.org/2016/03/spezoj-per-la-polaj-grundoj/

La Ministrokonsilantaro akceptis la projekton de leĝo pri la grundspezo, kiu premisas la frostigon de vendebleco de la ŝtataj grundoj por la 5-jara periodo. Principe aĉetantoj de la agikulturaj nemoveblaĵoj estos nur indiviuaj agrikulturistoj.  La leĝprojekto prilaborita de la ministro por la agruikulturo celas firmigi la protekton de kultiveblaj grundoj kontraŭ spekulacia elaĉetado de ili fare de landaj kaj eksterlandaj,  fizikaj kaj juraj personoj kaj ĉesigo de malfavoraj ŝanĝoj en la agrikultura strukturo. Unu el la motivoj de novaj leĝaj reguligoj estas la fakto, ke ekde la 1-a de majo 2016 ĉesas funkci la 12-jara protektoperiodo por aĉetado de kultiveblaj grundoj fare de eksterlandanoj.

El la elsendo 08.03.2016. Legas Tomek – 0’50”

--------------------------------------------------------------------------------

E_elsendo el la 08.03.2016
[2016-03-08]
https://pola-retradio.org/2016/03/e_elsendo-el-la-08-03-2016/

Podkasto: Ludu en nova fenestro | Elŝutu

La 530-a E-elsendo ĉe www.pola-retradio.org el la 08.03.2016:

– En interparolo kun Maciej Jaskot ni donas la atenton al la nunjara eldono de la konkurso pri la hispana lingvo celita al mezlernejanoj, la t.n. Hispana Olimpiko. – La hodiaŭa novaĵbulteno enhavas informojn pri la lastlunda pintrenkonto en Bruselo, kies celo estis solvi la enmigradproblemon en Eŭropo; pri la decido limiganta por kelkaj jaroj grundspezojn en Pollando, pri la Eŭropa Tago de Justuloj (06.03), pri la komenciĝinta 5-a sezono de la bicikla lusistemo en Varsovio “Veturilo”. – La sciencbultena temo rilatas al la envivigita programo en la Varsovia Universitato, savonta la vilamovican lingvon. “La Cikadan Lambadon” de Gilbert Drigon kaj Loreznzo Tomezzoli en la plenumo de Mélanie Prin ni dediĉas al ĉiuj aŭskultantinoj lige kun kun la pasanta Internacia Virina Tago ( https://www.youtube.com/watch?v=3MOVkrLt-gk ). La aktualaĵoj kaj sciencbultena temo estas paralele legeblaj kaj aŭskulteblaj en la rubrikoj „Novaĵoj” kaj „Sciencaj informoj”. Aparte estas ankaŭ aŭskultebla interparolo kun nia antaŭmikrofona gasto en la rubriko “Antaŭ la mikrofono”.

--------------------------------------------------------------------------------

Pentristoj el Normandio en la Nacia Muzeo en Szczecin
[2016-03-11]
https://pola-retradio.org/2016/03/pentristoj-el-normandio-en-la-nacia-muzeo-en-szczecin/

Ĝis la 22-a de majo en la Nacia Muzeo en Szczecin eblas rigardi la tolaĵojn de tiaj pentristoj kiel Eugene Delacroix, Claude Monet aŭ August Renoir en la ekspozicio „Pentristoj el Normandio”. Konsistigas ĝin 80 verkoj el pli ol 120 kolektitaj en 1992 fare de la Konsilio de la Regiono Malsupra Normandio. La spektanto malkovras la francan pejzaĝon per la rigardo de la plej renomaj francaj impresionistoj Monet kaj Renoir kaj inspirintaj ilin Delacroix i Boudin. La publikon allogas ne sole famaj nomoj. Ĝi prezentas multajn superbajn tolaĵojn de pentristoj malpli konataj. La ĉarma Normandio ĝuis inter ili popularecon dank’ al aparta lumo, kiun filtris la mara aero. La ekspozicio estas dividita laŭ kvar grupoj lige kun la loko de tolaĵkreiĝo. Temas pri la ĉirkaŭaĵoj de la farmbieno Saint-Simeon, normandaj vilaĝoj kaj urbetoj, normada marbordo kaj pejzaĝoj de apud Sejno. La pentraĵoj por konstante troviĝas en Abbaye aux Dames en Caen. La elektita pentraĵkolekto „turneas” tra la mondo popularigante la francan arton kaj Normandion. Ĝi jam estis prezentita i.a. en Usono, Japanio, Estonio, Ukainio. Szczecin estas la dua en Pollando urbo, en kiu eblas rigardi la ekspozicion antaŭe okazintan en Poznano.  La ŝĉecinan ekspozicion akompanas riĉa eduka programo.

El la elsendo 11.03.2016. Legas Maciek – 1’46”

--------------------------------------------------------------------------------

E_elsendo el la 11.03.2016
[2016-03-11]
https://pola-retradio.org/2016/03/e_elsendo-el-la-11-03-2016/

Podkasto: Ludu en nova fenestro | Elŝutu

La 531-a E-elsendo ĉe www.pola-retradio.org el la 11.03.2016:

– Ĉi-semajne nia felietono pri koninda polo prezentas la mondfaman scienciston, profesoron Rudolf Weigl, kiu estis la inventinto de la unua efika kontraŭtifa vakcino. – Komence ni notas la karitatan kampanjon, kiu ĝis dimanĉo ebligas al poloj aĉeti nutraĵproduktojn kiel Paskan donacon por la plej mizeraj samnacianoj kaj birdosvarman Nacian Parkon de Biebrza-rivero, kiu logas en la antaŭprintempa sezono naturamantojn; – La kulturkronika informo sciigas pri la pentrista ekspozicio de verkistoj el Normandio, kiu post Poznano gastas nun en Szczecin (la nordokcidenta Pollando); – La movada informo memorigas, ke ĝis la partopreno en la Belartaj Konkursoj de UEA-2016 restas malmultaj tagoj; Ĝis la 31-a de marto konkursaĵojn atendas Michela Lipari: michela.lipari @ tiscali.it La komencaj  kulturktronikaj informoj estas  paralele legeblaj kaj aŭskulteblaj en la rubrikoj „Novaĵoj” kaj „Kulturkroniko”. En la rubriko „Felietonoj” estas samtempe legebla kaj aŭskultebla nia nunsemajna felietono.

--------------------------------------------------------------------------------

Koninda polo: Rudolf Weigl
[2016-03-11]
https://pola-retradio.org/2016/03/koninda-polo-rudolf-weigl/

La heroo de nia nunsemajna felietono estas mondfama biologo, kvar fojojn kandidatigita al Nobel-premio. Rudolf Stefan Jan Weigl – naskiĝinta en 1883 en la moravia Přerov mortinta en 1957 en Zakopane – estas la inventinto de la unua en la mondo efika vakcino kontraŭ tifo, la antaŭkuriero de la uzo de insektoj, ĉefe de la vesta pediko kiel laboratoriaj animaloj por la akirado de infektoagentoj. Rudolf Weigl devenis – laŭ diversaj fontoj – el aŭstra aŭ germana familio. Post la morto de la patro lia patrino edziniĝis al pola instruisto, Józef Trojan, sekve de kio  Rudolf kaj liaj gefratoj kreskis kaj edukiĝis en la pola kultura tradicio. Rudolf Weigl  la tutan vivon sentis sin polo kaj Pollandon traktis, kiel sian unusolan patrolandon. Plej emfaze li esprimis tion rifuzante dum la 2-a mondmilito la proponon de SS-generalo Katzmann subskribi Reichliston, per la vortoj ke “homo nur unu fojon elektas sian naciecon, kaj tion mi jam faris”. Onidire iam li kritikis eĉ Maria-n Skłodowska-Curie pro tio, ke siajn filinojn ŝi edukis kiel francinojn dum li identiĝinte kun Pollando, kiam ĝi ankoraŭ pro dispartigoj forestis  sur la mapo de la mondo ĉiam reestos polo. Rudolf Weigl post la translokiĝo de la familio al Jasło kaj Stryj, kie lia vicpatro estis gimnazia profesoro kaj direktoro tie frekventis gimnazion. Studojn pri natursciencoj li faris en la Lvova Universitato, kie li doktoriĝis pri biologio (1907), sekve pri citologio. Ses jarojn poste post habilitiĝo pri zoologio, kompara anatomio kaj histologio kiel ordinara profesoro Rudolf Weigl transprenis la Subinstituton de Ĝenerala Biologio ĉe la Kuracista Fakultato, kie li laboris pri etiologio de tifo.  Dum la 1-a mondmilito li estis rekrutigita kiel parazitologo kaj tiam li komencis esplorojn pri la turmentanta la mondon tifo kaj la transportantaj ĝin vestaj pedikoj. En la intermilita periodo li daŭrigis siajn esplorojn pri tifoetimologio kaj pri la kontraŭtifa vakcino.  En sia EsplorInstituto pri Tifo kaj Virusoj  post ĝisfundaj esploroj li akiris la unuan efikan vakcionon kontraŭ tifo kaj tie oni ankaŭ malgrandkvante okupiĝis pri ĝia produktado. Rudolf Weigl estis tre talenta kaj ideoriĉa eksperimentanto, tre detalema en tiu laboro. Ĉiu eksperimento estis subigata al kontrolesploroj dekojn da fojoj ripetataj. La mondan famon alportis al Weigl la kontraŭtifaj vakcinadoj en la belgaj katolikaj misioj en Ĉinio. En la raporto belga misiisto Rutten, la sanitara estro de la belgaj misioj en Ĉinio mencias i.a., ke se en la jaroj 1906-31 el inter 130 misiistoj mortis pro tifo 88, post la komenco de la vakcinado dum sep sekvaj jaroj estis notita neniu kazo de tifo inter monakoj aŭ ĉinaj loĝantoj. Weigl ricevis pro tio la plej altan papan distingon, ordenon de sankta Gregorio, belgajn distingojn, membrecon de sciencaj institucioj, li estis kandidatigita al Nobel-premio. En 1930-a li estis distingita per la Komandora Kruco de la Ordenon de la Renaskiĝo de Pollando. Al la lvova Instituto de profesoro Weigl pilgrimis sciencistoj el la tuta mondo por profondugi siajn bilogiajn konojn kaj lerni la tieajn esplormetodojn. La pola vakcino   estis aplikata en epidemiocentroj en Eŭropo, Afriko kaj Azio. En 1939 profesoro Weigl forveturis al Etiopio, kie li helpis ekregi la tifoepidemion. Tamen pro militminaco li revenis al la lando sciante, ke kaze de milito sendune oni frontos epidemion de tifo. La problemo kontraŭbatali tifon havis signifon ankaŭ por ambaŭ okupaciintoj de la polaj teritorioj, Germanio kaj Sovetunio. Komence oni enteprenis  klopodojn transformi lian esplorlaboratorion en produktan entreprenon. En la periodo de la unua okupacio de Lvovo fare de Sovetunio (ekde 17-a de septembro 1939) la produktado de la kontraŭtifa vakcino estis signife grandigita. Post la eniro de germanoj la 30-an de junio 1941 Weigl – post kelkaj hezitoj – akceptis la proponon resti la scienca estro de la Instituto eldeviginte tamen por si la rajton suverene decidi pri la elekto de la personalo. Tiel doniĝis la eblo helpi al senigitaj je laboro akademiaj profesoroj kaj asistantoj. La laboron en la Instituto kun legitimilo protektanta kontraŭ germanaj reprezalioj trovis i.a. profesoro Stefan Banach, Bronisław Knaster kaj Władysław Orlicz, ankaŭ judaj sciencistoj kiel Ludwik Fleck.    Entute laŭ taksoj Rudolf Weigl savis ĉ. 5 mil reprezentantojn de la lvova scienca medio, gimnazia junularo, batalantojn de rezistomovado. Dum la milito ili laboris kiel nutrantoj de pedikoj. Ĉio ĉi ligiĝis kun komplika sistemo produkti kontraŭtifan vakcinon de Weigl kaj liaj asistantoj. Por ĝia amaskvanta produktado necesis bredi la vestajn pedikojn, en kio kiel iliaj nutrantoj rolis homoj (la nutrado okazis du fojojn dum ĉirkaŭ 10 tagoj). La fina produkto estis la kontraŭftiza vakcino. Dank’ al la ebleco aŭskulti la radion profesoro Weigl sciis, kio okazas sur la fronto kaj sur la okupaciataj teritorioj kaj konsciis pri la tifodisvastiĝa minaco. Vico da transportoj kun lia vakciono sekrete trafis al la gettoj en Varsovio, Krakovo aŭ Lodzo, al la germanaj koncentrejoj en Auschwitz, Birkenaŭ, Majdanek. En 1942 li estis kandidatigita al Nobel-premio, sed germanoj rifuzis la subtenon pro lia malakcepto subskribi Reichliston kaj transpreni katedron en Berlino. Weigl transvivis la militon. Komence li translokiĝis al Krościenko apud Dunajec-rivero. Tie li establis laboratorion kaj daŭrigis siajn laborojn. Post la milito li laboris en la Jagelona Universitato en Krakovo kaj poste – ĝis emeritiĝo – en la Universitato de Poznano, kie li daŭrigis siajn esplorojn kaj produktadon de vakcino. Tamen eĉ ĝis la morto en 1957 la komunista Pollando apenaŭ toleris la mondfaman profesoron.  Ne estis por li loko en la Pola Sciencakademio  kaj la laŭvica ŝanco pri Nobel-premio en 1948 estis vanigita, ĉi-foje de poloj. Nun lian nomon portas la Instituto pri Imunologia kaj Eksperimenta Terapio de la Pola Sciencakademio en Vroclavo kaj hospitalo en Blachownia apud Częstochowa. En 2003 Rudolf Weigl estis distingita de la Instituto Yad Vashem per la medalo Justulo inter la Nacioj de la Mondo. Nur en 2014 sur la muro de la malnova univeristato en Lvovo aperis omaĝtabulo informanta pri la atingaĵoj de pola sciencisto, kies malkovroj evidentiĝis mejloŝtonaj en la kontraŭbatalado de tifo. Memoraĵoj ligitaj kun profesoro Weigl – sciencaj disertaĵoj, artikoloj, fotoj kaj elementoj el lia laboratorio estis transdonitaj al la Nacia Muzeo en Przemyśl.

El la elsendo 11.03.2016. Legas Barbara – 9’28”

--------------------------------------------------------------------------------

Bona kresko de la pola eksporto
[2016-03-15]
https://pola-retradio.org/2016/03/bona-kresko-de-la-pola-eksporto/

Laŭ informoj de la Ĉefa Statistika Oficejo la supereco de la pola eksporto rilate importon en januaro 2016 egalis al 3,68 miliardoj da eŭroj. Eksporto, kiu en 2015 egalis al 178,71 miliardoj da eŭroj en la jara konsidero kreskis je 7,8 procentoj. Dominadon de eksporto rilate importon Pollando notas kun plej grandaj eksportaj gigantuloj Germanio, Nederlando au Francio. Plej granda kresko de eksporto en 2015 estis notita sur la merkatoj de Hispanio, Nederlando kaj Britio. En la pola eksporto malkreskas la signifo de Rusio. Laŭ prognozoj de KUKE (Asekura Korporacio de Eksportaj Kreditoj) en 2016 la pola eksporto kreskos ĝis la nivelo de 186,1 miliardoj da eŭroj.

El la elsendo 15.03.2016. Legas Milada – 1’11”

--------------------------------------------------------------------------------

Pli bona prognozo de ekonomia kresko
[2016-03-15]
https://pola-retradio.org/2016/03/pli-bona-prognozo-de-ekonomia-kresko/

La Banko Morgan Stanley altigis la prognozon de ekonomia kresko por Pollando ĝis 3,6 procentoj kompare al la origine prognozitaj 3,2 procentoj. Tio ligiĝas i.a. kun la registara demografia programo Familio 500 plus. En la kancelario de la ĉefministro Szydło okazis lastlunde renkontiĝo dediĉita al proksimiĝanta envivigo de la programo (ekde la 1-a de aprilo), kiun partoprenis vojevodoj kaj urbprezidantoj kaj i.a. ministroj por la familio, por la laboro kaj socia politiko kaj por la inernaj aferoj. Nur en la nuna jaro al la polaj familioj trafos pli ol 17 miliardoj da zlotoj. Tiu mono reaperos sur la merkato. Laŭ analizantoj de la banko Morgan Stanley dank’al tio  je ĉirkaŭ 1 procento kreskos la Landa Produkto Brutte.

El la elsendo 15.03.2016. Legas Milada – 1’5″

--------------------------------------------------------------------------------

El la E-gazetaro – 15.03.2016
[2016-03-15]
https://pola-retradio.org/2016/03/el-la-e-gazetaro-15-03-2016/

La veninta fine de februaro infor de Rogener Pavinski pri la unua nunjara numero de „Kontakto” admonskuetis mian redaktoran konsciencon pri la delonga foresto de iam firma programero de niaj elsendoj „Trarigardo de la Esperanto-Gazetaro”. Kaj la revuoj ne mankas. Ĵus antaŭ kelkaj horoj mi forprenis el la hejma leterkesto la februaran numeron de „La Revuo Orienta” , kiun mi scivole enrigardis, ĉar logis min la surkovrila anonco „Literatura Konkurso”. Ene de ĝi ni trovas la unuan fragmenton de la 2-a premio en la ĉiujara literatura konkurso de Japana E-Instituto el 2014. Temas pri traduko de AIDA Kiyoshi de la verko de AKATAGAŬA Rjunoske „Aŭtuno”. Jam la unuaj frazoj loge tiras al plulegado, kiun por hodiaŭ mi pro evidentaj kialoj devis prokrasti. Mi mencias tion ne senkaŭze, ĉar la anoncita de Rogener Pavinski unua numero de „Kontakto” kiel la ĉeftemon havas literaturon. La numero ankoraŭ ne atingis min,  mi citu do el la vortoj de la redaktoro: „Fine de la jaro 2012, mi interkonsentis kun la brazila poeto Geraldo Mattos pri intervjuo al nia gazeto. Tiam li kompleze sendis al mi etan rakonton por mia legoĝuo. La intervjuo prokrastiĝis kaj bedaŭrinde, post iom pli ol jaro li forpasis. Okaze de la temo de la ĉefartikoloj de ĉi tiu numero, mi esploris kaj malkovris ke tiu rakonteto neniam antaŭe estis publikigita kaj decidis do profiti la okazon por doni al li tiun spacon en la revuo, kiun li devus havi pro la intervjuo. La ideo fari el Literaturo la temon de la ĉefartikoloj en la nuna eldono venis per la artikolo ― unua kontribuaĵo al la revuo ― de Marc Gallargo el Francio, pri la pasintjara Nobelpremiito pri literaturo, Svetlana Aleksieviĉ. La ĉefartikoloj pritraktas ankaŭ aliajn verkistojn, sed koincide ― nur hungarojn. Krom la “Vojaĝo al Hungara Literaturo” de la usonano Ralph Dumain, venis kontribuo de Sarolta Bagó, hungarino, pri alia hungara verkisto. Aldonu al tio la konstantan rubrikon de la hungaro István Ertl. Certe la hungara literaturo meritas atenton”. Nur tiom ni citu el la rekomendaj vortoj de la redaktoro de „Kontakto”. Ĉar se eĉ sendube la hungara literaturo meritas atenton,  ni kiel esperantistoj havas pli vastan alrigardon. Helpas al ni en tio Mikaelo Bronŝtejn el Rusio, kiu en la ĵus veninta vintra numero 2015 de „Israela Esprantisto” aperigas la 1-an parton de sia eseo pri poetoj juddevenaj en la rusa poezio de la 20-a jarcento. Enkonduke Mikaelo Bronŝtejn senvuale konfesas, ke „mi estas elektinta nur kelkajn poetojn arbitre, do tiujn, kiujn plej ŝatas mi mem. Kaj mi estos tre kontenta, se ankaŭ vi ekŝatos ilin pere de miaj tradukoj”. En la prefaco Bronŝtejn eksplikas i.a., ke „el inter pli ol cento da etnoj, loĝantaj en Rusio dum periodo historie longtempa, neniu etno faris tiom gravan kontribuon al la rusa literaturo de la 20-a jarcento, kiom kontribuis ĝuste tiuj naskitaj en judaj familioj”. Kaj la leganto ĉi-numere mallonge ekscias pri Dmitrij Cenzor, Osip Mandelŝtam kaj Saŝa Ĉornij samtempe intimiĝante kun po unu elektita kaj tradukita de Bronŝtejn poeziaĵo. Eĉ se mi intencis komente sekvi la literaturan vefton en la aktualaj E-gazetoj sur mia tablo mi ne povas rezisti por ne mencii la lastan numeron de „Tempo” , kiu raportas pri la literaturaj programoj en Zagorje i.a. en septembro kun Carlo Minnaja. Aparte meritas en tiu ĉi numero de „Tempo” analizo pri kroataj esperantistoj en „Historio de la Esperanta Literaturo” de Carlo Minnaja kaj Giorgio Silfer. Estas da ili pli ol deko, kio pravigas la konkludon, ke „al la monda E-literaturo Kroatio donis – kompare al sia teritorio kaj popolnombreco – tre grandan kontribuon”. Retrorigarde, sed ja literaturspure ni nepre enrigardu la „Sennaciecan Revuon” numero 143, kiu esta  suplemento al „Sennaciulo” numeo 9-10. Ĝi enhavas multajn originalajn literaturaĵojn kaj literaturrilatajn kontribuojn. Dufoje kontribuas Miguel Fernández:  jen enkondukante en la poezian universon de Federico García Lorca,  jen recenzante la verkon „Poezio: armilo ŝarĝita per futuro”, kiu – kiel li atentigas – estas ne simpla kompilo de multnombraj poetoj, sed vaste komentita antologio de ĉefe hispanlingvaj engaĝiĝintaj lirikaĵoj zorge elektitaj kaj esperantigitaj kun rigoro kaj poezia sento”. Nur antaŭ kelkaj tagoj Johan Derks informis elektronike pri la enhavo de la unua nunjara numero de „Balkana Verda Stelo” , kiu periodaĵo aperis nur pasintjare. Ĉi-foje en la enhavo kulturteme ni havos la okazon legi i.a. pri „Pentroarto en E-kulturo” tamen la aŭgura numero kaj la 1-a numero de 2015 literaturon spegulis abunde. Jen en la aŭgura numero recenzante la libron „La triĝiba mondo’ de Ferenc Szemler en la E-traduko de Lenke Szasz, jen informante pri la albana literaturo tradukita en Espeanton. La ĉeftemo de la unua numero 2015 estis dediĉita al la migranto-krizo, sed ankaŭ tie literaturaĵoj ne mankas. Kiel informis Johan Derks,  la redaktanto,  en la aŭgura numero, tiu ĉi aparta E-revuo „Balkana Verda Stelo’ estas iom provoka nomo por sudorienta Eŭropo, sed „mi ne forkuras de la asociaĵo, ke tiu gazeteto volas influi malbalkanige” , ĉar kiel asertas Derks tio estas esenco de la interna ideo. Johan Derks devontiĝis kovri la kostojn de ĝia papera versio dum du jaroj. Poste la revueto devas sin memfinanci – ĉu tiel estos dependas de legemuloj pri E-movado kaj pri situacio – vaste komprenata –  en la balkana regiono.  Ni revenu al la vintra numeo de „Israela Esperantisto” , ĉar krome en ĝi ni legas artikolon de Amri Wandel pri la novelo „Esperanto” de Amos Oz en E-versto. Verdire ĉi-kaze kaj kaze de kelkaj aliaj tekstoj temas pri represoj el aliaj E-gazetoj. Des pli kun granda intereso kaj plezuro mi legis tradukitajn de Wandel impresojn de Dror Gaon pri la spertoj de israela familio pri la 100-a UK en Lillo. Nek unu kritika vorto, jen la plezuro por la organizantoj, ĉar sendube estas bele legi tiutonajn retrorigardojn. Similajn ni trovis en mallonga prikomento de Spomenka Stimec en „Tempo”, kiu elstarigas ke „francoj montriĝis mirindaj organizantoj”,  aldone publikigante la apartan salutmesaĝon al la 100-a UK de la ambasadoro de Kroatio en Francio, Ivo Goldstein, en kiu li kortuŝe memorigas sian  avon, antaŭ la 2-a mondmilito sekretarion de la E-societo en Karlovac proksime al Zagrebo. Al la 100-a UK estas dediĉita la dosiero en la unua nunjara „Le monde de Esperanto” . Eblas ĝoji, ke la periodaĵo tiom da loko dediĉis al la Jubilea Kongreso ne sole citante pozitivajn impresojn, tiujn de Probal Daŝgupta, sed ankaŭ ne kaŝate diversajn misojn, klarigante miskomprenojn, eksplikante la kulisojn de Internacia Arta Vespero, sed ankaŭ bele recenzante la buntan teatran programon de la 100-a UK.  Universalaj Kongresoj oftas por la unuaj renkontoj, okazas ke por kelkiuj estas okazo por lastaj renkontoj. Tian ni havis kun Carola Antskog. En la unua numero de „Esperantolehti” el Finnlando por mi, kiu delonge konis ŝin kaj ŝian E-agadon edife estis legi la vortojn de Sylvia Hämäläinen, Tiina Oittinen kaj Tuomo Grundström. Kortuŝas la vortoj de Jorma en Åbo pri la alia bedaŭrato,  Roland Lindblom – „Via koro ĉi tie restas. Ĉiam proksima al ni ĝi estas. Ni atingas ĝin, kvankam la tero estus senkanta. Kiam vi foriris, ni aŭdis nur flustradon de marborda ondado. Ni kredas pli ol supozas kaj tie vi nin salutas”. Iel apartan signifon en tiu kunteksto havas la vortoj de Mario Machlik  en la unua nunjara numero de „Norvega Esperantisto” , ke li kiel prezidanto de Norvega E-Ligo en la novjara promeso deklaras „dum la du venontaj jaroj almenaŭ iomete ekkoni ĉiujn membrojn de NEL. […] Tio ja donas la eblecon formi grupon, kies membroj havas personajn rilatojn, ne nur oficialajn”. Ĉu ne imitinda bondeziro ?

El la elsendo 15.03.2016. Legas Barbara – 11’31”

--------------------------------------------------------------------------------

E_elsendo el la 15.03.2016
[2016-03-15]
https://pola-retradio.org/2016/03/e_elsendo-el-la-15-03-2016/

Podkasto: Ludu en nova fenestro | Elŝutu

La 532-a E-elsendo ĉe www.pola-retradio.org el la 15.03.2016:

– Hodiaŭ ni proponas komune enrigardi kelkajn E-gazetojn, kiuj lastatempe atingis la Redakcion aŭ pri kies apero ni eksciis elektronike: La Revuo Orienta – 2/2016; Kontakto – 1/2016; Israela Esperantisto – vintro 2015; la lasta numero 2015 de “Tempo”; la 143-a numero de “Sennacieca Revuo”; “Balkana Verda Stelo” numeroj 0-2015, 1-2015, la 1-a numero de 2016; la januara numero 2016 de “Le monde de l’espéranto”; 1/2016 “Esperantolehti” kaj 1/2016 “Norvega Esperantisto”. – Novaĵbultene ni informas pri optimismaj prognozoj de Banko Morgan Stanley koncerne ekonomian kreskon de Pollando kaj pri bona rezulto de la pola eksporto rilate importon, kiu en januaro 2016 falis al pli ol 3 miliardoj da eŭroj. En la pola gazetaro ni elektis temon el Rzeczpospolita pri tio, ke Pollando ne estas preparita je amasa alveno de enmigrantoj; – La sciencbultena temo traktas la temon de obezeco, kiu ne sole damaĝas la sanon, sed ankaŭ negative influas la cerbofunkciadon. Krome ni informas pri la aprobita en Britio programo pri la genmodifado de homaj embrioj. Muzike akompanas nin Jonny M. Ĉi-foje ni elektis fragmente lian kanzonon “Bona homo” el la KD “Regestilo” eldonita de Vinilkosmo. La aktualaĵoj kaj sciencbultenaj temoj estas paralele legeblaj kaj aŭskulteblaj en la rubrikoj „Novaĵoj” kaj „Sciencaj informoj”. Aparte estas ankaŭ aŭskultebla trarigardo de la E-gazetaro en la rubriko “Felietonoj”.

--------------------------------------------------------------------------------

Rezolucio de la pola Sejmo omaĝe al poloj savantaj judojn
[2016-03-18]
https://pola-retradio.org/2016/03/rezolucio-de-la-pola-sejmo-omage-al-poloj-savantaj-judojn/

Lastmerkrede la pola Sejmo omaĝis la memoron de poloj,  aparte de tiuj, kiuj savante dum la 2-a mondmilito judojn kondamnitajn je ekstermo revenĝe pereis el la manoj de la germana okupaciinto.  La rezolucio estis proklamita per aklamo okazis antaŭtage de la inaŭguro de la muzeo de Poloj savantaj judojn en la loko Markowa. Tie la 24-an de marto 1944 germanaj ĝarndarmoj murdis 8 judojn kun kaŝantaj ilin: Józef Ulm kaj lia edzino en la lasta monato de gravedeco. Estis murditaj  6 iliajn gefiloj, el kiu la plej aĝa havis 8 jarojn. La rezolucio memorigas, ke nun daŭras beatiga procezode Ulm-familio,  ke postmorte ili estis distingitaj de Pollando kaj Israelo kaj ke en 2013 sur la paĝoj de la Instituto Yad Vashem aperis teksto „La krimo kontraŭ Ulm, kiam la tuta familio estis murdita kune kun la kaŝataj de ili judoj – fariĝis simbolo de la pola ofero kaj maritreco dum la 2-a mondmilito”. En tiu ĉi kunteksto – oni substrekas en la rezolucio de la Sejmo – „aperantaj mensogaj vortumoj pri „polaj mortotendaroj” aŭ „pola SS” elvokas la plej profundan indignon kaj meritas hontmakuligon”, tial „necesa estas intensigo de batalo kontraŭ negativaj stereotipoj kaj kaluminado de Pollando, en kio helpos la nova Institucio”.

El la elsendo 18.03.2016. Legas Milada – 1’57”

--------------------------------------------------------------------------------

Nova pola objekto proponita al Unesko-listo
[2016-03-18]
https://pola-retradio.org/2016/03/nova-pola-objekto-proponita-al-unesko-listo/

La Centro de la Monda Heredaĵo en Parizo pozitive pritaksis la peton de Pollando, ke la postministaj objektoj de Tarnowskie Góry ektroviĝu sur la listo de la monda Unesko-heredaĵo. La definitiva decido estas atendata meze de la 2017-a jaro. Nun pri la pola peto okupiĝas ICOMOS, Internacia Konsilio por la Protekto de Historiaj Objektoj kaj Historiaj Lokoj.  Meze de la jaro estas atendata vizito de eksperto de ĉi tiu organizo en Tarnowskie Góry. La polan dokumenton prilaboris Societo de la Amantoj de la regiono Tarnowskie Góry kun aferkerna helpo de Nacia Institucio pri la Heredaĵo. Komence ekspertoj kvalifikis al la petdokumento 26 postministajn objektojn, inkluzive de 150-hektaraj subterejoj post la malnova minado de plumbo, arĝento kaj zinko. Finfine el la subtera parto estis apartigitaj du ŝaktoj: Profunda Ŝakto Frederiko kaj Ŝakto Dio Helpu. Sur la monda listo de Unesko-heredaĵo troviĝas 1031 objektoj, el Eŭropo eĉ 442. Plej multaj sur la malnova kontinento estas en Italio – 15. Pollando okupas la 10-an lokon kun 14 objektoj.

El la elsendo 18.03.2016. Legas Gabi – 1’22”

--------------------------------------------------------------------------------

Stimuli la legadon
[2016-03-18]
https://pola-retradio.org/2016/03/stimuli-la-legadon/

La Nacia Biblioteko ĉiun duan jaron anoncas la esplorrezultojn pri legado de poloj. Ĝi finas la pilaboradon de la nunjara raporto, baldaŭ publikigota. Tamen jam nun estas sciate, ke 63 procentoj de la enketiaj personoj dum unu jaro legis neniun libron, kaj tio signifas kreskon kompare al esploroj de antaŭ du jaroj. Tiun negativan fenomenon celas renversigi plurjara programo pri evoluigo de la legado por la jaroj 2016-2020. Por ĝia realigo estos destinitaj 669 milionoj da zlotoj. 435 milionoj devenos el la ŝtata buĝeto kaj 234 milionoj estos investitaj el komunumaj rimedoj. La unuan fojon por plibonigi la situacion estis prezentita  solvo baziĝanta sur la principo de sinergio, ĉi-kaze rilate kunlaboron de du ministerioj: por la kulturo kaj por la nacia edukado. Antaŭe pri similaj projektoj respondecis sole kulturministerio. Inter la prioritatoj troviĝas la aĉetado de eldonnovaĵoj por la publikaj biliotekoj. Jam en aprilo ili povos peti la tiucelan kromfinancadon. Alia prirotato kunordigata de Libroinstituto rilatas al investaĵoj en la biblioteka infrastrukturo, por kiu nunjare estos elspezitaj 30 milionoj da zlotoj. La tria prioritato estos realigata de la edukministerio. Temas pri popularigado de legado inter infanoj kaj junuloj per aĉeto de eldonnovaĵoj por lernejaj bibliotekoj.  Nunjare estos tiucele elspezitaj 30 milionoj da zlotoj – en la daŭro de la 5-jara programo 150 milionoj.

El la elsendo 18.03.2016. Legas Gabi – 1’59”

--------------------------------------------------------------------------------

Koninda Pollando: TARNÓW
[2016-03-18]
https://pola-retradio.org/2016/03/koninda-pollando-tarnow/

Ĉi-semajne ni proponas al vi gesinjoroj reviziti urbon en la sudo de Pollando. Ĉi foje temas pri Tarnów [tarnuf],  situanta ĉe du riveroj Dunajec kaj Biała Dunajcowa. Tiun ĉi regionon de Pollando des pli valoras viziti, ĉar ĝi estas  la t.n. pola varm-poluso, kie la  averaĝa temperaturo egalas al preskaŭ 9 gradoj dum en la tuta lando nur al 5 gradoj. Spurojn de la homa aktivado tie oni trovas jam en la fina etapo de la glaciepoko. Tiam sur la tereno de la hodiaŭa Tarnów setliĝis rangifer-ĉasistoj. Signife pli poste,  ĉar lime de la 5-a kaj 4-a jarcentoj de nia erao la regionon atingis  keltoj, kies tombejon retrovis arkeologoj. La kreiĝinta lime de la 11-a kaj 12-a jarcentoj vilaĝo estis la ĝermo de la hodiaŭa urbo. Ĝi  ekde la komenco estis reĝa setlejo, kiun reĝino Judyta transdonis al la benediktana abatejo en Tyniec. Tiun fakton pruvas la dokumento de la papa legato, kardinalo el  Toucy, kiu estadis en Pollando verŝajne en la 1124-jaro. Temas pri la unua skriba informo pri Tarnów,  tiam ankoraŭ setlejo. La sekva menciio pri la urbo devenas nur el la komenco de la 14-a jarcento. La 7-an de marto de la 1330-a jaro la pola reĝo Vladislavo la Kubuta per sia privilegio altigis  la vilaĝon Tarnów ĝis la rango de la urbo. Ĝiaj loĝantoj akiris la samajn rajtojn, kiujn ĝuis la loĝantoj de Krakovo, la tiama ĉefurbo de Pollando.  En la sama jaro oni finikonstruis   kastelon por Spycimir Leliwita, la  krakova vojevodo,    la dua – post la reĝo – figuro en la tiama Pollando. La konstruaĵo, kies sole imponaj restaĵoj konserviĝis ĝis hodiaŭ troviĝis tuj apud la hodiaŭa urbo sur la monto de la sankta Marteno.  Sed,  la familio Leliwita estis tre firme ligita kun la urbo. Eĉ unu ĝia branĉo ekde la 15-a jarcento alprenis kiel  la familian nomon, Tarnowski. La familio  Leliwita zorgis pri la evoluo de la urbo i.a. atribuante apartajn privilegiojn al komercistoj kaj metiistoj. En la urbon ekde ĝia komenco alvenadas poliĝintaj germanoj el Krakovo kaj Nowy Sącz. En la 15-jarcentaj kronikoj troviĝas ankaŭ informoj pri judo Kalef, kiu translokiĝis ĉi tien el Lvovo kaj okupiĝis pri silko-komerco. La urbon Tarnów celis ankaŭ riĉaj skotaj familoj: Nikiels, Dun, Huyson, kiuj komercis kun preskaŭ tuta Eŭropo. Ĝuste laŭ ilia iniciato en la urbo kreiĝis la unuaj bankoj kaj komercaj kompanioj.  Tamen la plej granda disfloro liĝiĝas kun la silueto de  Jan Tarnowski, granda reĝa hetmano. Li estis renesancstila homo: elstara komandanto, politikisto, verkisto. Inter la jaroj 1554-1560 liajn konsilojn  notis la urbaj libregoj. Ili koncernis la funkciadon de la urbooficejoj, defendon kontraŭ malamiko kaj dumincendiajn kondutregulojn por la loĝantoj. En la 16-a jarcento en la urbo troviĝis 200 domoj, en kiuj loĝis 1200 personoj. Samtiom kiom nun nur en la Malnovurba Kvartalo de Tarnów.  Jam tiam funkciis en la urbo kanalizo kaj lignaj akvokondukiloj, lernejo, sinagogo kaj kalvina preĝejo. Post la morto de hetmano Jan Tarnowski en la 1561-a jaro italo Giovanni Maria Mosca Padavano skulptis por li  en la katedralo de Dipatrino sarkofagon,  kies alteco atingas preskaŭ 14 metrojn. Ĝi estas la plej granda ĉi speca monumento en Pollando kaj unu el la plej grandaj en Eŭropo. La figurojn de la hetmano kaj lia filo laŭ la natura grandeco oni skulptis 12 jarojn. Giovanni Maria Mosca Padavano projektis ankŭ la urbodomon en Tarnów. Tamen la urboevoluon  haltigis incendioj kaj militoj antaŭintaj la dispartigojn de Pollando. Fine de la 18-a jarcento en Tarnów enmondiĝis Józef Bem pli posta generalo kaj batalheroo favore al la libereco de Pollando kaj Hungario. Lia figuro ekzempligas la jam tiam konatan proverbon, pri „pol-hungaro: frata paro, dum batalo, drinkregalo”. La 19-a jarcento signas imponan urboevoluon. Oni konstruis akvokondukilojn kaj instalis en la urbo gaslanternojn, aperis la unua ĝia gazeto,  estis konstruitaj moderna elektrejo kaj stacidomo. Tarnów fariĝis la distrika ĉefurbo kaj laŭvice sidejo de diocezo. La urbo alportis ankaŭ kontribuon al  la reakiro de sendependeco de Pollando. Ĉiu kvina legionano de Józef Piłsudski devenis ĝuste el tiu ĉi urbo. Tarnów estis ankaŭ la unua urbo liberigita post la  123-jaraj  dispartigoj,  nokte inter la 30-a kaj la 31-a de oktobro de la 1918-a jaro. Sojle de la 2-a mondmilito en la urbo loĝis 40 mil personoj. Ĝuste el ĝi germanoj direktis la unuan transporton al Auschwitz-koncentrejo kaj Tarnów-loĝantoj pereis en ĝi kiel la unuaj. La nunaj loĝantoj de la urbo asertas, ke se iu nur ekvidos ilian urbon sopiros al ĝi ĝis la vivfino. Ne sole pro ĝia aparta atmosfero,  tipa por multaj polaj urboj en la sudo de la lando. Ne nur pro tio, ke la Malnovurba Kvartalo konservis mezepokan konstruplanon kaj najbaras en ĝi konstruaĵoj gotikaj kaj renesancaj. Nome, Tarnów rolis kiel rifuĝejo por pluraj nacioj: judoj, germanoj, ukrainanoj, skotoj, aŭstoj, ĉeĥoj kaj aliaj kaj ĉiuj nacireprezentantoj lasis en la urbo siajn firmajn spurojn.

El la elsendo 18.03.2016. Legas Barbara – 7’6″

--------------------------------------------------------------------------------

E_elsendo el la 18.03.2016
[2016-03-18]
https://pola-retradio.org/2016/03/e_elsendo-el-la-18-03-2016/

Podkasto: Ludu en nova fenestro | Elŝutu

La 533-a E-elsendo ĉe www.pola-retradio.org el la 18.03.2016

– Ĉi-semajne ni proponas reviziton en la interesa loko de Pollando, Tarnów en la suda Pollando; – Komence ni notas la Rezolucion de la pola Sejmo, kiu proklamita lastmerkrede, antaŭtage de la inaŭguro de muzeo en la loko Markowa omaĝas la memoron de poloj, kiuj oferis sian vivon savante dum la 2-a mondmilito judojn kondamnitajn je ekstermo; – La komenca kulturkroniko informas pri klopodoj loki novajn polajn objektojn sur la liston de Unesko-heredaĵo kaj pri programo stimulonta la legadon de poloj; – La riĉa movada segmento alportas informojn pri sukcesoj de Lingvostudio en Budapeŝto, pri doktoriga disertaĵo de Ida Stria, pri lingvokonferenco en Nitro; – Muzike akompanas nin Zhou-Mack Mafuila per la kanzono „Intergenta am’” devenanta el la KD „Originoj” eldonita en 2012 de Vinilkosmo. La komenca aktualaĵo, la kulturktronikaj informoj estas  paralele legeblaj kaj aŭskulteblaj en la rubrikoj „Novaĵoj” kaj „Kulturkroniko”. En la rubriko „Felietonoj” estas samtempe legebla kaj aŭskultebla nia nunsemajna felietono.

--------------------------------------------------------------------------------

Obama sur Kubo
[2016-03-22]
https://pola-retradio.org/2016/03/obama-sur-kubo/

La kuba gvidanto Raul Castro alvokis lastlunde la usonan prezidenton Barak Obama forigi la embargon rilate Kubon. Ambaŭ gvidantoj dum la renkontiĝo en Hvano deklaris la deziron de plia normaligo de la rilatoj inter siaj landoj. La malakorda punkto koncernis la homajn rajtojn. Usono ŝiris la diplomatiajn rilatojn kun Kubo dum la prezidenta oficado de Dwight Eisenhower en 1961-a jaro, kio ligiĝis kun kresko de tensioj kun la revolucia registaro de Fidel Castro. La nuna vizito de Obama estis la unua vizito de la usona prezidento post 88 jaroj.   Ĝi konformas al la usona politiko de malfermiĝo rilate al la landoj de la Latina Ameriko.

El la elsendo 22.03.2016. Legas Milada – 1’31”

--------------------------------------------------------------------------------

Terorista atako en Brukselo
[2016-03-22]
https://pola-retradio.org/2016/03/terorista-atako-en-brukselo/

Bruselo marde matene fariĝis celo de teroristaj atakoj. En du sinsekvaj atencoj en la flughaveno Zaventem kaj ĉe la metroo-stacio Maelbeek, proksime al la uniaj institucioj,  pereis 34 personoj kaj pli ol 200 (inter kiuj tri poloj) estas vunditaj. Belga policio traserĉas domojn kaj serĉas personojn, kiuj povus esti ligitaj kun la atencoj. Estis anoncita la plej supera nivelo de la terorista alerto, estis fermitaj limoj kun Francio kaj Nederlando. Sian respondecon pro ambaŭ atencoj deklaris la t.n. islama ŝtato.  El la tuta Eŭropo, el la mondo direktiĝas al la belgaj aŭtoritatoj kondolencaj vortoj. Prezidento Andrzej Duda metis florojn antaŭ la belga ambasado en Varsovio. En sia kondolenca mesaĝo  al la Reĝo de belgoj, Filipo la 1-a en sia propra nomo kaj en la nomo de la pola nacio Andrzej Duda skribis i.a., ke „teroroagoj celitaj kontraŭ senkulpaj viktimoj kaj fundamenaj valoroj, sur kiuj estas konstruita Eŭropo postulas komunan reagon. Fronte al neniel pravigita perforto ni devas defendi nian civiizacion”. La uniaj ŝtatestroj kaj registarestroj certigis en komuna deklaro, ke la Eŭropa Unio kaj ĝiaj membroŝtatoj staras solidare ĉe Belgio. Ili esprimis la decidfirmecon fronti la minacon per ĉiaj necesaj rimedoj. Reprezentantoj de la plej superaj polaj aŭtoritatoj certigas, ke ne ekzistas informoj pri endanĝerigo de Pollando aŭ argumentoj por altigi la nivelon de la terorisma alarmo. En Varsovio debatis Registara Sekureccentro. Pli intensaj kontroloj estis tamen enkondukitaj en stacidomoj kaj flughavenoj.

El la elsendo 22.03.2016. Legas Barbara – 2’07”

--------------------------------------------------------------------------------

Kontraŭ la malŝparado de nutraĵoj
[2016-03-22]
https://pola-retradio.org/2016/03/kontrau-la-malsparado-de-nutrajoj/

La registaro prilaboras leĝon, kiu ebligos al produktantoj kaj vendistoj transdonadi troajn nutraĵprovizojn al organizoj helpantaj al mizeruloj kaj homoj bezonantaj. Aktuale daŭras pri ĝi la preparlaboroj. Kiel informis la ĉefministro Beata Szydło ili referencas al solvoj aplikataj en multaj eŭropaj landoj. Nova leĝo ebligos al produktantoj de nutraĵoj kaj iliaj vendistoj transdonadon de nutraĵsuperaĵoj al eksterregistaraj organizoj, institucioj de la socia helo kaj komunumoj, kiuj okupiĝos pri plia  distribuado. Aktuale ĉi-specaj nutraĵoj estas ofte malŝparataj kaj detruataj.

El la elsendo 22.03.2016. Legas Milada – 0’54”

--------------------------------------------------------------------------------

Akvario de Malawi-lago en Gdansko
[2016-03-22]
https://pola-retradio.org/2016/03/akvario-de-malawi-lago-en-gdansko/

En la Biologia Fakultato de la Gdanska Universitato (la norda Pollando) finiĝis laboroj pri Akvario de Malawi-lago. Tio estas miniaturo de la afrika lago troviĝanta sur la listo de la monda Unesko-heredaĵo, havanta la kapaciton de sep mil litroj da akvo kaj en kiu vivas 360 koloraj fiŝoj. Malawi-lago etendiĝas sur la teritorio de Tanzanio, Mozambiko kaj Malavio estante la tria en Afriko kaj la naŭa en la mondo dolĉakva akveno. Ĝia akvo karakteriziĝas per granda diafaneco kaj la temperaturo atingas 28 celsiusajn gradojn. Sur la lago troviĝas multaj insuloj kaj la ĉirkaŭantaj ĝin montoj altas ĝis tri mil metroj super la marnivelo. En la lago vivas multaj fiŝospecioj. Ĉio ĉi kaŭzis, ke la Biologia Fakultato de la Gdanska Universitato elektivs ĉi tiun akvenon kiel modelon de lago, kiun prezentas akvario.  La observado de la fiŝoj povas servi por diskutoj de ekspertoj kaj interesiĝantoj, estonte ankaŭ al la esplorlaboroj de studentoj. La akvario estas interesa ne sole pro sia grandeco, sed unuavice pro la kvanto kaj kolorriĉo de la fiŝoj. Vivantaj en ĝi 360 fiŝoj reprezentas 15 speciojn. Ilia korpoformo kaj konduto estas simila, sed sekse aktivaj maskloj varias laŭ koloro kaj makulet-dismeto kaj femaloj konsekvence elektas partnerojn de  difinita koloro.

El la elsendo 22.03.2016. Legas Tomek – 1’36”

--------------------------------------------------------------------------------

Novaj malkovroj  de monumentecaj megalitaj tomboj
[2016-03-22]
https://pola-retradio.org/2016/03/novaj-malkovroj-de-monumentecaj-megalitaj-tomboj/

Dek kelkaj nekonataj ĝis nun monumentecaj megalitaj tomboj estis malkovritaj de arkeologoj en la ĉirkaŭaĵoj de la vilaĝo Dolice (en la nordokcidenta Pollando). Temas pri tomboj, ofte difinataj kiel polaj piramidoj. Tio estas terkonstruaĵoj en la formo de longa trianglo ĉirkaŭita de grandaj rokoj. La vasteco de la bazo egalas de 6 ĝis 15 metroj kaj la longo eĉ ĝis 150 metroj. Origine ili estis eĉ 3 metrojn altajn. Sub la terŝutaĵoj troviĝas ĝenerale unuopaj tomboj. Laŭ arkeologoj tio estas personoj ligitaj kun la tribaj-familiaj patriarkoj. Ĉiuj piramidoj deriviĝas el la 5-3-a jarcento antaŭ nia erao. La malkovro okazis kadre de la esplorkonservista programo pri megalitaj tomboj sur la terano de la Okcidenta Pomerio, realigata en la Arkeologia Katedro de la Ŝĉecina Universitato. Por analizoj estis utiligita la projekto de Informadika Sistemo Protektana la Landon. Unu el ĝiaj elementoj estas Sistemo de Geografia Informado. La megalitoj sur la tereno de Pollando konserviĝis sole sur la arbaraj terenoj, do ne damaĝitaj de la agrikultura agado. La plej konataj „polaj piramidoj” troviĝas en la lokoj Sarnowo kaj Wietrzychowice (vjetŝiĥovice).

El la elsendo 22.03.2016. Legas Maciek – 1’26”

--------------------------------------------------------------------------------

E_elsendo el la 22.03.2016
[2016-03-22]
https://pola-retradio.org/2016/03/e_elsendo-el-la-22-03-2016/

Podkasto: Ludu en nova fenestro | Elŝutu

La 534-a E-elsendo ĉe www.pola-retradio.org el la 22.03.2016:

– En la literatura segmento de la programo ni prezentas la 38-an fragmenton de la romano “Quo Vadis” de Henryk Sienkiewicz en la E-traduko de Lidia Zamenhof. – La ĉefinformo de nia novaĵbulteno rilatas al la hodiaŭaj teroristaj atencoj en Bruselo; ni informas krome pri la historia vizito de Barack Obama en Kubo kaj pri la prilaborata en Pollando leĝo kontraŭ la malŝparado de nutraĵoj, kiuj povas servi ankoraŭ al homoj mizeraj kaj bezonantaj. – La sciencbultenaj temoj traktas pri novaj megalitoj retrovitaj en Pollando kaj pri impona akvario en la Gdanska Politekniko servonta ankaŭ por sciencaj esploroj. La aktualaĵoj kaj sciencbultenaj temoj estas  paralele legeblaj kaj aŭskulteblaj en la rubrikoj „Novaĵoj” kaj „Sciencaj informoj”.

--------------------------------------------------------------------------------

Mallonge
[2016-03-25]
https://pola-retradio.org/2016/03/mallonge/

Minaco de pliaj atencoj

La t.n. islama ŝtato intencas serion da atencoj en Eŭropo. Laŭ la agentejo AP tiucele estis instrukciitaj almenaŭ 400 teroristoj. Ilia celo estas elvoki maksimuman kaoson. Unu el tiaj teroragoj estis malebligita de francaj servoj. Laŭ laborantoj de la eŭropaj kaj irakaj invigilservoj en Eŭropo funkcias  kelkaj  sendependaj ĉeloj de la islama ŝtato. Iliaj estroj estas personoj uzantaj la francan lingvon, ligitaj kun la landoj de la Norda Afriko, Francio kaj Belgio.

Uniaj landoj debatis en Bruselo

Du tagojn post la sangoverŝaj atencoj en Bruselo la belga polico okazigis laŭvicajn kontraŭteroristajn operacojn. Ĵaŭde en Bruselo la estro de la pola ministerio por la internaj aferoj, Mariusz Błaszczak partoprenis la eksterordinaran renkontiĝon de la estroj de la unilandaj ministerioj por la internaj aferoj. Ĝia celo estis priparoli la konsekvencojn de la mardaj atencoj. Pollando, kiel informis ministro Błaszczak estas por rapida envivigo de la eŭropa sistemo de interŝanĝo de pasaĝerdonitaĵoj kaj por firmigo de la kunlaboro de la invigilservoj en batalo kontraŭ terorismon.

El la elsendo 25.03.2016. Legas Krystyna – 1’30”

--------------------------------------------------------------------------------

Karesmaj Tradicioj de Oriento kaj Okcidento
[2016-03-25]
https://pola-retradio.org/2016/03/karesmaj-tradicioj-de-oriento-kaj-okcidento/

Meze de marto la Fondaĵo de la Akademio de Malnova Muziko en Szczecin (la nordokcdenta Pollando) per la koncerto „La karesmaj tradicioj de Oriento kaj Okcidento” solene inaŭguris novan artan sezonon. La fondaĵo daŭrigos en 2016 siajn ĉiujarajn projektojn kiel „Muziko en Malnova Szczecin” (en la historiaj internoj de la urbo), la 13-a ĉi-jare Ŝĉecina Festivalo de la Malnova Muziko okazos sub la devizo „Inter la ĉielo kaj la tero”. La celo de la festivalo estas formado de la muzika identeco de Okcidenta Pomerio lime de slava, nordia kaj germana kulturoj, en dialogo kun landaj centroj de la malnova muziko. Nunjare okazos krome la 7-a eldono de la koncerta ciklo „Laŭ la Gotika Intinero” prezentonta la malnovan muzikon en la historiaj, gotikaj konstruaĵoj de la Okcidenta Pomerio. La fondaĵo  realigos ankaŭ koncertan ciklon sub la titolo „Muzeaj koncertoj”. Entute temos pri kelkdek koncertoj de la malnova muziko en Pollando kaj eksterlande. La orkestro de la fondaĵo turneos tra Germanio. Koncerta itinero en Ukrainio kun la programo „La perdiĝinta mondo de la operoj de Józef Elsner” okazos kadre de la projekto de la pola kulturministerio populariganta la polan kulturon eksterlande.

El la elsendo 25.03.2016. Legas Maciek – 1’27”

--------------------------------------------------------------------------------

Pasiono en la survitra pentroarto en Varsovio
[2016-03-25]
https://pola-retradio.org/2016/03/pasiono-en-la-survitra-pentroarto-en-varsovio/

Ĝis la 3-a de majo en la Katolika Kulturcentro Bona Loko en Varsovio funkcias ekspozicio de la survitra pentroarto sub la titilo la Pasiono, la karesma meditado. Tiujn verkojn aŭtoras Janina Walczak-Budzicz el Zakopane forte ligita kun la montarana tradicio kaj literaturo. La popularan en la apudmontara regiono pentristan teknikon ŝi lernis de sia edzo, konata kaj renoma popolkreinto. Ŝiaj artaj atingaĵoj estis prezentitaj en la kolektivaj kaj individuaj ekspozicioj en la lando kaj eksterlande, en Novegio, Rusio, Germanio, Aŭstrio, Kanado, Japanio, Ĉinio, Peruo kaj Slovakio. Janina Walczak-Budzicz estas ankaŭ renoma poetino publicistino, kaj socia aktivulino. Ŝi verkas en la montara lingvaĵo, en literatura pola lingvo kaj ankaŭ slovake. Ŝi estis multfoje premiita en la polaj kaj internaciaj konkursoj. Pro sia arta kaj socia laboro, ŝi ricevis multajn ŝtatajn distingojn. Janina Walczak-Budzicz ricevis ankaŭ la premion de Oskar Kolberg pro la meritoj por la popola kulturo kaj la tuto de la tiukampa laboro.

El la elsendo 25.03.2016. Legas Maciek – 01′ 23″

--------------------------------------------------------------------------------

E_elsendo el la 25.03.2016
[2016-03-25]
https://pola-retradio.org/2016/03/e_elsendo-el-la-25-03-2016/

Podkasto: Ludu en nova fenestro | Elŝutu

La 535-a E-elsendo ĉe www.pola-retradio.org el la 25.03.2016:

– La tradicioj de la Sankta Semajno, de la Sankta Vendredo en Pollando estas vivaj. Nia felietono pri koninda Pollando rakontas laŭ iom historia kronologio pri la kreiĝo de kelkaj t.n. kalvarioj, en kiuj oni aparte meditas pri la Pasiono; – Komence ni prezentas mallongajn aktualaĵojn ligitajn kun la mardaj islamistaj atencoj en Bruselo kaj la plano envivigi inter la uniaj landoj i.a. pasaĝerlistojn; – La ĉi-semajna kulturkroniko informas pri la karesmaj tradicioj en muziko, kiu aranĝo inaŭguris la artan sezonon en Szczecin (la nord-okcidenta Pollando); pri la Pasiono en la survitra pentroarto de Janina Walczak-Budzicz rigardebla en Varsovio; – La E-movada segmento alportas informojn pri literaturaj konkursoj, tiu de UEA kaj de bulgara Razgrad; pri maja evento en la pola Vroclavo (la sudokcidenta Pollando); La elsendon muzike akompanas polaj popolaj karesmaj kantoj, fratulino Ismena Żak kaj Paŭlo Moĵajev, en kies plenumo ni aŭdas kanton el la rokopero „Jesuo Kristo Superstelulo”: La kapojn regas paradiz’ el lia KD „Pluke-traduke”. La komencaj aktualaĵoj, la kulturktronikaj informoj kaj la felietono estas parelele aŭdeblaj kaj legeblaj en la rubrikoj „Novaĵoj”, „Kulturkroniko” kaj „Felietonoj”.

--------------------------------------------------------------------------------

Koninda Pollando: Polaj Kalvarioj
[2016-03-25]
https://pola-retradio.org/2016/03/koninda-pollando-polaj-kalvarioj/

En la tuta kristana mondo daŭras la t.n. Granda aŭ Sankta Semajno, en kiu ekde ĵaŭdo ĝis dimanĉo aparte oni referencas al la Pasiono de Jesuo Kristo.  Sed lokoj, en kiuj pri la Pasiono oni meditas ne sole dum la Sankta Semajno, kien pilgrimas miloj da kredantoj.  Temas pri lokoj, nomataj Kalvarioj. La historio de kalvarioj en Eŭropo radikas en la komenco de la 15-a jarcento, kiam kreiĝis sanktejaj kompleksoj, laŭ sia strukturo ligantaj al la topografio de Jerusalemo. La unua Kalvario kreiĝis en la hispana Kordobo en 1405, relative rapide ili aperis en aliaj landoj. Al Pollando tiu kutimo venis komence de la 17-a jarcento. La unua pola Kalvario, la plej fama estas  Kalwaria Zebrzydowska. Nun en Pollando estas kelkdeko da ili. Multaj havas plurjarcentan historion, aliaj estas pli novaj.   Ni mallonge referencu al kelkaj el ili,  komencante de la plej fama. Kalwaria Zebrzydowska troviĝas proksime al Wadowice. Multfoje pilgrimis al ĝi Johano Paŭlo la 2-a, ankoraŭ kiel Karol Wojtyła. La kalvario en la Kalwaria Zebrzydowska kreiĝis dank’ al la krakova vojevodo Mikołaj Zebrzydowski. Leginte libron, kiu priskribis Jerusalemon dum la epoko de Kristo, li rimarkis topografiajn similecojn inter ĝi kaj la konata al li tereno. Tiel kreiĝis Kalvaria krucovojo por kies protekto en 1600 estis venigitaj bernardenoj. Ekde la fino de la 17-a jarcento okazas tie famaj en la tuta Pollando Pasionaj Misterioj. Inter la plej famaj polaj kalvarioj menciinda estas Kalwaria Pacławska en la apudkarpatia regiono, 25 kilometrojn de Przemyśl (en la sudorienta Pollando). Kun ĝia kreiĝo estas ligita legendo. Nome  onidire Andrzej Maksymilian Fredro dum la cervoĉasado senpripense galopis en la arbarprofundon, sekvante la animalon. Kiam inter ĝiaj kornoj li ekvidis hele radiantan krucon li decidis elkonstrui tiu ĉi loke preĝejon, klostron kaj establi Kalvarion. Komence estis elkonstruita sole ligna preĝejo kaj klostro. Poste kreiĝis 40 kalvariaj kapeletoj kaj pri la tuto zorgas franciskanoj, venigitaj tien en la  1668-a jaro.  El la sama periodo devenas kelkaj aliaj  Kalvarioj. Ekzemple tiu en Wejherowo en la norda Pollando, konata kiel Kaŝubia Jerusalemo, kreiĝis dank’ al la vojevodo de Malbork, Jakub Wejhert en la jaroj 1651-1678. Kalvario en Pakość, proksime al Inowrocław en la norda Pollando, kreiĝis laŭ iniciato de Michał Działyński en la jaroj 1628-54. Proksime al Varsovio instaliĝis en 1666 Góra Kalwaria, urbo sur la plano de kruco kun 35 kapeloj. La konstruadon de kalvario en Wambierzyce en la Suda Silezio oni komencis en 1679 laŭ la iniciato de Daniel Paschazjus von Osterberg. Modifata kaj plukonstruata diversepoke nun ĝi havas 80 kapelojn. 30 kalvariaj kapeletoj kreiĝis laŭ la fondaĵo de Jerzy Adam Gaszyna en la jaroj 1700-1709 sur la monto de Sankta Anna (en la vojevodio de Opole, sudokcidente de Pollando).  La Kalvario en Krzeszów – en la sudokcidenta Pollando – estis finkonstruita en 1738. Formas ĝin 33 kapeletoj-stacioj, etendiĝantaj same sur la tereno de la tiea klostro kiel ankaŭ ĉirkaŭ la tuta vilaĝo. La Kalvario de Krzeszów distingiĝas per tio, ke ĝi troviĝas sur la ebena tereno kaj preskaŭ trimetraj skulptaĵoj estas faritaj el la sabloŝtono. Interesa estas la Varmia Kalvario elkonstruita en la jaroj 1878-1894. Ĝia iniciatinto estis loĝanta en Głotkowo Johannes Merten, kiu ekhavinte la ideon unue pilgrimis al Jerusalemo. Kiel relikvojn li kunportis ŝtonetojn el la unuopaj stacioj de la jerusalema krucovojo, kiuj estis lokitaj en ĉiu kapeleto en Głotkowo. La tereno por la Kalvario estis fosita mane de pli ol 70 mil personoj. Dum la konstruado oni klopodis fidele rekrei la jerusaleman krucovojon. Tiuj, kiuj pilgrimas al Częstochowa preĝas la krucovojon sur la remparoj de Jasna Góra (Hela Monto). Ĝi kreiĝis en la jaroj 1900-13.  Monumentecaj sokloj el grandegaj rokoj kaj polurita granito estis projektitaj de Stefan Szyller. La bronzaj figuroj estas la verko de skulptisto Pius Weloński. Kun la lastaj jaoj de la aneksoperiodo estas ligita Kalvario Wielewska en la kaŝubia lagoregiono (la norda Pollando). Ĝia ideodoninto estis pastro Józef Szydzik martire pereinta  dum la 2-a mondmilito. La laboroj pri tiuloka Kalvario finiĝis jam en libera Pollando, post la 1918-a jaro. Alia menciinda kalvario estas Kalvario Tokarska sur la deklivo de monto Urbania, troviĝanta 50 kilometrojn for de Krakovo en la suda Pollando. Ĝiaj objektoj estas enkomponitaj en la naturan montaran kaj arbaran panoramon. La kreinto de ĉiuj kapeletoj kaj skulptaĵoj, kreigintaj en la 70-aj jaroj de la 20-a jarcento estas la pola artisto, Józef Wrona. Al la plej novaj Kalvarioj kalkuliĝas tiu en Licheń en la poznana regiono. Temas pri 25-metra artefarita altaĵo en kiu estis enkomponita labirinto de vojoj, vojetoj, kapeloj, skulptaĵoj ligitaj kun la Pasiono. Kronas ĝin 3-metra Golgoto sur kiu estas lokita alta kverka kruco kun la subaj figuroj de la Dipatrino kaj Sankta Johano. Unu el la plej novaj Golgotoj troviĝas en la vilaĝo Kałków en la suda Pollando. Elkonstruita lime de la 80-aj kaj 90-aj jaroj de la 20-a jarcento estis konceptita kiel la 12-a stacio de la Krucovojo.  Formas ĝin monumenteca konstruaĵo el ŝtono kaj betono kun pli ol 30 internaj kapeloj. Ĝi altas 33 metrojn kaj sur ĝia pinto troviĝas 15-metra kverka kruco.  Sur la frontono de la okcidenta muro de Golgoto videbliĝas 25 blankaj agloj en la formo de la blazono de Pollando el diversaj periodoj de ĝia historio. Troviĝas tie kapeloj dediĉitaj al la Varsovia Insurekcio, pastro Jerzy Popiełuszko, Maksymilian Kolbe kaj lia Auschwitz-martireco, kapeletoj omaĝantaj Katyń-krimon, la tragedion de la minejo Wujek kaj  de la minejo Jastrzębie. Eĉ se polaj kalvarioj estas multaj, ne ĉiuj povas al. ili pilgrimi. En la lastaj jaroj ĉiam pli populara formo de la Grandsemajna pieco estas publikaj Krucovojoj sur la stratoj de la polaj urboj. Tradicie ili okazas ankaŭ en Varsovio. La nunjaran centrakrucan vojon en Varsovio, post la Pasiona Liturgio,  de antaŭ la akademia preĝejo de sankta Anna, gvidis kardinalo Kazimierz Nycz.

El la elsendo 25.03.2016. Legas Tomek kaj Barbara- 8’12”

--------------------------------------------------------------------------------

Pliaj atakoj de ekstremaj islamistoj
[2016-03-29]
https://pola-retradio.org/2016/03/pliaj-atakoj-de-ekstremaj-islamistoj/

Dum la Paska Dimanĉo rezulte de la terorista atako en Pakistano pereis pli ol 70 personoj kaj pli ol 300 estis vunditaj,  ĉefe virinoj kaj infanoj. Islamaj ekstremistoj deklaris, ke ilia celo estis mortigo de laŭeble multaj kristanoj. La kondolencajn depeŝojn al la pakistanaj aŭtoritatoj sendis la prezidento de Pollando, Andrzej Duda kaj la ministro por la eksterlandaj aferoj, Witold Waszczykowski. Ambaŭ politikistoj forte kondamnis ĉiujn formojn de terorismo, kies viktimoj estas senkulpaj kaj senpovaj homoj.

El la elsendo 29.03.2016. Legas Milada – 0’45”

--------------------------------------------------------------------------------

Forigita rajto forpenadi infanojn pro mizero
[2016-03-29]
https://pola-retradio.org/2016/03/forigita-rajto-forpenadi-infanojn-pro-mizero/

Prezidento Andrzej Duda subskribis leĝon, prilaboritan en la Justicministerio, kiu koncernas ŝanĝojn en la Familia kaj Protekta Kodo. La amendo enkondukis malpermeson forprenadi infanojn de familioj ekskluzive pro ilia materiala situacio. Tiu ĉi decido apud la programo „Familio 500+” estis i.a. menciita en la ekspozeo de ĉefministro Beata Szydło. La menciita amendo estas la unua projekto prilaborita de la justicministerio kun la celo plibonigi la situacion de polaj familioj. La kolektivo por Protekto de la Familiaŭtonomio kaj famila vivo laboras pri laŭvicaj ŝanĝoj, kiuj celas forigi patologiojn, kiuj kaŭzas fidoperdon de la polaj familioj al la ŝato.

El la elsendo 29.03.2016. Legas Milada

--------------------------------------------------------------------------------

Post atencoj en Bruselo
[2016-03-29]
https://pola-retradio.org/2016/03/post-atencoj-en-bruselo/

La urbestro de Bruselo Yvan Mayeur deklaris hodiaŭ, ke post la lastaj teroristaj atencoj la ĉefurbo de Belgio povas ne reveni al. normaleco. Li interparolis kun la prezidanto de Parizo Anne Hidalgo pri enteprenitaj agadoj post la pasintjaraj islamistaj atencoj en la franca ĉefurbo, sekve de kiu pereis 130 personoj. La interparolon antaŭmis minuto de silento omaĝanta la viktimojn de la bruselaj atencoj el la 22-a de marto, sekve de kiuj mortis 35 personoj kaj ĉ. 340 estis vunditaj. Estis omaĝitaj la viktimoj de la  lastdimanĉa terorista atenco en Pakistano.

El la elsendo 29.03.2016. Legas Milada – 0’54”

--------------------------------------------------------------------------------

Paruoj kaj paseroj en esploroj pri kreiĝo de plumkoloro
[2016-03-29]
https://pola-retradio.org/2016/03/paruoj-kaj-paseroj-en-esploroj-pri-kreigo-de-plumkoloro/

Estas sciate, ke la koloro de la birdaj plumoj helpas trovi partnerinon, kaŝi sin kontraŭ rabobestoj, ĝi elmontras idojn kun la plej grandaj ŝancoj pluvivi. Kvankam pri tiu temo oni scias jam multon, tamen ĉiuj ĝisnunaj esploroj koncentriĝis pri la mezurado de kolorparametroj, tamen daŭre sciencistoj malmulte scias kiel kreiĝas la plumkoloro, kiel la koloron influas la sano de la birdo aŭ mediaj naturfaktoroj. Doktoro Szymon Drobniak dank’ al la  rimedoj de la Nacia Scienca Centro entreprenis esplorojn pri la mekanismo de kolorkreiĝado aparte okupiĝante pri bluaj paruoj  kaj paseroj. Tiuj birdospecioj estis elektitaj, ĉar ili havas klare difinitan plumkoloron, pro kio respondecas diversaj mekanismoj. La nigra koloro de subbekaj plumoj de pasero, atestanta pri la kvalito de masklo, devenas de melanino, kiu decidas ankaŭ pri koloro de la homaj haroj. La flavaj surbrustaj plumoj estas kolorigitaj de karotenoidoj, kiuj aperas en la flavaj folioj kaj fruktoj. La intense bluaj plumoj sur la kapo kaj la vosto de paruo, reflektantaj la ultraviolan radiadon,  enhavas neniun kolorigilon, sed dank’ al sia konstruo sur la nanostruktura nivelo ili en specifa maniero reflektas lumon, tiel ke ni rimarkas ilin kiel brilajn kaj bluajn. Tio estas la t.n. strukturaj koloroj. La kolorstrukturo dependas aliflanke de la kvanto de melanino kaj karotenoidoj kaj ankaŭ de la struktura reguleco de plumoj. Esplorenda estas la demando, kiel birdo decidas kiom da melanino aŭ karotenoidoj celu plumojn en koncerna momento de la vivo kaj kiel tiu decido dependas de ĝia aktuala sanstato. La plej granda mistero estas kiel birdo stiras la plumstrukturon, kio kaŭzas kreiĝadon de belegaj, brilaj koloroj i.a. ĉe paruo. En la eksperimenta parto de la projekto la plumoj de paruo kaj pasero estos ekzamenitaj sub la elektrona mikroskopo. Unue estos analizita la plumstrukturo kaj tio kiel ĝi dependas de la sanstato de la birdoj. Sekve la sciencistoj ekzamenos kiel la medio, en kiu vivas paruoj influas ilian plumkoloron. La plumesplorado povas krome havi konkretan praktikan aplikon. Imitante la mekanismon de la kreiĝo de brila blua koloro de la paruaj plumoj sciencistoj volas krei novan generacion de kolorigiloj, kiuj pli bone ol ĝis nun imitos la bluan koloron. Nome en la teknologio de koloro gravas tio, ke kelkiuj kolorigiloj ne estas firmaj kaj facile malkomponiĝas sub la influo de videbla lumo aŭ ultraviola radiado. En nova teknologio estus neniu malkomponiĝema pigmento, sed nur strukturo,  kiu neniel estus lumdetruebla. Stirante tiun strukturon eblus generi difinitajn kolorojn.

El la elsendo 29.03.2016. Legas Tomek kaj Barbara – 3’27”

--------------------------------------------------------------------------------

Interparolo kun d-ro Maciej Jaskot pri konferenco de la Esplorcentro Facta Ficta
[2016-03-29]
https://pola-retradio.org/2016/03/interparolo-kun-d-ro-maciej-jaskot-pri-konferenco-de-la-esplorcentro-facta-ficta/

En nia antaŭmikrofona renkontiĝo kun Maciej Jaskot ni interparolas pri lia partopreno kaj kontribuo al la konferenco de la Esplorcentro Facta Ficta de la Jagelona Universitato pri la populara kulturo en nia ĉiutaga vivo kaj pri lia poezia tradukdebuto. El la elsendo 29.03.2016 – 8’47”

--------------------------------------------------------------------------------

E_elsendo el la 29.03.2016
[2016-03-29]
https://pola-retradio.org/2016/03/e_elsendo-el-la-29-03-2016/

Podkasto: Ludu en nova fenestro | Elŝutu

La 536-a E-elsendo ĉe www.pola-retradio.org el la 29.03.2016:

– En nia antaŭmikrofona renkontiĝo kun Maciej Jaskot ni parolas pri lia partopreno kaj kontribuo en la konferenco de la Esplorcentro Facta Ficta de la Jagelona Universitato pri la populara kulturo en nia ĉiutaga vivo kaj pri lia poezia tradukdebuto; – Niaj aktualaĵoj rilatas al la islamista terorista kampanjo en Pakistano; al klopodoj de Bruselo revenigi normalecon en la urbo; al nova pola leĝo malpermesonta forprenadi infanojn de la gepatroj pro ties malbona ekonomia situacio; – Temo el la pola gazetaro rilatas al la entreprenitaj klopodoj kontraŭbatali la troan populacikreskon de Ips Typographus en Białowieża-Praarbarego; – La sciencbultena temo traktas esplorojn pri plumkoloroj kaj kreon de novaj kolorigiloj dank’ al esploroj de paruoj kaj paseroj; La aktualaĵoj kaj sciencbultena temo estas paralele legeblaj kaj aŭskulteblaj en la rubrikoj „Novaĵoj” kaj „Sciencaj informoj”. La interparolo kun la antaŭmikforona gasto estas aŭdebla en la rubriko “Antaŭ la mikrofono”. Muzike akompanas nin hodiaŭ Patric per sia kanzono “Ho, mia bela cikadino” el lia KD “Okcitanio” eldonita en 2012 de Vinilkosmo.

--------------------------------------------------------------------------------

Julia Hartwig distingita per la Oficira Ordeno de Honora Legio
[2016-04-01]
https://pola-retradio.org/2016/04/julia-hartwig-distingita-per-la-oficira-ordeno-de-honora-legio/

Julia Hartwig, unu el la plej rekonitaj polaj nuntempaj poetinoj, verkistino, eseistino kaj tradukistino, estis distingita de francoj per la Oficira Honora Legio. Pli frue, en 2007, ŝi ricevis la titolon de Kavaliro de Honora Legio. Dum la enmanigo de la ordeno la franca ambasadoro en Pollando, Pierre Buhler, elstarigis, ke la distingo venas rekone por ŝia impona verkaro aparte en la traduka sfero kaj popularigado de grandaj dudekjarcentaj plumhomoj verkantaj franclingve en Pollando. La 95-jara poetino komencis la popularigadon kaj tradukadon de la franca literaturo ankoraŭ antaŭ poezia librodebuto. Ŝia traduko de la poeziaĵo En la centro de la mondo de Cendrars aperis en 1947 en antologio de nuntempa franca literaturo. En la periodo 1947-50 ŝi estis stipendiitino de la franca registaro. En 1962 en Pollando aperis ŝia monografio dediĉita al Apollinaire dek jarojn poste eldonita ankaŭ en Francio. En 1972 ŝi dediĉis libron al granda romantika poeto Gérard de Nerval. Hartwig tradukis en la polan poeziaĵojn de Paul Éluard, Max Jacob kaj Pierre Reverdy kaj prozon de Louis Aragon kaj Romain Rolland. Ŝi mem kiel poetino eldonis plurajn poezivolumojn, verkis poezian prozon. Ŝiaj verkoj estis tradukitaj interalie en la lingvojn francan, anglan, germanan, italan, rusan, grekan, hungaran kaj finnan.

El la elsendo 01.04.2016. Legas Barbara – 02′ 04″

--------------------------------------------------------------------------------

Trezoro en la dominikana klostro en Krakovo
[2016-04-01]
https://pola-retradio.org/2016/04/trezoro-en-la-dominikana-klostro-en-krakovo/

Dum la ordigado de la trezorejo en la dominikana klostro en Krakovo estis malkovrita ne pritakseble valora kolekto de oraj objektoj. Tri el ili havas gravuritajn literojn SPDGRP kio signifas Sigismundus Primus dei gratia rex Poloniae kaj blazonojn de Pollando kaj Litovio. Laŭ artkonservisto kaj prizorganto de la trezorejo tiuj indikas, ke temas pri elementoj devenantaj el objekto kun reprezenta karaktero, ekzemple, la reĝa sceptro. Povas esti de Reĝo Sigismundo la unua maljuna. Se tio konfirmiĝus temus pri sensacia malkovro ĉar ĉi-specaj objektoj ne troviĝas en la polaj kolektoj. Krom tio interalie oni retrovis romiajn ringojn kun valoraj gemoj, orelo-ornamaĵojn kaj scitan arĝentan pinglon. Povas esti, ke la malkovritaj trezoroj devenas el la kolekto de dominikano pastro Adam Studziński kiuj ekde la 70-aj jaroj de la 20-a jarcento serĉis objektojn kaŝatajn de monakoj por proteki ilin kontraŭ la rabado de Sovetunio en la orienta parto de la iama Pola Respubliko. En la 1970-a jaro pastro Adam Studziński magistriĝis en la Krakova Belarta Akademio pri la artobjekta konservado. Pri tio li okupiĝis ĝis la vivofino unuavice en la Krakova dominikana klostro en kiu li malkovris kaj restaŭris ĝian plej malnovan parton.

El la elsendo 01.04.2016. Legas Maciek – 01′ 41″

--------------------------------------------------------------------------------

La 130-a naskiĝdatreveno de prof. Tadeusz Kotarbiński
[2016-04-01]
https://pola-retradio.org/2016/04/la-130-a-naskigdatreveno-de-prof-tadeusz-kotarbinski/

La 31-an de marto 2016 pasis la 130-a naskiĝdatreveno de Tadeusz Kotarbiński unu el la plej elstaraj polaj filozofoj. Kotarbiński estas konata unuavice kiel kreinto de la ideo de reismo priskribanta mondon baze de ekzistantaj materialaj objektoj kio ligiĝas ankaŭ kun la koncepto, ke ĉiu esto estas korpo. Laŭ Kotarbiński ne eblas distingi inter animo kaj korpo ĉar ambaŭ vortoj signifas sentantan kaj rezonantan homon. Filozofoj agnoskas reismon kiel esencan kontribuon al metodologio de sciencaj esploroj en diversaj branĉoj. Kotarbiński engaĝiĝis ankaŭ al rekonstruo de teorio de prakseologio. Temis pri kolekto de ĝeneralaj principoj laŭ kiuj devas esti planataj kaj entreprenataj agadoj por ke ili estu efikaj. Tadeusz Kotarbiński interesiĝis ankaŭ pri Esperanto. En la kolekto de eldiroj de eminentaj polaj intelektuloj el 1964 li interalie konstatis, ke Esperanto estas la plej racia el ĉiuj lingvoj al li konataj, ke li studis ĝian gramatikon, lernis vortojn, ke li legis Esperanto-versaĵojn kaj ankaŭ lernis parkere tekstojn. Liaopinie ne malmulte grava estas la fakto, ke al Esperanto fremda estas rasismo, ke ĝi incitas nenies naciajn ambiciojn. Kiel li vortumis, la neŭtraleco de Esperanto tiurilate apud la ĉiuokaze frapanta simpleco estas la plej granda valoro por la fratiĝado de la nacioj loĝantaj sur ĉiuj kontinentoj.

El la elsendo 01.04.2016. Legas Barbara – 01′ 59″

--------------------------------------------------------------------------------

E_elsendo el la 01.04.2016
[2016-04-01]
https://pola-retradio.org/2016/04/e_elsendo-el-la-01-04-2016/

Podkasto: Ludu en nova fenestro | Elŝutu

La 537-a E-elsendo ĉe www.pola-retradio.org el la 01.04.2016:

– La komenca kulturkroniko alportas informojn pri la distingo de elstara pola poetino Julia Hartwig per la Oficira Ordeno de Honora Legio; pri retrovita eksterordinara trezoro en la dominikana klostro en Krakovo; pri la 130-a naskiĝdatreveno de elstara pola filozofo kaj esperantisto, prof. Tadeusz Kotarbiński. – La E-movada segmento enhavas informojn pri la forpaso de Michel Duc Goninaz, membro de i.a. Akademio de Esperanto kaj pri sukcesa marta eldono de BEL-konferencoj 2016. – En la fino aŭdiĝas leterkesta programero, en kiu i.a. ni notas la proksimiĝantan (la 4-an de aprilo) 57-an datrevenon de la kreiĝo de la profesia E-Redakcio en la publika Pola Radio. La elsendon muzike akompanas Flavio Fonseca, kantante la tekston de Geraldo Mattos >Jam temp’ está por verdera’< el la KD „Simbiozo” La la kulturktronikaj informoj estas parelele aŭdeblaj kaj legeblaj en la rubriko „Kulturkroniko”.

--------------------------------------------------------------------------------

Usono grandigos siajn kontinentajn fortojn en Eŭropo
[2016-04-05]
https://pola-retradio.org/2016/04/usono-grandigos-siajn-kontinentajn-fortojn-en-europo/

La usona armea komandantaro en Eŭropo –  EUCOM informis, ke Usono en februaro 2017 komencos firmigi siajn kontinetajn fortojn en Eŭropo per kontinua, rotacia alidirektado de blendbrigadoj,  sekve de kio ili kreskos ĝis tri blendbrigadoj. Estis ankaŭ decidite, ke la kontinentaj trupoj de Usono komencos ankaŭ stapladi militistajn akcesoraĵojn en siaj ekstrmsituantak staplejoj en Eŭropo por la uzo kaze de neceso. La aferprezentanto de la Pentagono, Laura Seal deklaris, ke tio signfas kontinuan ĉeeston de blendbrigado en la Orienta Eŭropo. La partoprenontaj en la 9-monataj rotaciaj brigadoj estos ekipitaj per propra moderna ekipaĵaro. Tiu plano emfazas firman kaj ekvilibran rilaton de Usono al la demando pri garantioj por ĝiaj aliancanoj.

El la elsendo 05.04.2016. Legas Tomek – 0’49”

--------------------------------------------------------------------------------

Pliboniĝo sur la pola labormerkato
[2016-04-05]
https://pola-retradio.org/2016/04/plibonigo-sur-la-pola-labormerkato/

En la lasta jarkvarono de 2015 sur la pola labormerkato estis notita videbla pliboniĝo. Laŭ raporto de la Nacia Pola Banko senlaboreco proksimis al la historia minimumo dum kreskanta profesia aktiveco. Samtempe ĉiam pli da personoj estis enlaborigitaj baze de kontraktoj tempe ne limigitaj.  Denove kreskis bezonateco je laboro, ĉefe pro pli alta profesia aktivco de personoj antaŭ la emerita aĝo. Pliboniĝo de la situacio ligiĝas kun la progresanta ekonomia vigliĝo kaj konstanta kresko de merkata bezonateco je laborantoj. Laŭ la donitaĵoj de la Oficejo de Investaĵoj kaj Ekonomiaj Cikloj (BIEC) daŭre malkresos senlaboreco. Elmontras tion tendencoj sur la labormerkato notitaj en la lasta jaro.

El la elsendo 05.04.2016. Legas Milada – 1’02”

--------------------------------------------------------------------------------

Skanalo ĉirkaŭ donitaĵoj el Mossack Fonseca
[2016-04-05]
https://pola-retradio.org/2016/04/skanalo-cirkau-donitajoj-el-mossack-fonseca/

El dokumentoj, kiuj traiĝis el la panama kancelario Mossack Fonseca rezultas, ke ne sole korporacioj, sed ankaŭ politikistoj kaj privataj personoj laŭ giganta skalo evitas la impostopagadon. Internacia Konsorcio de Esplorĵurnalistoj analizis 11, 5 milionojn da domkumentoj, kiuj koncernas la periodon de la lastaj 40 jaroj. Inter la klientoj de la kancelario troviĝas 143 politikistoj kaj iliaj proksimuloj. Inter ili estas 12 eksaj kaj aktualaj estroj de la ŝtatoj kaj registaroj. Ĵurnalistoj taksas ekzemple la aktivojn de Vladimir Putin en la impostparadizoj je du miliardoj da dolaroj. La servojn de Mossack Fonseca estis utiligontaj i.a. prezidento de Ukrainio aŭ ĉefministro de Islando, la plej gravaj membroj de  ĉina komunista partio. En la skandalo difinita kiel „Panama Papers” aperas nomoj de homoj el la mondo de sporto, aperas ankaŭ nomoj de poloj.

El la elsendo 05.04.2016. Legas Milada – 1’20”

--------------------------------------------------------------------------------

E_elsendo el la 05.04.2016
[2016-04-05]
https://pola-retradio.org/2016/04/e_elsendo-el-la-05-04-2016/

Podkasto: Ludu en nova fenestro | Elŝutu

La 538-a E-elsendo ĉe www.pola-retradio.org el la 05.04.2016:

– En la literatura segmento ni prezentas la 40-an fragmenton de „Quo Vadis” de Henryk Sienkiewicz en la E-traduko de Lidia Zamenhof; – Niaj aktualaĵoj koncernas la skandalon Panama Papers; oficialan informon pri usona blenddivizio en Orienta Eŭropo ekde 2017; pliboniĝon sur la pola labormerkato; – En Scienca bulteno ni okupiĝas pri problemo de riĉeco kaj drinkado en Eŭropo kaj retrorigardas al 2015 konsiderante atakemon de ŝarkoj; La aktualaĵoj kaj sciencbultenaj temoj estas paralele legeblaj kaj aŭskulteblaj en la rubrikoj „Novaĵoj” kaj „Sciencaj informoj”. Muzike ni memorigas la kanton de Georges Brassens en la E-plenumo de Jacques Yvart „En akvo de la klara fonto” el la KD eldonita de Vinilkosmo.

--------------------------------------------------------------------------------

Riĉaj eŭropanoj pli ofte drinkas, sed…
[2016-04-05]
https://pola-retradio.org/2016/04/ricaj-europanoj-pli-ofte-drinkas-sed/

Homoj bonstataj kaj kun pli alta socia statuto pli ofte drinkas, sed malpli ofte mortas pro la trouzo de alkoholaĵoj. Tion elmontris ekzamenoj de nederlandaj specialistoj prilaboritaj de PLOS. Per la esploroj estis ĉirkaŭprenitaj 17 eŭropaj landoj, inkluzive de Pollando. La ĉefaŭtoro de la publikaĵo, Johan Mackenbach el Erasmus-Universitato en Roterdamo asertas, ke personoj kun malpli alta socia statuso kvankam malpli ofte drinkas, tamen pli ofte ebriiĝas. Ĉi-rilataj donitaĵoj estis analizataj ekde 1980. Signifan rolon tiurilate havas ankaŭ la vivstilo. El multaj esploroj rezultas samtempe, ke personoj pli kleraj vivas pli longe dank’ al sanstila vivklopodo. La pli signifan mortooftecon ĉe personoj malpli bonstataj kaj trouzantaj alkoholaĵon oni elmontris en tiaj landoj de la norda kaj centra Eŭropo kiel Danlando, Finnlando kaj Hungario. Tiujn simptomojn oni ne konstatis en Hispanio, Francio, Svislando kaj Italio. Nur sekvaj esploroj povos elmontri,  el kio fontas tiuj ĉi diferencoj. Plej malbona situacio estas en Finnlando kaj en Hungario, kie estas notita plej granda mortoofteco pro la trouzado de alkoholaĵoj. Ĝi kaŭzas 9 procentojn de mortoj, en Pollando 3,6 procentoj (en la jaroj 2001-2003) kaj apenaŭ 0,6 procentojn en Madrido kaj Torino.

El la elsendo 05.04.2016. Legas Tomek  – 1’34”

--------------------------------------------------------------------------------

Atakemaj ŝarkoj
[2016-04-05]
https://pola-retradio.org/2016/04/atakemaj-sarkoj/

La 2015-a jaro estis rekorda laŭ la vidpunkto de atakoj de ŝarkoj kontraŭ homoj. En la tuta mondo okazis 98 tiaj kazoj, inkluzive de 6 mortigaj. La antaŭa rekorda ĉi-rilate jaro estis la 2000-a, kiam estis atakitaj 88 personoj. Tiujn donitaĵojn sciigis iĥtiologo el la Ŝtata Universitato de Florido, d-ro George Burgess, kiu gvidas la statistikon de ŝarkoatakoj ekde 1958. Tri pasintjaraj mortigaj atakoj okazis sur la franca teritorio. Du proksime al la insulo Reunion sur la Hinda Oceano, unu en Novkaledonio sur Pacifiko, la ceteraj tri okazis en Aŭstralio, Egipto kaj Havajo.  Plej multaj atakoj de ŝarkoj en 2015 estis notitaj ĉe la marbordoj de Usono, Aŭstralio kaj la Sudafrika Respubliko. Kiel avertas George Burgess la franca Reunion estas aktuale la plej danĝera loko, se temas pri atakoj de ŝarkoj. Dum kvin lastaj jaroj estis notitaj tie 18 atakoj. Sep finiĝis per morto. La kreskantan nombron de atakoj iĥtiologoj klarigas per temperaturokresko de la oceanaj akvoj. Pro tio ŝarkoj penetras regionojn troviĝantajn pli norde aŭ sude de siaj vivterenoj vastigante sferon, en kiu ili vivas kaj nutras sin. Samtempe konforme al la kreskanta nombro de homoj sur la planedo, kreskas la nombro de homoj aspirantaj al la ripozo ĉe la marbordoj. Do la atakoj de ŝarkoj ne estas io eksterordinara. Laŭ dr-o Burgess pli granda mortorisko ligiĝas kun dronado, fulmofrapo, ursa atako ol kun la atako de ŝarko.

El la elsendo 05.04.2016. Legas Tomek  – 1’27”

--------------------------------------------------------------------------------

La 6-a datreveno de la katastrofo apud Smolensko
[2016-04-10]
https://pola-retradio.org/2016/04/la-6-a-datreveno-de-la-katastrofo-apud-smolensko/

Hodiaŭ pasas 6 jaroj post la plej tragedia katastrofo en la postmilita Pollando, kiam apud Smlensko la 10-an de aprilo 2010 pereis 96 membroj de la pola delegacio omaĝonta la viktimojn de Katyń krimo. En la katastrofo pereis i.a. prezidento Lech Kaczyński, lia edzino Maria, la lasta pola prezidento en elmigrejo Ryszard Kaczorowski. La saman tagon posttagmeze antaŭ la prezidenta palaco en Varsovio komencis kolektiĝi poloj por unuiĝi en funebro kaj omaĝi la memoron de prezidento Kaczyński. Lige kun la hodiaŭa datreveno sur la Prezidenta Palaco estas malkovrita tabulo omaĝanta prezidenton Kaczyński. La solenaĵoj memorigantaj la pereintajn reprezentantojn de la pola elito okazas en kelkcent lokoj en Pollando kaj eksterlande. Sur la sidejo de la Komandantaro de la Garnizono Varsovio estis muntita instalaĵo kun nigraj-blankaj fotoj de ĉiuj 96 viktimoj de la katastrofo. La nunjara solenaĵo okazas en nova situacio. Pro la laboro de la novestablita komisiono esploranta la katastrofon apud Smolensko la publika opinio estas informata pri prisilentata vero, mensogoj aj falsadoj ĉi-rilataj de la antaŭe reganta skipo.

El la elsendo 10.04.2016. Legas Barbara – 1’41”

--------------------------------------------------------------------------------

E_elsendo el la 10.04.2016
[2016-04-10]
https://pola-retradio.org/2016/04/e_elsendo-el-la-10-04-2016/

Podkasto: Ludu en nova fenestro | Elŝutu

La 539-a E-elsendo ĉe www.pola-retradio.org el la 10.04.2016:

– Nia ĉi-semajna felietono pri koninda Pollando kondukas nin al la vilaĝo Zalipie sude de la lando, kiu dum la tuta jaro dronas en la pentritaj floroj kaj florkomponaĵoj. – Nia komenca aktualaĵo rilatas al la hodiaŭ pasanta 6-a datreveno de la katastrofo apud Smolensko, en kiu pereis la pola delegacio direktiĝanta por omaĝi la polajn viktimojn en la 70-a datreveno de Katyń-krimo. En la katastrofo pereis 96 personoj, inkluzive de la prezidento de Pollando – Lech Kaczyński. – En la kultukroniko ni prezentas informojn pri interesaj ekspozicioj: koncerne infanaĝon kaj klerigon de junaj polaj aristokratoj (Kozłówka) kaj pri afrika pupteatro Szczecin). – En la E-movada segmento ni informas laŭ ret-info pri la projekto Bela Marso ( http://beautifulmars-esperanto.tumblr.com ) kaj pri kleriga filmeto el la retejo de “Khan Academy” en Esperanto – https://www.youtube.com/watch?v=hBpOgt5ldxs kaj http://www.eventoj.hu/steb . Hodiaŭ ni memorigas la tangon „Forlasi la ŝafaron, ĉi-foje en la plenumo de de Mélanie Prin ( https://youtu.be/AJ4JeJxJy3I ). La komenca aktualaĵo, la kulturktronikaj informoj kaj la felietono estas parelele aŭdeblaj kaj legeblaj en la rubrikoj: „Novaĵoj”, „Kulturkroniko” kaj „Felietonoj”.

--------------------------------------------------------------------------------

Infanaĝo kaj klerigo de junaj polaj aristokratoj (Kozłówka)
[2016-04-10]
https://pola-retradio.org/2016/04/infanago-kaj-klerigo-de-junaj-polaj-aristokratoj-kozlowka/

Ekspoziciojn dediĉitajn al la infanaĝo kaj klerigo de junaj aristokratoj prezentos en la nova sezono Zamoyski-Familia Muzeo en Kozłówka, la orienta Pollando. Ĝi troviĝas en la palaca parka komplekso unu el la plej bone konservitaj magnataj rezidejoj en Pollando. Jam ekde aprilo en la palaca teatrejo funkcias ekspozicio laŭtitole dediĉita al abiturientaj ekzamenoj baccalaureate aristocrate prezentanta la infanaĝon kaj edukperiodon de junaj aristokratoj kaj idoj de grandbienuloj. Ĝi reliefigas diversajn etapojn de la maturiĝado kaj edukado en Zamoyski-familio kaj ankaŭ de personoj kun ili parencaj. Ĝi ĉirkaŭprenas la vivperiodon de Jan Zamoyski, 1542-1605, granda reĝa kanceliero, establinto de Zamoyski-Akademio kiu estis la unua pola privata altlernejo ĝis la unua duono de la dudeka jarcento. Inter la eksponaĵoj troviĝas interalie protretoj de infanoj, iliaj desegnaĵoj kaj eksponaĵoj ligitaj kun ilia mondo de ludoj kaj distro. Parto de ekspozicio estas aranĝita kiel infanĉambro el la pasinta epoko. Videbliĝas ankaŭ diversaj lernoakcesoraĵoj kiel inkujoj, korespondaĵoj pri eduko de junularo. La unuan de julio kiu estas tago de infano estos malfermita ekspozicio Ni desegnos al vi fabelon en kiu estos prezentitaj ilustraĵoj el malnovaj libroj por infanoj kaj junuloj en Zamoyski-biblioteko en Kozłówka el aliaj institucioj kaj privataj kolektoj. La ekspozicion akompanos muzeaj lecionoj ligantaj al la temaro de malnovaj libroj kaj infandistroj. Aŭtune estas planita scienca sesio dediĉita al la infanaĝo kaj edukado de junaj aristokratoj.

El la elsendo 10.04.2016. Legas Maciek – 01′ 54″

--------------------------------------------------------------------------------

Ekspozicio pri afrika pupteatro en Szczecin
[2016-04-10]
https://pola-retradio.org/2016/04/ekspozicio-pri-afrika-pupteatro-en-szczecin/

Ĉirkaŭ ducent afrikaj pupoj el interalie Malio, Niĝero, kaj Niĝerio estas rigardeblaj en la Nacia Muzeo de Szczecin, la nordokcidenta Pollando. La ekspozicio, Infanoj de magio – afrikaj pupoj kaj marionetoj, estas dediĉita al afrika pupteatro. Kvankam ili ĉiuj radikas en la loka ritaro ili tamen ligas religian kaj nereligian mondon. Per formvarieco kaj funkcidiverseco ili reliefigas la bunton de Afriko. La pupteatro en Afriko signife malsimilas disde tiu konata el la Eŭropa realo. Spektakloj konsistas el mallongaj scenprezentoj ligantaj dancon kun muziko sen aparta beletra dramverko. Ofte ili estas spontanaj kaj neprognozeblaj. La afrikaj pupoj malsimilas laŭ formo kaj dimensio. Iuj estas tre malgrandaj. Por animi pli grandajn estas necesaj kelkaj pupistoj. La pupojn oni animas per manoj, piedofingroj, portante ilin sur la kapo, en la brakoj aŭ antaŭ si. Krome en la Nacia Muzeo de Szczecin funkcias aktuale alia ekspozicio dediĉita al Afriko. Ĝi prezentas tradiciajn kaj nuntempajn afrikajn teksaĵojn kaj kostumojn. Eblas konatiĝi ankaŭ kun la aplikataj teksoteknikoj kaj ornamteknikoj popularaj en Afriko. La ekstereŭropaj kolektoj de la Szczecin-a-muzeo enhavas pli ol tridek ses mil eksponaĵojn inkluzive de ĉirkaŭ dudek kvin mil arkeologiaj objektoj en la ŝtona epoko en Afriko.

El la elsendo 10.04.2016. Legas Maciek – 1′ 34″

--------------------------------------------------------------------------------

Koninda Pollando: Zalipie
[2016-04-11]
https://pola-retradio.org/2016/04/koninda-pollando-zalipie/

Hodiaŭ ni vizitas gesinjoroj interesan kaj unikan lokon en Pollando, kiu dum la tuta jaro dronas en floroj, Zalipie. Trvoĝanta proksime de la revizitita de ni antaŭnelonge Tarnów en la suda Pollando ĝis nun ĝi ne estis temo de nia felietono pri konindaj vizitlokoj. Kaj tamen ĝi estas vizitinda kaj ravas aparte eksterlandajn turistojn, kiuj klopodas fotopluki la plej mirindajn florojn kaj florkomponaĵojn. La famaj floroj en Zalipe (kaj nun ankaŭ en kelkaj aliaj ĉirkaŭaj vilaĝoj) logas ne en la ĝardenoj, sed de sur la muroj de ĉiaj konstruaĵoj. Domoj, keloj, akvoputoj, garbejoj, staloj, kokidejoj, eĉ hundobudoj. Florornamita estas la loka sancentro kaj la domo de la volontula fajrobrigado. Florornamita estas la paroĥa preĝejo de s-ta Jozefo. Tiu ĉi kutimo de la florornama pentrado devenas el la limo de la 19-a kaj 20-a jarcento, kiam komencis aperi domoj kun kamentuboj. La blankigitaj refreŝige muroj pli longe restis puraj  ol kiam fumo pro manko de kameno fulge sendimentiĝis sur la muroj. La dommastrinoj uzis la okzaon por ornami la blankajn surfacojn per florpentraĵoj, kiuj evoluis al la nunaj pompaj florkomponaĵoj. Komence kiel kolorigilo servis miksaĵo de kalko, fulgo kaj argilo kun naturaj, plantaj kolorigiloj. Kiel peniko sufiĉis ĉevalaj haroj aŭ betula trunketo. Aplikante tiom simplajn instrumentojn virinoj kreis grandajn, akrakolorajn ornamaĵojn, imitantajn la popolajn brodaĵojn. Komence oni ornamis sole la dominternojn, fornojn, vestokestojn, meblojn, fenestrokadrojn. Kun la tempofluo la florornamoj aperis ekstere. Ĉiu dommastrino havis kaj havas proporan ornamstilon,  neniu en sia ornamarto aplikas ŝablonon. Domojn oni kutime komencas ornami fruprintempe. Se iu florornamo daŭre plaĉas oni ĝin refreŝigas, se venas inspiro por la nova, la nova desegno prenas la lokon. Kun la tempofluo la virinoj komencis uzi profesiajn penikojn kaj akrilajn koloriglojn. Kaj la tradicio viglas. En Zalipie oni florornamas ankaŭ tute novajn konstruaĵojn. Iuj dommastrinoj, kiel Bernardetta Słota pluevoluigis la ornamarton kaj per profesiaj kolorigiloj kreas florojn  ankaŭ sur la hejmaj teksaĵoj – kusenoj, tablotukoj, littukoj. Popolaj artistinoj ĉiujare partoprenas la konkurson „Pentrita Ĥato”. Unu el ĝiaj laŭreatinoj estis pentristino el Zalipie Felicja Cyrułowa, en kies domo funkcias nun la filio de la regiona muzeo en Tarnów, unu el la objektoj troviĝanta laŭe de la regiona itinero de la ligna akitekturo. Krom la muzea filio en Zalipe vizitinda estas la t.n. Domo de Pentristinoj, en kiu sian sidejon havas la Komunuma Kulturcentro. Ĝia ĉefa tasko estas protekto kaj flegado de la kulturvaloroj de la medio, ĉefe per la daŭrigado de la pentrista tradicio de Zalipie kaj regiono, organizado kaj subtenado de la amatora arta vivo, protekto super la popolaj kreantoj, popularigado de informoj pri Zalipie en la lando kaj eksterlande, en la amaskomunikiloj. Domo de Pentristinoj organizas ankaŭ staĝojn, ĉefe por lernejanoj kiuj en 15-60-personaj grupoj povas ne nur lerni kiel fari la florornamaĵojn, sed ankaŭ kreitajn verkojn kun si reporti. Sed ankaŭ eblas tie aĉeti belan memoraĵon ornamitan per flormotivoj, rigardi postkonkursan forkespozicion pri la flororname pentritaj domoj. La konkurso tradicie okazas dum la semajnfino post la festo de Dia Korpo kaj la dimanĉa anonco de la konkursrezultoj transformiĝas en Zalipie en grandan feston.

El la elsendo 10.04.2016. Legas Barbara – 5’02”

--------------------------------------------------------------------------------

La unua paŝo por reaktivigi la ŝipkonstruan industrion
[2016-04-12]
https://pola-retradio.org/2016/04/la-unua-paso-por-reaktivigi-la-sipkonstruan-industrion/

La Ministrokonsilantaro akceptis projekton de la ŝipkonstrurilata leĝo, kiu la laŭ la registaro estos la unua paŝo reaktivigonta grandan ŝipkonstruan industrion en Pollando. La registara leĝpropono – konforme al la antaŭbalotaj promesoj – antaŭvidas avantaĝajn impostoproponojn por entreprenistoj kaj kreon de specialaj ekonomiaj sferoj. Ĝi estas unu el la elementoj de la prezentita de la registaro Plano favore al Respondeca Evoluo, konforme al kiu la ŝiponkonstrua industro denove fariĝos unu el la fundamentoj de la pola mastrumao. En ŝipfarejoj kaj kunlaborantaj kun ili firmaoj laboron trovos ĉirkaŭ 3 mil personoj.

El la elsendo 12.04.2016. Legas Milada – 0’55”

--------------------------------------------------------------------------------

Ĉiu kvara eŭropano vivas rande de mizero
[2016-04-12]
https://pola-retradio.org/2016/04/ciu-kvara-europano-vivas-rande-de-mizero/

La unia Eurostat publikigis la raporton, en kiu ĝi elmontras, ke eĉ 122 milionoj da eŭropanoj estas minacitaj de mizero aŭ socia ekskludo. Tio signifas malpli ol ĉiun kvaran loĝanton de la Unio. La plej malbone la situacio aspektas en Rumanio kaj Bulgario. Pollando troviĝas en la mezo de la listo kaj havas la rezulton je unu procento pli bonan ol elmontris tion la antaŭa raporto, sed daŭre ĝi foras disde skandinaviaj landoj kaj eĉ Ĉeĥio, en kiu tiu problemo koncernas 14 procentojn de la loĝantoj. En Pollando 24,7 procentoj de personoj estas minacitaj de mizero aŭ ekskludo. En plimulto de la landoj la plej multe endanĝerigitaj estas infanoj, nome en la tuta unio tiu problemo rilatas al preskaŭ 28 procentoj de infanoj kaj nur al 17 procentoj de plenkreskuloj. 122 milionoj da uniaj loĝantoj vivantaj rande de mizero aŭ ekskludo signifas 24,4 procentojn de la socio. Ĉiuj donitaĵoj el la raporto devenas el esploro pri enspezoj kaj vivkondiĉoj en la eŭropuniaj landoj, okazigata ĉiujare inter ĉiuj membraj ŝtatoj.

El la elsendo 12.04.2016. LegasTomek – 1’18”

--------------------------------------------------------------------------------

Plasmo en la purigado de spicoj
[2016-04-12]
https://pola-retradio.org/2016/04/plasmo-en-la-purigado-de-spicoj/

Malbone purigitaj spicoj, kiel dolĉa papriko aŭ pipro povas enhavi grandkvante mikroorganismojn, inkluzive de malsalubraj, kiel Salmonella. Tio  minacas ne nur rekte al la homa sano, sed ankaŭ akcelas putriĝon de tiaj manĝproduktoj kiel  fromaĝoj aŭ viandelfaraĵoj. Dank’ al sciencistoj estis nun prilaborita nova metodo de la purigado de spicoj helpe de plasmo. En spicoj eksportataj el tropikaj landoj povas troviĝi grandkvante same oksigenaj bakterioj, iliaj endosporoj aŭ endosporoj de senoksigenaj bakterioj, kiel ankaŭ mikroorganismoj, ekzemple Salmonella. Tial antaŭ la porciumado kaj pakumo ili devas esti purigitaj. Pri la skalo de la bezono atestas tiaj donitaĵoj kiel tiu,  ke en 2010 al Usono trafis 600 milionoj da kilogramoj da spicoj postulantaj purigon. Se en malbone purigitaj produktoj estas tro da bakterioj ili povas kaŭzi veneniĝon aŭ putriĝon de nutraĵproduktoj. Ĝis nun plej ofte spicoj estas subigitaj al la bakterielimina efikado de vaporo, kiu metodo estas populara aparte en Hindio. Alia metodo estas la radiosterilizado. Kvankam ĝi estas sekura por la homo kaj efike detruas bakteriojn,  en multaj socioj tamen,  ĝi elvokas timojn kaj rezervojn. Tial sciencista  kolektivo el la Okcidentpomeria Teknologia Universitato en Szczecin (la okcidenta Pollando) prilaboris propran, tute novan metodon purigi spicojn. Dume esploroj koncernis muelitan nigran pipron kaj dolĉan paprikon. La ŝĉecinaj esploristoj por sterilizi spicojn aplikis plasmon. Tiu metodo, ankaŭ en Pollando, estas utiligata en la medicina industrio  por sterilizi kirurgiajn instrumentojn. Baldaŭ ĝi estos aplikita en nutraĵa industrio. La  esploroj de ŝĉecinaj sciencistoj pri piperina, alkaloido dank’ al kiu pipro havas akran guston elmontris, ke post apliko de plasmo ĝi ne ŝanĝiĝas, dum ĝia koncentriĝo grandiĝas. Tio signifas, ke bakterioj estis efektive detruitaj. Nun la esploroj koncentriĝas pri tio, ke spicoj estu purigitaj grandvante en laŭebe mallonga tempo. Komence por sterilizi 35 dekonojn de gramo de spicoj estis necesaj 60 minutoj. Nun por sterilizi 40 gramojn de spicoj estas necesaj nur du minutoj.

El la elsendo 12.04.2016. Legas Tomek  – 2’32”

--------------------------------------------------------------------------------

Pola metodo produkti grafenon kun la patento de Usono kaj la Unio
[2016-04-12]
https://pola-retradio.org/2016/04/pola-metodo-produkti-grafenon-kun-la-patento-de-usono-kaj-la-unio/

La pola metodo produkti grafenon HSMG (High Strength Metallurgical Graphene) prilaborita en la Lodza Politekniko estas patente protektita en Usono kaj en la Eŭropa Unio. Grafeno produktata de Advanced Graphene plej fidele memorigas modelan grafenon, pro kiu oni ricevis Nobel-premion. Ĝi diferencas disde aliaj grafenoj konataj al la scienco kaj en la monda teknologio. Nome la pola grafeno HSMG estas produktata sur likva metalo, dank’ al kio ĝi povas esti preskaŭ ideala. Polaj sciencistoj kapablas produkti grafenon laŭ kvadrataj metroj, kio ebligas produktadon laŭ la industria skalo. Ne temas pri simpla procezo, ĉar ĝi postulas akiron de granda kaj plata spegulo de likva metalo. Por havi tian formmatricon sur granda surfaco necesas disponi pri tre maldika tavolo de likva metalo. Laŭ profesoro Piotr Kula, sub kies gvido estis prilaborita HSMG – ne ekzistas teknologia materialo libera de difektoj,  tamen ju malpli da ili estos des pli grafeno proksimos al modela materialo, kiu havas eksterordinare altajn kvalitojn elektrajn kaj mekanikajn. La definitiva instalaĵo ebligonta produktadon de HSMG-grafeno en la industria skalo troviĝos sur la tereno de la Sciencteknologia Parko de la Universitato en Zielona Góra (la okcidenta Pollando), kie troviĝas la nova centro de Advanced Graphene Products.

El la elsendo 12.04.2016. Legas Barbara  – 1’43”

--------------------------------------------------------------------------------

E_elsendo el la 12.04.2016
[2016-04-12]
https://pola-retradio.org/2016/04/e_elsendo-el-la-12-04-2016/

Podkasto: Ludu en nova fenestro | Elŝutu

La 540-a E-elsendo ĉe www.pola-retradio.org el la 12.04.2016:

– En la hodiaŭa Trarigardo de la E-Gazetaro ni foliumas la plej novajn numerojn de „Norvega Esperantisto” kaj „Esperanto en Afriko”. Krome la atenton ni donas al la nunjaraj numeroj de „La Lantero Azia” de Korea Esperanto-Asocio kaj „Nova Vojo” de Esperanto-Populariga Asocio el Japanio. – Niaj aktualaĵoj rilatas al planoj rekonstrui polan ŝipkonstruan industrion; mizeron en Eŭropa Unio; ĉesigon de bitiga programo en Pola Radio. – La sciencbultenaj informoj rilatas al atingaĵoj de Pollando. Usona kaj Unia patento por la pola metodo produkti grafenon industriskale; plasmo por sterilizi spicojn. La aktualaĵoj kaj sciencbultenaj temoj estas paralele legeblaj kaj aŭskulteblaj en la rubrikoj „Novaĵoj” kaj „Sciencaj informoj”. Muzike ni memorigas la kanton de JoMo „En dancejo” el la KD eldonita en 2006 fare de Vinilkosmo „JoMo slavumas”. Tio estas la okazo por informi, ke ĵus estis lanĉita la bita albumo „jOmO okcitanas”. Por garantii ĝian fizikan aperon oni kolektas abonojn kaj monon ĉe la subtenkolekta retejo http://www.ulule.com/jomo-okcitanas .

--------------------------------------------------------------------------------

El la E-gazetaro – 12.04.2016
[2016-04-13]
https://pola-retradio.org/2016/04/el-la-e-gazetaro-12-04-2016/

La lastan trarigardon de la E-gazetaro mi fermis enrigardante „Norvegan Esperantiston”. Ĵus el la hejma lekterkesto mi elprenis ĝian plej novan numeron. Ĝia ĉefartikolo veninta el sub la plumo de Kjell Heggvold Ullestad koncernas la historian alrigardon al la Esperanto-beletro, kiu ŝuldiĝas al norvegoj. Kiel antaŭenrigarde atentigas la aŭtoro inter la eldonitaj de norvegaj esperantistoj diversaj beletraĵoj troviĝas poemoj, romanoj, rakontoj kaj eĉ bildstrio. Li tute aparte atentigas pri la verkaro de Johan Hammond Rosbach, kiu i.a. eldonis du romanojn kaj kvin novelarojn. Ĝuste liajn plej bonajn novelojn Baldur Ragnarsson kalkulis al la klasikaĵoj de la Esperanta beletro. Kun aparta atento mi legis pri Kjell Walraamoen, eble pro la fakto, ke en 1975 mi estis sub la impreso de la poemaro „Ni devas vivi”, kiun li verkis kun Lina Gabrielli, tiam gasto de nia E-Redakcio de Pola Radio. Nun mi scivole eksciis, ke li veris ankaŭ norvege. La nomon de la tria menciita aŭtoro Trygve Müller ĝis nun mi ne konis, sed scivoleme tiklis min la titolo de lia dramo „La amo de Dante Alighieri”. Ĝi aperis en Italio en 1978, kaj la sekvan jaron en „Hungara vivo aperis recenzo pri ĝi kiel „rekomendebla, plezuriga legaĵo”. Ĉar la aŭtoro de la artikolo aludas, ke en la norvega lingvo pretiĝis ĝia sursceneja adopto, leviĝas la demando ĉu ne valorus adopti tiucele ĝian E-lingvan version? Kjell Heggvold Ullestad kelkan atenton donas ankaŭ al tradukita norvega beletro, kiu  en bibliografio el 1964 rilatas al  423  romanoj, poemoj, rakontoj kaj kantoj. Ne ĉiuj tamen eldoniĝis. Ĉiukaze dorsflanke oni trovas liston de la haveblaj ekzempleroj de originalaj aŭ tradukitaj beletraĵoj.  La „Norvega Esperanisto” tradicie citas el la Gazetaraj Komunikoj de UEA,  liveras raportetojn pri loka agado, kaj referencas al eksteraj eventoj kiel 340 studentoj de Esperanto en la Universitata kurso en Mongolio aŭ ĉiutaga diplomitiĝo de 30 studentoj per Duolingo. „Esperanto en Afriko” en sia plej freŝa 2-a nunjara numero atentigas, ke la ĉefa agado de la jaro estos la 6-a Afrika Kongreso de Esperanto en Bunda, Tanzanio okazonta jarfine. Tiu kongreso estos tre grava por la afrikaj esperantistoj, ĉar kiel atentigas Adjévi Adjé >sperto dum jaroj […] montris, ke fariĝis treege malfacile al afrikanoj akiri alikontinentajn vizojn por ĉeesti en tieaj renkontiĝoj. Alternativo al tio sendube estas propra kontinenta kongreso kaj kaze de Tanzanio la problemo por akiro de vizo malaperas<. Li tamen malkaŝe atentigas, ke >solvendas nur la problemo de alveno kaj de la restado precipe de meritplenaj gejunuloj el la najbaraj landoj kun financaj problemoj<. Adjévi Adjé alvokas ke per komuna agado la 6-a AKE iĝu io, kio ebligos al afrikanoj kaj alikontinentanoj lertiĝi movade, intense praktikante la Internacian Lingvon. Kun ĉi tiu temo en la bulteno riĉa je agadrapotoj de landaj asocioj kluboj en 2015 korespondas artikolo pri Bunda, la urbo de la 6-a Afrika Kongreso, en kiu la movado metis la radikojn en 1982. Ĝis nun al la adreso de la malnova redakcio venas la revuo de Korea Esperanto-Asocio „La Lanterno Azia”. Kiel unu sendaĵon mi ricevis tri unuajn numerojn de la nuna jaro. La kovrilpaĝo de la 1-a numero memorigas, ke en 2017-a ni universale Kongresos en Seulo. Ridetas al la leganto la 16-kapa LKK, inter kiu kun plezuro mi rekonas la vizaĝon de mia UEA-estrara kolego LEE Jungkee. La antaŭpreparoj progresas pri kio la leganto ekscias trovante en la 3-a numero de „La Lanterno Azia” raporton pri la vintra kursaro de KEA en februaro 2016. Tiam en Busan disvolviĝis E-vilaĝo kun la temo „Mi estas mastro de UK 2017”. 62 koreaj esperantistoj kunpartoprenis 20 programerojn dank’ al kiuj kreiĝis eta LKK-ida teamo, kies ĉefcelo estis uzi Esperanton en ĉiu situacio. Kiel sekvas el tiu interesa raporto en la plej proksimaj aprilaj tagoj kadre de Namkang-lernejo denove volontuloj de la venontjara UK povos plutrejniĝi. Por mi – kiel la virtuala kongresano – estis interese en la sama numero legi tre instruan artikolon de Gary Rector pri skribosignoj pri koreaj loknomoj. Kiel evidentiĝas – Seulo kiel tia estas eksterordinara pro tio, ke ĝi estas la sola en Koreio, kiu havas la indiĝenan nomon – dum ĉiu alia havas formon ĉin-korean. Ni esperu, ke en 2017 dum prikoreaj prelegoj ni ekscios pri tio plimulte. Dume la leganto havas la ŝancon intimiĝi kun la korea literaturo per la rakonto „Kiu vi estas?”. Ankaŭ „Nova Vojo” de Esperanto-Populariga Asocio venis samtempe per tri numeroj. La unua referencas al la kongrestemo de la 101-a, kiu estas „Socia justeco – lingva justeco”. Samnumere, daŭrigate en la 2-a numero troviĝas la tekstoj de Roman Dobrzyński en Esperanto kaj la japana el lia libro  „Rakontoj el Oomoto”. En la januara numero temas pri la t.n. „la dua Oomoto-afero”, en la februara numero pri la biografiaj detaloj rilate al Etsuo Miyoshi. En la marta numero de „Nova vojo” aperas esperantilingve la dua ĉapitro el la libro pri Oomoto Fondintoj verkita de Eizo Ito en la traduko de Tacuo Fuĝimoto. Impresas la opiniesprimoj pri la transjara kurskunveno 2015-2016 kaj „Kaprica monata skribo” de Toŝiomi Okuŭuaki. En lia teksto ni legas ne sole pri la historia renkonto de papo Francisko kun la patriarko Kril sur Kubo, sed ankaŭ pri la aŭdioneco donita de la papo al la Spirita Gvidantino de Oomoto, Deguchi Kurenai kaj la establita aŭtune 2015 filio de Oomoto en Romo.

El la elsendo 12.04.2016. Legas Barbara – 8’42”

--------------------------------------------------------------------------------

Ekspozicio pretigita en Gniezno pri la komenco de la pola ŝtato
[2016-04-15]
https://pola-retradio.org/2016/04/ekspozicio-pretigita-en-gniezno-pri-la-komenco-de-la-pola-stato/

Muzeo de la origino de la pola ŝtato en Gniezno en la okcidenta Pollando pretigis porokazan ekspozicion lige kun la 1050-a datreveno de la bapto de Pollando kiam estis baptita ĝia princo Mieszko la unua. Sian premieron ĝi havos la 19-an de aprilo en Bjalistoko. Tio konformas al la ideo de la muzeo, ke el la regiono kie okazas tre multaj porokazaj eventoj la historian eventon oni samtempe solenu ekster ĝi. Post Bjalistoko ĝi estos prezentita en kelkaj aliaj urboj de la regiono, en aliaj landopartoj kaj fine ankaŭ eksterlande. La ekspozicio ne grupigas historiajn dokumentojn sed dank’ al sia intelekta koncepto respondas ĉiajn demandojn ligitajn kun la cirkonstancoj de la historia bapto. En la prilaboro de la respondendaj demandoj partoprensis ne sole muzeaj laborantoj sed ankaŭ liceaj lernantoj. Oni povas do ekscii kiel povis aspekti la bapto, kie ĝi okazis, kial ĝuste tie? Ĉu Mieszko la unua estis bona kristano? Kion kredis slavoj? La ekspozicio konsistas el grafikaj paneloj kaj elektronika aplikaĵo servanta samtempe kiel gvidilo tra la ekspozicio dank’ al kio la ekspozicio estas vizitebla de homoj kun diversaj misfunkcioj. Elemento de la aplikaĵo estas animaĵo prezentanta kiel povis aspekti la pagana sanktejo sur la monto de Lech en Gniezno mallonge antaŭ la bapto. Temas pri la plej malnova parto de la urbo sur kiu jam fine de la 9-a jarcento troviĝis ununava ortangula preĝejeto alikonstruita de Mieszko la unua fine de la 10-a jarcento en sanktejon sur la plano de kruco.

El la elsendo 15.04.2016. Legas Maciek 1′ 51″

--------------------------------------------------------------------------------

E_elsendo el la 15.04.2016
[2016-04-15]
https://pola-retradio.org/2016/04/e_elsendo-el-la-15-04-2016/

Podkasto: Ludu en nova fenestro | Elŝutu

La 541-a E-elsendo ĉe www.pola-retradio.org el la 15.04.2016:

– Nia komenca aktualaĵo rilatas al la tritagaj religiaj-ŝtataj solenaĵoj ligitaj kun la 1050-a datreveno de la bapto de Pollando (princo Mieszko la 1-a), kiu dato estas traktata kiel komenco de la pola ŝtato. Tiuokaze ni citas el la plej malnova pola religia kanto kaj plej malnova pola poezia teksto, rolinta kiel himno de Pollando, „Bogurodzica” el la limo de la 13/14-a jarcentoj. – Ankaŭ nia kulturkronika informo rilatas al la ĵus menciita temo, la ekspozicio pri la komenco de la pola ŝtato, prilaborita de la Muzeo en la unua pola ĉefurbo Gniezno, kiu sian premieron havos en Bjalistoko. – En la E-movada segmento ni referencas al la 99-a mortodatreveco de d-ro Zamenhof pasinta la 14-an de aprilo kaj porokazaj eventoj en Varsovio kaj Bjalistoko. Reliefigendas, ke la tombomonumento en la varsovia Juda Tombejo la 18-an de aprilo farigos 90-jara. Alia informo rilatas al la alvoko de japanaj esperantistoj el Jokohama, kiuj petas pri vasta kontribuo al ilia ekspozicio, en kiu ili prezentos ankaŭ nacilingvajn aboco-librojn. Pliajn informojn eblas akiri ĉe: info -@- esperanto.yokohama. -Fine aŭdiĝas Leterkesto, en kiu ni i.a. citas el pritaksaj mesaĝoj de niaj aŭskultantoj. La kulturktronika informo estas parelele aŭdebla kaj legebla en la rubriko: „Novaĵoj”. Muzike aŭdiĝas fragmente la kanto „Zamenhof” el la KD „Esperanto” kaj la kanto „Vi kaj mi” de Ĵomart kaj Nataŝa el ilia KD „Arĝenta albumo”.

--------------------------------------------------------------------------------

Mallonge_19.04.2016
[2016-04-19]
https://pola-retradio.org/2016/04/mallonge_19-04-2016/

Prezidento Andrzej Duda lunde vespere revenis post la dutaga vizito en Bulgario. La lundaj interparoloj i.a. kun la prezidento de Bulgario, Rosen Plewneliew koncernis proksimiĝantan pintrenkonton de NATO en Varsovio, firmigon de la duflanka kaj regiona kunlaboro, firmigon de la infrastrukturaj kaj energetikaj ligoj kadre de la kunlaboro de la ŝtatoj de Adriatiko, Baltiko kaj la Nigra Maro. La interparoloj koncernis ankaŭ migrokrizon. Dum la dimanĉa renkontiĝo kun la pola kolonio en la pola ambasado prezidento Duda distingis ses personojn pro elstaraj meritoj en la popularigado de la pola kulturo inter poloj loĝantaj en Bulgario.

Investaĵo Baltic Pipe

Post la lunda renkontiĝo de la pola ĉefministro kun la ĉefministro de Danlando, Lars Lokke Rasmussen Beata Szydło reliefigis la strategian signifon de la investaĵo Baltic Pipe, kiun realigas kune polaj kaj danaj firmaoj. Ĝi ligos danan kaj polan gasosistemojn, laŭ kiu estos transportata i.a. gaso el norvegaj provizoj. Oni parolis ankaŭ pri la problemo de enmigrantoj kaj pri  la afero de la regiona sekureco post la incidentoj super Baltiko kun partopreno de rusaj aviadiloj. Lars Lokke Rasmussen donis la atenton al la reciprokaj polaj-danaj komercaj kaj ekonomiaj rilatoj koncerne kiujn ekzistas eblo de intimigo.

El la elsendo 19.04.2016. Legas Krystyna – 1’39”

--------------------------------------------------------------------------------

La 73-a datreveno de la insurekcio en la Varsovia Getto
[2016-04-19]
https://pola-retradio.org/2016/04/la-73-a-datreveno-de-la-insurekcio-en-la-varsovia-getto/

Hodiaŭ tagmeze la prezidento de Pollando, Andrzej Duda partoprenis la omaĝsolenaĵojn lige kun la 73-a datreveno de la eksplodo de insurekcio en la Varsovia Getto. La 28-taga insurekcio eksplodis en 1943 reage je la decido de la germana okupaciinto likvidi la getton, kiam sur ĝia tereno troviĝis inter 50 kaj 70 mil judoj. 10 monatojn pli frue, la 22-an de julio 1942 germanoj komencis la forveturigadon de getto-loĝantoj al la nazia mortotendaro en Treblinka kadre de la tn. Operaco Reinhard. Entute estis forveturigitaj ĉ. 306 mil personoj. La operaco Reinhard celis likvidi la judan loĝantaron. Ĝia akordo estis, la t.n. Grossaktion in Warschau. Ekde la unuaj tagoj la batalantaj judoj estis armite helpataj deekstere de la polaj konsipraj militistaj  taĉmentoj de Landa Armeo kaj Popola Gvardio. La 16-an de majo Jürgen Stroop germana nazio, SS-Gruppenführer ordonis eksplodigon de la Granda Sinango ĉe Tłomackie-strato raportinte sekve, ke  „eksa juda loĝkvartalo ĉesis ekzisiti”, kio estas agnoskita kiel fino de la insurekcio.  Lige kun la datreveno la Muzeo POLIN organizis publikan kampanjon de flavaj narcizoj. La papeaj floroj, similaj al la stelo de Davido  estas disdonataj en la polaj kaj alilandaj urboj. La datrevenaj solenaĵo estis inaŭguritaj antaŭdate de la 19-a de aprilo ĉe la varsovia monumento de Komuna Martireco de Judoj kaj Poloj.

El la elsendo 19.04.2016. Legas Milada – 2’12”

--------------------------------------------------------------------------------

Ĉesigo de bitiga programo en la Pola Radio
[2016-04-19]
https://pola-retradio.org/2016/04/cesigo-de-bitiga-programo-en-la-pola-radio/

La nova estraro de la publika Pola Radio ĉesigis la bitigadon de la radia programo. La nova prezidanto de Pola Radio Barbara Stanisławczyk deklaris, ke nenio, kio jam estis konstruita kadre de la programo, estos detruita. Ekde oktobro 2013  ĝis la fino de 2015 la Pola Radio kaj ĝiaj regionaj disaŭdigejoj elspezis por la bitigado preskaŭ 53 milionojn da zlotoj.  Konstruante la emisimerkaton oni forgesis pri la klienta merkato, kiu estas proksima al nulo. Laŭ Barbara Stanisławczyk tio signifas,  ke la projekto estis nefrutoporta kaj la tuta programo nekunordigita.

El la elsendo 12.04.2016. Legas Milada – 0’52”

--------------------------------------------------------------------------------

D-ro Maciej Jaskot pri sia komenco en Pola Radio kaj posta eklaboro en Pola RetRadio
[2016-04-19]
https://pola-retradio.org/2016/04/d-ro-maciej-jaskot-pri-sia-komenco-en-pola-radio-kaj-posta-eklaboro-en-pola-retradio/

La 4-an de aprilo 1959 estis establita la unua profesia E-Redakcio de Pola Radio. Reference al ĝi ni interparolas kun nia kolego Maciej Jaskot reference  al la periodo de antaŭ 12 jaroj, kiam li komencis en ĝi kunlaboron kaj laboron, daŭrigante ĝin en la Pola RetRadio.  Kio estis por li frapa, interesa, kio kaŭzas, ke ne ŝanĝiĝis lia fasciniĝo pri la radia laboro. El la elsendo 19.04.2016 – 12’49”

--------------------------------------------------------------------------------

Kiel birdoj reagas je klimatŝanĝoj
[2016-04-19]
https://pola-retradio.org/2016/04/kiel-birdoj-reagas-je-klimatsangoj/

La observataj en la lastaj jardekoj ŝanĝoj de birdopopulacio estas kaŭzataj de klimatŝanĝoj. Depende de la loĝloko birdoj de la sama specio povas pli aŭ malpli bone toleri iliajn sekvojn. Konfirmis tion analizoj de plurjaraj observadoj en Eŭropo kaj en Usono. Je ŝanĝiĝantaj klimatkondiĉoj birdoj reagas ĝenerala sur la nivelo de tutaj populacioj per ŝanĝo de sia nombreco aŭ ŝovo de la limoj de siaj vivejoj. Reago povas koncerni ankaŭ konduton aŭ fiziologion de unuopaj birdoj, kiuj pli frue komencas la migradon aŭ ĉiam pli bone adaptiĝas al la vivo en varmego. En unu el la plej novaj publikaĵoj el „Science” aperis tamen interesa kaj malofta analizo, kiu rilatas al multaj birdospeciaj populacioj samtempe. La esplorojn partoprenis sciencistoj el Usono kaj 17 eŭropaj ŝtatoj. Flanke de Pollando kunaŭtoris la analizon doktoro Przemysław Chylarecki el Muzeo kaj Instituto pri Zooglogio de la Pola Sciencakakademio en Varsovio kaj Tomasz Chodkiewicz el la Pola Birdprotekta Societo. La donitaĵoj estis prilaboritaj en Durham University en Britio. Al la analizo estis subita la reago de birdoj je klimatŝanĝoj en Eŭropo kaj Usono laŭ aparta konsidero de birdospecioj en la kunteksto de la unuopaj eŭropaj ŝtatoj aŭ feredraciaj ŝtatoj de Usono.  En la laboro estis konsideritaj multegaj donitaĵoj rezultantaj el preskaŭ 30-jaraj (1980-2009) observadoj, kiuj rilatis al 145 birdospecioj nestantaj en Eŭropo kaj 380 birdospecioj nestantaj en Usono. La rezultoj elmontras, ke laŭ la vidpunkto de birdospecioj klimatoŝanĝoj devas esti konsideritaj malsame. Por la sama birdospecio la klimatŝanĝoj diversloke en Eŭropo efikas plibonige aŭ male. Tie, kie klimato pliboniĝis birdoj grandigis sian nombrecon, tie kie klimato malpliboniĝis la nombreco de la sama birdospecio malkreskis. Ekzemple en Pollando la klimatŝanĝoj en la lastaj dudek jaroj estis favoraj por upupo, eŭrazia koltordulo, grenemberizo, verda pego, eŭropa saksikolo, turda kanbirdo. Ili malfavoris salikparuon, herberpipion aŭ pirolon. La analizoj konfirmis, ke ĝenerale en la tuta norda hemisfero la birdospecioj ŝovas limojn de siaj vivejoj ĉiam pli norden. Tiuj esplorkonkludoj  rilatas ankaŭ al efika birdoprotekto. Planante ĝin necesas konsideri estontajn klimatŝanĝojn kaj ligitajn kun ili ŝanĝojn de birdovivejoj. Ekzemple arbaro, kiu antaŭ dudek jaroj estis bona nestejo por pirolo, post la paso de laŭvicaj tri jardekoj – ankaŭ pro klimataj kondiĉoj – ŝanĝos sian specikarakterizon kaj ne plu favoros la vivadon de pirolo.

El la elsendo 19.04.2016. Legas Maciek  – 3’26”

--------------------------------------------------------------------------------

E_elsendo el la 19.04.2016
[2016-04-19]
https://pola-retradio.org/2016/04/e_elsendo-el-la-19-04-2016/

Podkasto: Ludu en nova fenestro | Elŝutu

La 542-a E-elsendo ĉe www.pola-retradio.org el la 19.04.2016:

– En nia hodiaŭa interparolo kun Maciek Jaskot ni retrorigardas marĝene al la 57-jariĝo de la E-Redakcio de Pola Radio al la periodo, en kiu li komencis kunlaboron kaj laboron en Pola RetRadio daŭrigante ĝin nun en Pola RetRadio. – Niaj komencaj mallongaj aktualaĵoj rilatas al la vizito de la pola prezidento Andrzej Duda en Bulgario kaj al la vizito de dana ĉefministro en Pollando; – En informbulteno ni referencas al la pasanta hodiaŭ 73-a datreveno de la eksplodo de la insurekcio en la varsovia getto; ni sciigas krome pri la distingo por la Muzeo pri la Historio de Polaj Judoj – POLIN, pri la unuan fojon enmanigitaj premioj, al kiuj patronecas la geedza paro Antonina kaj Jan Żabiński. – La sciencbultena informo koncernas esplorojn pri tio, kiel klimato influas la ŝanĝiĝon de kutimoj de birdospecioj eĉ en la sama lando. La aktualaĵoj kaj sciencbultena temo estas paralele legeblaj kaj aŭskulteblaj en la rubriko „Novaĵoj” kaj „Sciencaj informoj”. Ankaŭ nia interparolo estas aparte aŭskultebla en la rubriko „Antaŭ la mikrofono” Muzike akompanas nin Suzana per la kanto „Bonvenu paco” el ŝia KD „Malsato de Espero”.

--------------------------------------------------------------------------------

E_elsendo el la 22.04.2016
[2016-04-22]
https://pola-retradio.org/2016/04/e_elsendo-el-la-22-04-2016/

Podkasto: Ludu en nova fenestro | Elŝutu

La 543-a E-elsendo el la 22.04.2016 ĉe www.pola-retradio.org:

– La felietono pri koninda polo prezentas la silueton de Samuel Bogumił Linde, la aŭtoro de la unua (6-voluma) Vortaro de la Pola Lingvo. La plej proksiman sabaton pasas lia 245-a naskiĝdatreveno. – Komenca riĉa kultura kroniko enhavas informojn pri unika, unutaga prezento de la historia dokumento Psałterz Floriański – Florian-Psalmaro, valorega manuskripo el la 14/15-a jarcentoj; pri Amsterdamo de polaj judoj, alivorte pri la ekspozicio rilatanta al la funkciantaj tie presejoj de judaj verkoj por la pola merkato; pri interesega KD kun rekreitaj religiaj kantoj de polaj kaŝuboj. – En la E-movada segmento ni informas pri du novaj beletraj konkursoj, “Poezio el ĉiuj ĉieloj” kaj „Romanoj el ĉiuj ĉieloj”. Iliaj regularoj estas konsulteblaj ĉe la adresoj: http://iconcorsidisamideano.altervista.org/KonkursoPoemojIII.html http://iconcorsidisamideano.altervista.org/KonkursoRomanojI.html Muzike ni memorigas la kaŝuban kanton en la E-vesto >Naĝu, naĝu la ŝipet’< en la plenumo de Bretona E-Koruso el ĝia KD „Mevo pluen”. Fragmente ni kunĝuas denovan viziton en Okcitanio dank’ al Patric kaj lia kanzono >Tristas ĉiel’< kaj specimene ni prezentas fragmente „Rugbeon” el aperigota KD de Vinilkosmo >jOmO okcitanas<. La kulturktronikaj informoj estas parelele aŭdeblaj kaj legeblaj en la rubriko: „Kulturkroniko”. En la rubriko „Felietonoj” troviĝas samtempe legebla kaj aŭskultebla teksto pri Samuel Bogumił Linde.

--------------------------------------------------------------------------------

Unutaga prezento de la historia dokumento Psałterz Floriański – Florian-Psalmaro
[2016-04-22]
https://pola-retradio.org/2016/04/unutaga-prezento-de-la-historia-dokumento-psalterz-florianski-florian-psalmaro/

La plej proksiman sabaton en la Prezidenta Palaco en Varsovio eblos rigardi nepritakseble valoran historian manuskripton, kiu estas Psałterz Floriański, Florian-Psalmaro. Ĝia teksto kreiĝis lime de la 14-a/15-a jarcentoj en latino, la pola kaj gemana lingvoj. Plej verŝajne ĝi estis donaco por la reĝino Jadwiga. La manuskripto malgraŭ paso de la jaroj en tre bona stato estas konservata en speciala kesto en la trezorejo de la Nacia Biblioteko. Temas pri belega pergamena kodo pezanta 4 kilogramojn kaj konsistanta el 300 – riĉe ilustritaj per minaturaj ornamoj – paĝoj. El pli posta, 16-jarcenta periodo devenas ĝiaj kovrilpaĝoj. La manuskripto inter la 17-a  kaj la 20-a jarcentoj troviĝis en la Abatejo de Sankta Floriano en Aŭstrio. Pollando post longaj kaj malfacilaj intertraktoj elaĉetis ĝin en 1931. Antaŭtage de la eksplodo de la 2-a mondmilito la tuta trezorejo de la Nacia Biblioteko inkluzive de la Psalmaro estis evakuita al Kanado. Al Pollando ĝi revenis post 20 jaroj. Kun la mezepoka manuskripto ligiĝas multaj misteroj. Sciencistoj disputas pri la loko de ĝia kreiĝo kaj uzanto. Al la plej grandaj misteroj kalkuliĝas ornamaj miniaturoj, kiuj prezentas ofte fantaziajn figurojn. La publika elmontro de Florian-Psalmaro okazas kadre de la ciklo „La unuaj/la plej malnovaj” pretigita okaze de la 1050-a datreveno de la bapto de Pollando. Ĉiumonate la Nacia Biblioteko publike disponigas en la Prezidenta Palaco la unuajn tekstojn  kaj la plej malnovajn historiajn dokumentojn, historiajn objektojn de la pola kultuo kaj historio, dokumentantajn la komencon de la pola ŝtato.

El la elsendo 22.04.2016. Legas Barbara – 2’18”

--------------------------------------------------------------------------------

Ekspozicio pri presejoj de judaj verkoj en Amsterdamo
[2016-04-22]
https://pola-retradio.org/2016/04/ekspozicio-pri-presejoj-de-judaj-verkoj-en-amsterdamo/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 22.04.2016

--------------------------------------------------------------------------------

KD kun rekreitaj religiaj kantoj de “Malplena nokto” de polaj kaŝuboj
[2016-04-22]
https://pola-retradio.org/2016/04/kd-kun-rekreitaj-religiaj-kantoj-de-malplena-nokto-de-polaj-kasuboj/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 22.04.2016

--------------------------------------------------------------------------------

Koninda polo: Samuel Bogumił Linde
[2016-04-23]
https://pola-retradio.org/2016/04/koninda-polo-samuel-bogumil-linde/

La plej proksiman dimanĉon, la 24-an de aprilo pasas la 245-a naskiĝdatreveno de la heroo de nia hodiaŭa felietono, kiu estas Samuel Bogumił Linde. Kelkaj fontoj ne difinas precize ĉi tiun daton menciante la periodon inter la 8-a kaj la 24-a de aprilo. Lia patro, Jan Jacobson Lindt venis al Pollando el Svedio 22 jarojn pli frue. o. La patrino Anna Barbara estis filino de germana enmigrinto. Samuel Bogumił unue frekventis en Toruno la elementan lernejon kaj poste Akademian Gimnazion. Spite la esperojn de la gepatroj, ke li fariĝos evangelia pastoro li elektis filozofiajn kaj teologiajn studojn, kiujn li faris en Lepsiko. Tie cetere en 1791 li fariĝis lekcianto de la pola lingvo. Ekde aŭtuno 1792 li komencis kunlaboron kun la estadantaj elmigre en Saksio partianoj de la faligita en Pollando 3-Maja Konstitucio, i.a. tradukante en la germanan verkojn de Julian Ursyn Niemcewicz, Hugo Kołłątaj, Ignacy Potocki. En la jaroj 1794-1803 Linde laboris por Józef Maksymilian Ossoliński en Vieno kiel kolektanto de libroj por la grafaj bibliotekoj. Laŭ lia komisio Linde faris vojaĝojn tra Pollando elaĉetante malnovajn librojn, kiujn aneksintoj de Pollando (Rusio, Aŭstrio, Prusio) disvendadis dum aŭkcioj el amase likvidataj polaj klostroj. La aĉetitaj libroj fundamentis la kreiĝon de la Biblioteko de la Nacia Instituto de Ossoliński-familio en Lvovo. En 1804 Linde translokiĝis al Varsovio, kun kiu li ligis sian plian karieron. Li estis i.a. direktoro de la Varsovia Liceo, direktoro de la Publika Biblioteko, direktoro de la Vojevodia Varsovia Gimnazio. Kiel anekdoton ni aldonu, ke kiel direktoro de la Varsovia Liceo li estis superulo de profesoro de la franca lingvo kaj literaturo, Mikołaj Chopin, la patro de Frederiko. Juna Chopin dediĉis eĉ sian Rondon do-minoran al la edzino de Linde. Cetere lia plej juna filino edziniĝis al la aŭtoro de la unua biografio de Frederiko Chopin. La publika agado de Linde havis politikan, klerigan, sciencan kaj bibliofilian karakteron. Li estis i.a. membro de Eduka Ĉambro gvidanta klerigajn aferojn de la Varsovia Princolando, konsilisto de la Registara Komisiono por Religiaj Konfesioj kaj Publika Klereco, unu el la organizintoj kaj lekciantoj de la Varsovia Universitato. Samuel Bogumił Linde famiĝis kaj meritiĝis kiel la aŭtoro de la unua,  6-voluma Vortaro de la Pola Lingvo, por kiu leksikografian materialon li kolektis ĉefe dum sia laboro por grafo Ossoliński. Gravis krome kontaktoj kun alia tiama konanto de la malnova pola vekaro 16-19-jarcenta, dank’ al kiu Linde kreis tiam la bazan fundamenton de la  vortaro sur vastaj kaj variaj fontoj. En Vieno Linde ligis krome kontaktojn kun sciencistoj interesiĝantaj pri la problemoj de la slavaj lingvoj, literaturo kaj historio, kun pola aristokrataro. Aparte gravaj estis kontaktoj kun princo Adam Czartoryski, kiu aprecis la sciencan kaj kulturan-socian signifon de la Vortaro ofertante sian materialan helpon, ne ŝparante konsilojn kaj terminologiajn klarigojn. Dank’ al tiuj kontaktoj Linde longe antaŭ ol aperis la 1-a volumo fariĝis figuro konata kaj aprecata en la medio de la tiama pola kultura elito. La vortaro de Samuel Bogumił Linde estas la unua vortaro de la pola lingvo kun historia karaktero, entenanta 60 mil artikolojn, kiujn klarigas 200 mil citaĵoj, kiujn li ĉerpis el preskaŭ 850 tekstoj de ĉ. 400 aŭtoroj kaj el la parola lingvo. Tiu elstara verko de la kleriga epoko estis publikigita en la jaroj 1807-1815 fariĝante scienca evento en la monda skalo. Dank’ al ĝi Linde akiris sciencan agnoskon landan kaj eksterlandan. Li fariĝis honora membro de la Ceĥa Scienca Societo, de la Krakova Universitato, de la Reĝa Scienca Societo en Getingo, de la Franca Instituto, de la Reĝa Prusa Scienca Akademio, de la Cara Rusa Akademio. La vortaro estis frukto de impona laboremo de Samuel Bogumił Linde rilatanta al enorme granda fontmaterialo en prema plimulto devenanta, kiel menciite el presaĵoj 16-18-jarcentaj. La plej granda avantaĝo estis fontcitaĵoj. Manko – ne tre zorgema bibliografia priskribo de la fontoj, kelkfoja referenco al malĝustaj pli postaj eldonoj. Citaĵoj ankaŭ ne ĉiam estis fidelaj. Linde traktis ilin instrumente por klarigi la signifon de la vortoj kaj kiel ekzemplon de la uzo, sed por tiu celo li modifis citaĵojn, modernigis ilian ortografion kaj fonetikajn formojn. Kurioza trajto de la laboro de Linde estis lia vortfarado. Li elpensis multajn duradikajn vortojn, kiuj kvankam analizeblaj kaj kompreneblaj ne uziĝis. La tuta laboro estis tamen taksita tre favore. Lia vortaro fariĝis instigo kaj modelo por vortaroj de aliaj slavaj lingvoj. Nun rilatante kritike al la vortaro de Linde oni elmontras malklarecon de la artikolaj klarigoj, mankon de konsekvenco en etimologiaj informoj, kiuj aperas en diversaj lokoj kaj estas notitaj  laŭ diversaj manieroj rilate al gramatikaj informoj kaj kvalifikigoj. Riproĉante al Linde mankon de konsekvenco kaj senordon oni ne  forgesas, ke lia vortaro estis kreiĝanta en la daŭro de 20 jaroj, ĝia koncepto do evoluis en la tempodaŭro kaj fine – kiel indulgeme mencias la nuntempaj kritikantoj – li ne disponis pri komputilo. Linde estis ne sole la aŭtoro, sed ankaŭ eldonisto de la vortaro klopodanta pri subvencioj, pri ĝia disvastigo kaj disvendado. Li mem importis kompostotiparojn,  paperon kaj eĉ presmaŝinojn, kiujn li lokis en propra loĝejo por kontroli la presadon. La eldonkvanto egalis al 1200 ekzempleroj, sed la vortaro estis multekosta kaj vendateco malpli granda ol atendite. Ankoraŭ 10 jarojn post la eldono de la lasta volumo en 1815 Linde disponis pri ĝiaj 100 ekzempleroj. Samuel Bogumił Linde mortis en 1847 kaj estis entombigita en la evangelia-aŭgsbuga tombejo en Varsovio. En 1816 li ricevis oran medalon de la socio pro sia vortaro, en 1842 lige kun la 50-jariĝo de sia magistriĝo li ricevis oran medalon de Pola Reĝolando. Du jarojn poste Linde ricevis la titolon de la Honora Civitano de sia naskiĝurbo Toruno, kies unu el la partneraj urboj estas nun Getingo. En 1996 estis starigita la premio de la Partneraj Urboj Toruno kaj Getingo kun la nomo de Samuel Bogumił Linde. Ĉiujare ricevas ĝin paro de verkistoj el Pollando kaj Germanio. En 2015 ricevis ĝin germana verkistino kaj ĵurnalistino, Maie-Luise Scherer kaj la pola romanverkisto, eseisto,  literaturhistoriisto, Stefan Chwin.

El la elsendo 22.04.2016. Legas Barbara kaj Tomek – 7’58”

--------------------------------------------------------------------------------

Pola Minindustria Grupo
[2016-04-27]
https://pola-retradio.org/2016/04/pola-minindustria-grupo/

En la ĉeesto de la ĉefministro Beata Szydło reprezentantoj de la ministaj kaj energetikaj kompanioj, bankoj kaj financaj institucioj subskribis lastmarde en Katowice interkompreniĝon pri la funkciigo de la Pola Minindustria Grupo. La firmao fariĝos la plej granda produktanto de la ŝtona karbo en la Eŭropa Unio.  Kiel konkurenca ekonomia subjekto ĝi envivigados modernajn minindustraiajn teknologiojn kaj investaĵojn, en kiuj ligiĝos la pola teknologia kaj inĝenieria penso. La agado de la grupo favoras la evoluigon de la pola mastrumado kaj firmigon de la energetikan sekurecon de Pollando.

El la elsendo 27.04.2016. Legas Milada – 0’51”

--------------------------------------------------------------------------------

Naftotranskargejo en Gdansko
[2016-04-27]
https://pola-retradio.org/2016/04/naftotranskargejo-en-gdansko/

Kompleta Naftotranskargejo en Gdansko, la unua ĉe la pola marbordo de Baltiko (la norda Pollando),  komencis funkcii komence de aprilo. Ĝia funkciigo estas grava elemento por firmigi la energetikan sekurecon de Pollando certiganta la kontinuecon de naftoliveroj por la pola ekonomio. Ĝi estis realigita en rekorde mallonga periodo de 25 monatoj konforme al la planita buĝeto. Ĝi estas ekipita per 6 receptakloj, ĉiu kun la kapacito de 62 kaj duona mil kubometroj kaj necesaj kromekipaĵoj kaj infrastrukturo. La investaĵo observas la plej superajn eŭropajn normojn. La naftotranskargejo en Gdansko estis konstruita de la kompanio PERM, kiu ricevis permeson utiligi la objekton fine de decembro 2015. Tiam estis difinita ĝia inaŭguro por la fino de la unua jarkvarono 2016.

El la elsendo 27.04.2016. Legas Tomek – 0’58”

--------------------------------------------------------------------------------

E_elsendo el la 27.04.2016
[2016-04-27]
https://pola-retradio.org/2016/04/e_elsendo-el-la-27-04-2016/

Podkasto: Ludu en nova fenestro | Elŝutu

La 544-a E-elsendo ĉe www.pola-retradio.org el la 27.04.2016:

– En la literatura segmento ni prezentas la 41-an fragmenton de „Quo Vadis” de Henryk Sienkiewicz en la E-traduko de Lidia Zamenhof; – Niaj aktualaĵoj koncernas la ekonomiajn informojn el Pollando: funkciigon de naftotranskargejo en Gdansko kaj establon de la Pola Minindustria Grupo; – En Scienca Bulteno ni prezentas la 2-an faskon de interesaj informoj pri la kapablo de animaloj antaŭsenti klimatŝanĝojn kaj naturkatastrofojn. La aktualaĵoj kaj sciencbultenaj temoj estas paralele legeblaj kaj aŭskulteblaj en la rubrikoj „Novaĵoj” kaj „Sciencaj informoj”. Muzike ni memorigas la kanton „Tatua Papili’” el la KD de Vinilkosmo „Incialoj dc”.

--------------------------------------------------------------------------------

Animaloj antaŭvidas naturkatastrofojn
[2016-04-27]
https://pola-retradio.org/2016/04/animaloj-antauvidas-naturkatastrofojn/

Delonge estas sciate, ke animaloj kapablas antaŭvidi la naturkatastrofojn aŭ antaŭsenti proksimiĝantan danĝeron. Tamen nur nun sciencistoj el la kalifornia universitato en Berkeley prezentis esplorrezultojn pri tiuj kapabloj. Ili devenas ĉefe el periodo de japana tertremo en 2011. Sed la observoj rilatas ankaŭ al aliaj periodoj. Hodiaŭ la dua fasko de ĉi-specaj ekzemploj. Rilate la tertremon en Japanio antaŭ ol aperis fortaj terskuoj la katoposedantoj rimarkis, ke iliaj bestoj manifestis nervozecon, tremetis kaj suferis fortan streson klopodante forfuĝi. Simile kondutis grandaj katfamiliaj  rabobestoj en zoologiaj ĝardenoj. Sciencistoj klarigas tion per la fakto, ke la aŭdokapablo de katoj estas pli granda ol la homa kaj ili aŭdas brueton, kiu akompanas la komenciĝon de la tertremo. Aldone ili kapablas senti la ŝanĝojn de la aerpremo, graviton kaj delikatan tremon de la terkrusto. Katoj disponas krome pri enviinda avertosistemo, kiun homoj ne posedas. Ankaŭ la plurjaraj esploroj de la usonaj kaj kanadaj sciencistoj elmontris, ke grizaj ursoj estas elstaraj prognozuloj de veterŝanĝoj kaj kapablas antaŭsenti tempeston longe antaŭ ĝia apero. Iliaj sensoj estas aparte impresiĝemaj kaj kapablas flari homon je 28-kilometra distanco. Tiuj flarkapabloj kombinite kun aliaj, kiuj ĝis nun estas al homoj ne konataj ebligas al la grizaj ursoj, antaŭvidi tempeston aŭ naturkatastrofon. Estis dokumentitaj kelkaj kazoj, kiam la grizaj ursoj forlasis siajn teritoriojn antaŭ ol plagis ilin naturkatastrofo ruiniganta milojn da hektaroj da arbaroj.  Naturobservantoj rimarkis, ke kiam vetero estas malpliboniĝonta de sur la herbejoj malaperas ĉiuj abeloj. Jam homaj antaŭuloj traktis tiun konduton de abeloj kiel averton pri tempesto, pluvego aŭ forta vento. Nun sciencistoj konfirmis, ke abeloj sentas la humidecoŝanĝon en la aero longe antaŭ ol pluvpremos. Abeloj krome reagas je la ŝanĝoj de la atmosfera aerpremo kaj sentas la elektran tension de la aero. Simile kondutas ankaŭ aliaj insektospecioj. Ekzemple kokcineloj antaŭsentas alvenon de varmegoj kaj tiumomente kreas etajn gregojn, kio ebligas al ili konservi la korpohumidecon. Dum la plimulto de animaloj kaŝiĝas en sekuraj lokoj kaze de katastrofoj ŝarkoj kondutas tute malsimile, kio ebligas difini ilin kiel uraganĉasistojn. Sciencistoj el univeristato en la usona Miami de jaroj signas ŝarkojn kaj la observado de ili alkondukis al konkludo, ke ŝarkojn aparte tigroŝarkojn logas lokoj kun apartaj temperaturoŝanĝoj. Tio okazas tie, kie kreiĝas fortaj tempestoj. Sciencistoj nun sekvas la trafikvojojn de ŝarkoj kaj baze de ili prognozas kreiĝadon de uraganoj kaj tempestoj.

El la elsendo 27.04.2016. Legas Tomek  – 3’24”

--------------------------------------------------------------------------------

E_elsendo el la 30.04.2016
[2016-04-30]
https://pola-retradio.org/2016/04/e_elsendo-el-la-30-04-2016/

Podkasto: Ludu en nova fenestro | Elŝutu

La 545-a E-elsendo el la 30.04.2016 ĉe www.pola-retradio.org:

– La felietono pri vizitinda Pollando kondukas nin al grandioza ponta konstruaĵo, simila al la romia akvedukto, elkonstruita propramane de pola kamparano sen la uzo de pezaj vojkonstruaj maŝinoj en la suda Pollando apud Rożnowskie-akvoreceptaklo. – Komenca kultura kroniko enhavas informojn pri ekspozicio „Imagines Medii Aevi” lige kun la 1050-jariĝo de la bapto de Pollando en Poznano kaj pri usona premio por la filmo „Tuŝo de Anĝelo” reĝisorita de Marek Tomasz Pawłowski. – En la E-movada segmento ni informas pri la planita por hodiaŭ Malferma Tago en la CO de UEA en Roterdamo kaj pri literatura konkurso organizata i.a. de Bjalitsoka E-Societo: http://bit.ly/konkurso2016 – Fine aŭdiĝas tradicia leterkesta programero. Muzike akompanas nin „La perdita generacio” per la kanzono „Alia aventuro” el la KD „Ĉiamen plu” eldonita de Vinilkosmo. La kulturktronikaj informoj estas parelele aŭdeblaj kaj legeblaj en la rubriko: „Kulturkroniko”. En la rubriko „Felietonoj” troviĝas samtempe legebla kaj aŭskultebla teksto pri Ponto de Jan Stach.

--------------------------------------------------------------------------------

Ekspozicio „Imagines Medii Aevi” en Poznano
[2016-04-30]
https://pola-retradio.org/2016/04/ekspozicio-imagines-medii-aevi-en-poznano/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 30.04.2016

--------------------------------------------------------------------------------

Usona premio por la filmo „Tuŝo de Anĝelo”
[2016-04-30]
https://pola-retradio.org/2016/04/usona-premio-por-la-filmo-tuso-de-angelo/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 30.04.2016

--------------------------------------------------------------------------------

Vizitinda Pollando: Ponto de Jan Stach
[2016-04-30]
https://pola-retradio.org/2016/04/vizitinda-pollando-ponto-de-jan-stach/

„La grandeco de homo ne dependas de famo kaj mono, sed de tio, kion ĝi postlasis…” Tiujn ĉi vortojn enhavas la memortabulo sur la ponto, kiun dum jaroj pene konstruis pola kamparano, Jan Stach sen la uzo de pezaj vojkonstruaj maŝinoj. Ĉio komenciĝis en la 60-aj jaroj de la pasinta jarcento, kiam unu el la vojoj al lia mastrumejo en la loĝloko Zapaść forrabis la konstruata Rożnowskie-akvoreceptaklo (priindundanta vaste kampojn kaj vojojn), la alian iumomente baris for de la uzo najbaro transformante ĝin en la kultiveblan grundon. Komence Jan Stach siajn grundrikoltojn transportis al la bazaro en Nowy Sącz tra Rożnowskie-lago per boato. Fine li  decidis mem elkonstrui la pasejon super la profunde fluanta montara rojo kaj vasta ravino. Neniu kredis pri la sukceso de la entrepreno des pli, ke la lokaj aŭtoritatoj petitaj pri helpo rifuzis ĝin doni post la negativa ekspertizo de inĝenieroj. Tamen amatora pontokonstruanto ne deprimiĝis kaj tagon post tago, monaton post monato estis transportanta, aranĝanta kaj kuniganta ŝtonojn. Tiel kreiĝis konstruaĵo inda la romiajn akvoduktojn tiom fortika, ke povas preteveturi laŭ ĝi du grandaj aŭtormobiloj. La alteco de la ponto egalas al 16 metroj, la longo al 12 metroj kaj la vasto al 6 metroj. La ŝtonaj muroj ambaŭflanke de la ponto estas konstruitaj laŭ la linio de arko, certigante al la konstruaĵo necesan rigidecon kaj eltenemon. Admiron vekas du metrojn vasta kaj 3 metrojn alta tunelo barelvolba, sub kiu en la lagon Rożnowskie enfluas la rojo. La montara rojo dum intensa pluvo kapablas transformiĝi en rapidfluan riveron, sed ĝi ne endanĝerigas la konstruaĵon.  Por bremsi la rapidecon de la akvofluo sub la ponto la topografia deklivo de la rojfluejo estis malgrandigita, dum malantaŭ la pono la dekliva rojfluejo denove grandiĝas. Dank’ al tio aldone oni akiris eblecon forigi la troan akvon el la tunelo. Bremse al la fluanta akvo, aparte post intensaj pluvoj, rolas malmolaj rokoj de la karpatia fliŝo funde de la rojfluejo. La tuta rojo longas ĉ. unu kaj duonan kilometrojn.  Aldonendas, ke Jan Stach jam en la komenco de la entrepreno elkonstruis 500-metran vojon al sia mastumejo farante ĉion ĉi jam kiel homo multe matura. La eksterordinara persisto  de Jan Stach estis vaste priskribata. Kreiĝis pri li dokumenta filmo, estis verkita libro. Jan Stach kaj lia ponto famiĝis kaj transformiĝis en lokan atrakciaĵon ofte vizitatan de turistoj. Jan Stach mortis en 2011 havante 93 jarojn postlasinte ne nur ĉi tiun ponton. Li meritiĝis firmiginte kelajn lokajn vojon, li meritiĝis kiel agnoskita loka radistezisto, kiu – kio aparte gravas en la montara regiono – estis lokalizanta kaj konstruanta akvoputojn.

El la elsendo 30.04.2016. Legas Barbara  – 4’12”

--------------------------------------------------------------------------------

Osmo Buller respondas dum la aŭtuna Malferma Tago (2015) de la Centra Oficejo de UEA – unua parto
[2016-05-03]
https://pola-retradio.org/2016/05/osmo-buller-respondas-dum-la-autuna-malferma-tago-2015-de-la-centra-oficejo-de-uea-unua-parto/

En la programo de la aŭtuna Malferma Tago de la Centra Oficejo en Rotterdamo (28.11.2015) apartan respondohoron  havis Osmo Buller, la Ĝenerala Direktoro de UEA . En la komencaj tagoj de majo pro emeritiĝo li finas sian deĵoradon. La unua parto de la registrita programero enhavas la respondon kiel li fariĝis Esperantisto. El la elsendo 03.05.2016 – 16’52”

--------------------------------------------------------------------------------

Matematikistoj kaj biologoj kune pri monarkpapilio
[2016-05-03]
https://pola-retradio.org/2016/05/matematikistoj-kaj-biologoj-kune-pri-monarkpapilio/

Kolektivo de matematikistoj kaj biologoj gvidataj de profesoro Eli Shlizerman el la Vaŝingtona Universitato faris esplorojn pri la neŭrobiologio de monarkopapilio por klarigi la misteron de ilia preciza navigado. Pri tio informis „Cell Reports”. La populacio de monarkopapilio el la Norda Ameriko efektivigas amasan migradon al la sudo laŭ la distanco de 4 mil kilometroj. Ili atingas la centran Meksikon post dumonata flugado, foruzante malmultan energion malgraŭ grandega distanco.Temas pri unusola insekto migranta laŭ tiom longa itinero. Vintrumante en miksitaj arbaroj ili haltas grandkvante sur la branĉoj kaŭzante ofte ilian frakasiĝon  sub sia pezo. Dank’ al kunlaboro kun biologo Steven Rupert el la Universitato en Masaĉuseco oni sukcesis rekte registri signalojn el neŭronoj en la antenoj kaj okuloj de la papilio. Evidentiĝis, ke ili orientiĝas en la spaco dank’ al la Suno, ĝia situo super la horizonto en diversaj momentoj de la tago. Konante donitaĵojn liveratajn al la >suna kompaso< profesoro Shlizerman kreis sistemon, kiu ĝin simulas. La sistemo konsistas el du kontrolmekanimsoj. Unu apogas sin sur „horloĝa mekanismo” en la antentoj de la papilio kaj sur la tiel nomataj „azimutaj neŭronoj” en la okuloj, kiuj monitoras la situon de la Suno. Komparante donitaĵojn el ambaŭ fontoj rilata mekanismo en la korpo de insekto faras necesan korekton por gardi la itineron.  Profesoro Shlizerman intencas utiligi la similan mekanismon por la konstruado de robotoj, kiuj povus navigi laŭ la situo de la Suno kaj esti provizataj de ĝia lumo. I.a. temas pri papilio-roboto, kiu sekvus la itineron de monarkopapilio. Tiuj esploroj povus helpi por protekti  la specion, kies populacio malkreskas. En la 90-aj jaroj monarkopapilo vintrumis sur la tereno de pli ol 20 hektaroj, nun sur la tereno malpli ol duhektara. Laŭ ekspertoj tio ligiĝas kun novaj teknikoj de la kultivado, kaj precipe kun la disvastiĝo de herbicidoj, kiuj damaĝas plantojn, kiujn voras raŭpoj de monarkopapilio.

El la elsendo 03.05.2016. Legas Tomek  – 2’25”

--------------------------------------------------------------------------------

E_elsendo el la 03.05.2016
[2016-05-03]
https://pola-retradio.org/2016/05/e_elsendo-el-la-03-05-2016/

Podkasto: Ludu en nova fenestro | Elŝutu

La 546-a E-elsendo ĉe www.pola-retradio.org el la 03.05.2016:

– Nia sondokumento referencas al la aŭtuna (2015) Malferma Tago en la Centra Oficejo de UEA en Roterdamo. En ĝia kadro okazis aparta programero >La Ĝenerala Direktoro respondas<, kio ligiĝis kun la planata emeritiĝo de Osmo Buller. Komence de majo venas la lastaj tagoj de lia oficado. Tiun horon ni sonregistris kaj hodiaŭ aŭdiĝas ĝia 1-a parto. – Niaj aktualaĵoj referencas al la festaj en Pollando tagoj, ne nur de la 1-a de majo kiel la laborista tago. La 2-an de majo poloj festis la Tagon de la (blanka-ruĝa) Flago; la 3-an de majo pasas la 225-a datreveno de la proklamo de la unua en Eŭropo moderna Konstitucio, kiu daŭre estas grava elemento de pola, nacia memoro. – En Scienca Bulteno ni informas pri interesa kunlaboro de biologoj kaj matematikistoj pri monarkopapilio. La sciencbultena temo estas paralele legebla kaj aŭskultebla en la rubriko „Sciencaj informoj”. Ankaŭ la 1-a parto de la sondokumento >Ĝenerala Direktoro, Osmo Buller respondas< aŭdiĝas en la rubriko „Antaŭ la mikrofono”.

--------------------------------------------------------------------------------

Aŭtuna Malferma Tago (2015) de la Centra Oficejo de UEA – dua parto
[2016-05-06]
https://pola-retradio.org/2016/05/autuna-malferma-tago-2015-de-la-centra-oficejo-de-uea-dua-parto/

En la programo de la aŭtuna Malferma Tago de la Centra Oficejo en Rotterdamo (28.11.2015) apartan respondohoron  havis Osmo Buller, la Ĝenerala Direktoro de UEA . En la tria kaj lasta fragmento de tiu ĉi renkontiĝo aŭdiĝas multaj interesaj rememoroj, kelkaj anekdotoj kaj liaj postoficaj planoj. Nia Redakcio aliĝas al la laste aŭdiĝantaj vortoj de prof. Humphrey Tonkin, kiu dankis al Osmo Buller pro lia laboro por Esperanto kaj la Universala E-Asocio. Ni samtempe aldonas dezirojn  de sano, sukcesa postofica aktivado kaj feliĉo – kun la espero pri pliaj interesaj renkontiĝoj en la E-komunumo ! El la elsendo 06.05.2016 – 13’44”

--------------------------------------------------------------------------------

E_elsendo el la 06.05.2016
[2016-05-06]
https://pola-retradio.org/2016/05/e_elsendo-el-la-06-05-2016/

Podkasto: Ludu en nova fenestro | Elŝutu

La 547-a E-elsendo el la 06.06.2016 ĉe www.pola-retradio.org:

– Nia sondokumento referencas al la aŭtuna (2015) Malferma Tago en la Centra Oficejo de UEA en Roterdamo. En ĝia kadro okazis aparta programero >La Ĝenerala Direktoro respondas<, kio ligiĝis kun la planata emeritiĝo de Osmo Buller. Komence de majo venas la lastaj tagoj de lia oficado. Hodiaŭ ni prezentas la 2-an parton kun demandoj de i.a. Humphrey Tonkin, Claude Nourmont, Johan Derks kaj intervenoj de Rob Moerbek kaj Tuomo Grundstöm. – Komenca kultura kroniko enhavas informojn pri inaŭgurita ekspozicio pri Henryk Sienkiewicz en la varsovia Muzeo de Sendependeco en la 170-a naskiĝdatreveno de la pola Nobel-premiito, i.a. la aŭtoro de la romano „Quo Vadis”; Ni informas pri registro de la varmia dialekto el la nordorienta Pollando en la listo de la pola kulturheredaĵo. Muzike akompanas nin Andrzej Tomocki per malnova varsovia kanzono kun parafrazita titolo „Ĉu ŝatas vi amludon”. La kulturktronikaj informoj estas parelele aŭdeblaj kaj legeblaj en la rubriko: „Kulturkroniko”. La 2-a parto de la sondokumento el la Malferma Tago en Roterdamo (28.11.2015) aŭdeblas aparte en la rubriko „Antaŭ la mikrofono”.

--------------------------------------------------------------------------------

Ekspozicio pri Henryk Sienkiewicz en la varsovia Muzeo de Sendependeco
[2016-05-06]
https://pola-retradio.org/2016/05/ekspozicio-pri-henryk-sienkiewicz-en-la-varsovia-muzeo-de-sendependeco/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 06.05.2016

--------------------------------------------------------------------------------

Varmia dialekto el la nordorienta Pollando en la listo de la pola kulturheredaĵo
[2016-05-06]
https://pola-retradio.org/2016/05/varmia-dialekto-el-la-nordorienta-pollando-en-la-listo-de-la-pola-kulturheredajo/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 06.05.2016

--------------------------------------------------------------------------------

16 finalanoj en la konkurso Arbo de la Jaro 2016
[2016-05-10]
https://pola-retradio.org/2016/05/16-finalanoj-en-la-konkurso-arbo-de-la-jaro-2016/

Dek ses arboj el la tuta Pollando inkluzive de plurjarcentaj kverkoj kaj jarcentaj tilioj troviĝas en la finalo de la konkurso Arbo de la Jaro 2016. La venkinto estos elektita de internaŭtoj dum la junia voĉdonado. Temas pri laŭvica konkurseldono organizita de la ekologia-kultura Klubo Gaja.  La ĵurio por la fina rivalado elektis 16 el inter 100 plej ŝatataj kaj plej alte taksataj arboj rekonitaj de la loka socio. Laŭ la ĵurimembro doktoro Zbigniew Wilczek arboj nedisigeble ligiĝas kun la historio memorigante gravajn eventojn, personojn, legendojn. Nunjare al la konkurso estis anoncita i.a.  tilio de Humboldt en Dyszna.  Antaŭ 200 jaroj Aleksander Humboldt enkondukis novan formon de la naturprotekto, kiu estas la Naturmonumento. Dank’ al tio kontraŭ la forhako estis savitaj multaj eksterordinaraj arboj. Inter la plej malnovaj kandidatoj al la titolo Arbo de la 2016-a  troviĝas la 700-jara kverko de Bażyński en la loko Kadyny en la varmia-mazuria vojevodio. Antaŭ pli ol 100 jaroj ĝi estis konata kiel Jarmila Kverko de Germanio kaj havis entrunkan spacon, en kiu libere povis kunesti 11 soldatoj kun plena militekipaĵaro. Inter menciindaj arboj kandidatoj troviĝas krome la 650-jara kverko Józef en la loko Wiśnowa, 300-jara  kverko Zawiadowca en Konin, la 250-jara tilio Cecylia en Krościenko Wyżne, la 260-jara platano en Dobrzyca   kaj 145-jara pirujo Matula en Mikołów. Pri la titolo rivalos ankaŭ preskaŭ 100-jaraj Tri Insurgentaj Oranĝujoj plantitaj omaĝe al la tri Sileziaj Insurekcioj en Ruda Śląska kaj 80-jara Kurbkreska Arbaro en Nowe Czarnowo. Ĝi konsistas el 400 karakterize kurbiĝintaj pinoj. Membroj de la organiza klubo Gaja engaĝiĝas por la defendo de la animalaj rajtoj kaj realigas programojn kaj kampanjojn,  kiuj profundigas la komprenon pri la loko de homo en ekosistemo.

El la elsendo 10.05.2016. Legas Tomek – 2’18”

--------------------------------------------------------------------------------

Rifuĝintoj en Pollando 2016
[2016-05-10]
https://pola-retradio.org/2016/05/rifugintoj-en-pollando-2016/

Preskaŭ 4 mil eksterlandanoj ekde la jarkomenco klopodis akiri en Pollando la statuson de rifuĝinto. Plej multaj estis civitanoj de Rusio el Ĉeĉenio 2,6 mil personoj, Taĝikio – 475 kaj Ukrainio – 455.  Inter aliaj estis 112 loĝantoj de Armenio, 56 de Turkio, 41 de Kartvelio, 20 de Kirgizio kaj 19 de Sirio.  La migrosituacion en Pollando daŭre karakterizas intensa alvenado de ukrainanoj. La statuson de rifuĝinto en diversaj kategorioj ricevis 82 personoj, 746 personoj ricevis negativan respondon. 3,3 mil kazoj finiĝis per fermo de la traktado. Ekde la jarkomenco vojevodoj ricevis de eksterlandanoj pli ol 40 mil petpostulojn pri legalizo de la estado (portemta, konstanta kaj longdaŭra rezidanto de la Eŭropa Unio). En prema plimulto ili venis de ukrainanoj.

El la elsendo 10.05.2016. Legas Milada – 1’02”

--------------------------------------------------------------------------------

E_elsendo el la 10.05.2016
[2016-05-10]
https://pola-retradio.org/2016/05/e_elsendo-el-la-10-05-2016/

Podkasto: Ludu en nova fenestro | Elŝutu

La 548-a E-elsendo ĉe www.pola-retradio.org el la 10.05.2016:

– Nia sondokumento referencanta al la aŭtuna (2015) Malferma Tago en la Centra Oficejo de UEA en Roterdamo enhavas la 3-an kaj la lastan fragmenton de la registrita tiam programero >La Ĝenerala Direktoro respondas<. – Niaj aktualaĵoj referencas al klopodoj de la entrepreno ORLEN variigi la naftoliverajn fontojn, al la nunjara plebiscito en Pollando pri Arbo 2016 kaj al plej aktualaj donitaĵoj pri rifuĝantoj, kiuj celas Pollandon. – La sciencbultena temo proksimigas eksperimenton, kiu respondas la demandon, kiel mono influas la konduton de infanoj. Du aktualaĵoj kaj la sciencbultena temo estas paralele legeblaj kaj aŭskulteblaj en la rubrikoj „Novaĵoj” kaj „Sciencaj informoj”. Ankau la 3-a kaj samtempe la lasta parto de la sondokumento „Ĝenerala Direktoro, Osmo Buller respondas” aŭdiĝas en la rubriko >Antaŭ la mikrofono<.

--------------------------------------------------------------------------------

Mono influas la konduton de infanoj
[2016-05-10]
https://pola-retradio.org/2016/05/mono-influas-la-konduton-de-infanoj/

Mono influas la konduton de infanoj, eĉ de tiuj, kiuj ne konas ĝian valoron. Disponante pri mono malgrandaj infanoj pli engaĝiĝas kaj kocentriĝas pri iu laboro, sed samtempe malpli volonte helpas al aliaj, dividas sian propraĵon kun aliaj, malpli pretas al seninteresa donacado.  Tion konkludis sciencistoj el la Universitatoj de Minesoto kaj Ilinojo. La eksperimenton partoprenis 550 infanoj el Pollando kaj Usono en la aĝo de 3 ĝis 6 jaroj. Komence ili estis petitaj klasifiki monon aŭ butonojn kaj post la plenumo de la tasko kunmeti puzlon. Evidentiĝis, ke 73 procentoj de infanoj, kiuj klasifikis monon kapablis koncentriĝi pri puzlokunmetado almenaŭ du minutojn, nur 56 procentoj kapablis tion en la grupo, kiu  klasifikis butonojn. Laŭvica eksperimento estis simila, sed ĉi-foje post la klasifiko de mono aŭ butunoj infanoj devis helpi al la kunordiganto kolekti kolorajn krajonojn por alia infano. Infanoj, kiuj ludis per vera mono malpli volonte plenumis tiun taskon ol tiuj, kiuj klasifikis butonojn. Esploristoj decidis fine ekzameni ĉu similan efikon povos kaŭzi bombonoj. Ĉi-foje infanoj formis tri grupojn klasifikante monon, butonojn aŭ bombonojn. Post la fino de la tasko la infanoj estis informitaj, ke ili povas elekti kaj preni por si 6 glubildojn kun la fabelaj herooj. Ĉiuj infanoj klasifikantaj monon prenis almenaŭ po tri glubildojn, en la butona grupo nur 78 procentoj kaj en la grupo bombona 76 procentoj de la infanoj. Sekve la infanoj ricevis la informon, ke ili povas (sed ne devas) donaci parton de siaj glubildoj al infanoj, kiuj ne partoprenis la eksperimenton, do ne havis la ŝancon ricevi la glubildojn. Infanoj, kiuj klasifikis monon  dividis siajn gajnotaĵojn  multe malpli volonte ol la aliaj. Priskribo de ĉi tiu eksperimento aperis en „Psychological Science”. Laŭ profesoro Lan Chaplin el la Ilinoja Universitato mono estas esenca faktoro de la socikultura vivo. La akiritaj rezultoj konfirmas, ke jam trijaraj infanoj troviĝas sub la forta influo de mono, kio povas influi iliajn atingaĵojn, senavarecon kaj interpersonan ekvilibron. Laŭ profesorino Vohs la eksperimento spegulas la socikulturajn modelojn en Eŭropo, Azio kaj la Norda Ameriko, kio estas grava malkovro por personoj okupiĝantaj pri monpsikologio.

El la elsendo 10.05.2016. Legas Tomek  – 2’47”

--------------------------------------------------------------------------------

Raporto pri la regado de la antaŭa koalicio
[2016-05-13]
https://pola-retradio.org/2016/05/raporto-pri-la-regado-de-la-antaua-koalicio/

Lastmerkrede la registaro kun unuopaj ministroj prezentis detalan raporton pri la 8-jara regado de la koalicio Civitana Platformo/Pola Kamparana Partio, kiun la ĉefministro Beata Szydło promemesis antaŭ duona jaro transprenante la regadon. La raporto bildigas la staton de la ŝtato, kiun renkontis la registaro transprenante la regadon en novembro 2015, la skalon de patologioj, korupto, malmastrumemo kaj malŝparado de la publikaj rimedoj, kio estas taksita sume je 340 milionoj da zlotoj. La raportoj estis faritaj baze de dokumentoj de ĉiu el la ministerioj. Multaj konkretaj donitaĵoj devenas el la raportoj de la Plej Supera Kontrolĉambro.

El la elsendo 13.05.2016. Legas Krystyna – 0’52”

--------------------------------------------------------------------------------

Intensaj agadoj de rusaj specialaj servoj
[2016-05-13]
https://pola-retradio.org/2016/05/intensaj-agadoj-de-rusaj-specialaj-servoj/

Polaj invigilservoj atentigas, ke lige kun la proksimiĝanta NATO-pintrenkonto en Varsovio estas konstatitaj intensaj agadoj de rusaj specialaj servoj. El informoj prezentitaj dum la parlamenta komisiono por la specialaj servoj rusoj preparas agadojn kontraŭ Pollandon. Kiel informis la radiostacio RFM FM vastskale planita kampanjo de Kremlo plej verŝajne estas ligita kun la informa milito, kies kulimino estus okazonta rekte antaŭ la julia NATO-pintrenkonto. La estro de la parlamenta komisiono Marek Opioła konfirmis, ke la rusaj servoj jam komencas uzi kanalojn de propagando kaj misinformado. Temas ne sole pri la Interreto, sed ankaŭ pri amaskomunikiloj en Pollando kaj eĉ en Eŭropo.

El la elsendo 13.05.2016. Legas Krystyna – 0’55”

--------------------------------------------------------------------------------

Nova muzeo en Vroclavo enhavas la manuskripton de „Sinjoro Tadeo”
[2016-05-13]
https://pola-retradio.org/2016/05/nova-muzeo-en-vroclavo-enhavas-la-manuskripton-de-sinjoro-tadeo/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 13.05.2016

--------------------------------------------------------------------------------

Omaĝa basreliefo dediĉita al pola pentristo Józef Chełmoński
[2016-05-13]
https://pola-retradio.org/2016/05/omaga-basreliefo-dedicita-al-pola-pentristo-jozef-chelmonski/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 13.05.2016

--------------------------------------------------------------------------------

E_elsendo el la 13.05.2016
[2016-05-13]
https://pola-retradio.org/2016/05/e_elsendo-el-la-13-05-2016/

Podkasto: Ludu en nova fenestro | Elŝutu

La 549-a E-elsendo el la 13.05.2016 ĉe www.pola-retradio.org:

– Nia hodiaŭa felietono – kiun ni memorigas el nia arkivo – rakontas pri unu el la plej malnovaj urboj en la centra Pollando Sochaczew [sohaĉef], troviĝanta proksime de Varsovio. – Komencaj informoj rilatas al la registara raporto pri la stato de la ŝtato post la 8-jara oficado de la Civitana Platformo kaj Pola Kamparana Partio, kaj al mobiliziĝo de Kremlo antaŭ la julia NATO-pintrenkonto. – Komenca kultura kroniko sciigas pri la plej nova Muzeo kreiĝinta en Vroclavo (la sudokcidenta Pollando), kies ĉeftrezoro estas la manuskripto de „Sinjoro Tadeo” de Adam Mickiewicz, konata al esperantistoj pro la genia traduko de Antoni Grabowski. Ni informas krome pri omaĝa basreliefo dediĉita al pola pentristo Józef Chełmoński [juzef ĥeŭmonski] en aprilo senvualigita en la varsovia preĝejo de S-ta Kruco. – E-informoj rilatas al aprila lingva simpozio en Novjorko, al la lasta libro de Jules Verne (kun aludoj al Esperanto) finverkita de la kataluna verkisto Abel Montagut kaj publikigita hispanlinge, al la aprila Tago de Libro en kelkaj hispanaj urboj, Muzike ni memorigas la kanton de „Kaj tiel plu” – „La fonto de Gandesa” el ilia unua KD eldonita de Vinilkosmo „Sojle de la klara temp’”. Aktualaĵoj kaj la kulturktronikaj informoj estas paralele aŭdeblaj kaj legeblaj en la rubriko: „Novaĵoj” kaj „Kulturaj informoj”.

--------------------------------------------------------------------------------

Ĉu for de la Unio
[2016-05-17]
https://pola-retradio.org/2016/05/cu-for-de-la-unio/

Preskaŭ duono de la balotantoj en ok grandaj ŝtatoj de la Eŭropa Unio volas voĉdoni pri plia membreco de sia lando en la Unio, kiel la 23-an de junio en la propra plebiscito faros britoj. Tio rezultas el la sondado de Ipsos/MORI okazigita inter la 25-a de marto kaj la 8-a de aprilo baze de interparoloj kun 500-1000 respondantoj en ĉiu el la landoj, en kiu okazis la opinisondado.  Preskaŭ 50 procentoj de la respondintoj en Belgio, Francio, Germanio, Italio, Pollando, Hispanio, Svedio kaj Hungario taksis, ke la brita plebiscito elvokos similan efekton en aliaj landoj de la Unio. Pli ol la duono de la balotantoj asertas, ke se Britio forlasos la Union ili sekvos ĝian ekzemplon. Laŭ „Financial Times” eŭropanoj manifestas pli grandan entuziasmon por la eblo voĉdoni mem ol por la forlaso de la Unio. Por forlaso de la Unio volas voĉdoni – laŭ la menciita opinisondado – 48 procentoj de italoj, 41 procentoj de francoj, 34 procentoj de germanoj, 26 procentoj de hispanoj. En Pollando temas nur pri 22 procentoj de balotantoj.

El la elsendo 17.05.2016. Legas Tomek – 1’19”

--------------------------------------------------------------------------------

Pola prezidenta paro en Italio
[2016-05-17]
https://pola-retradio.org/2016/05/pola-prezidenta-paro-en-italio/

Prezidento Andrzej Duda kune kun la edzino faras viziton en Italio. Post la interparolo kun la itala ĉefministro Matteo Renzi en Romo, dum la gazetara konferenco ili esprimis la opinion,  ke la migrokrizo devas esti solvata ĉe la fontoj, tio estas tie, kie aktuale regas malfacila situacio, militsituacio, de kie homoj fuĝas, kio konsekvence kreas migropremon. La pola prezidento subtrekis, ke kun la itala ĉefministro ili samopinias, ke ĉiu iniciato, kiu ebligos solvi ĉi tiun problemon estas valora kaj konsiderinda. Marde la pola prezidento renkontiĝis kun sia itala partnero Sergio Mattarella. Posttagmeze Andrzej Duda prezentis prelegon en la Defendakademio de NATO kaj renkontiĝis kun la aŭtoritatoj de la altlernejo. En la lasta vizittago – merkrede la pola prezidento kune kun la edzino partoprenos solenaĵojn lige kun la 72-a datreveno de la venka batalo apud Monte Cassino, en kiu gravan rolon havis poloj.

El la elsendo 17.05.2016. Legas Barbara – 1’13”

--------------------------------------------------------------------------------

Germanio grandigas elspezojn por la armaj fortoj
[2016-05-17]
https://pola-retradio.org/2016/05/germanio-grandigas-elspezojn-por-la-armaj-fortoj/

La defendministro de Germanio, Ursula von de Leyen anoncis la 10-an de majo la decidon grandigi la peronalan staton de Bundeswehr je 14,3 mil militistoj kaj 4,4 civilaj laborantoj. Laŭ la estro de la soldata sindikato Andre Wuestner tio estas 180-procenta ŝanĝo en la germana defendopolitiko, ĉar ekde la unuiĝo de Germanio la personala konsisto de la germana armeo malkreskis. La kreskoprocezo daŭros sep jarojn. Ĝis la 2020-a jaro la buĝeto de la germana defendoministrio kreskos de 34,3 miliardoj da eŭroj ĝis 39,2 miliardoj. Von der Leyen pli frue anoncis kadre de Bundeswerh establon de taĉmentoj por kontraŭbatali ciberatakojn, kiuj kreiĝos jam nunjare, sed plenan pretecon atingos en 2021. Tiam ili konsistos el 13, 5 mil specialistoj pri informadiko. Kreiĝos tiucele aparta fakultato. Sed jam nun ĉiujare la germanaj armeaj fortoj enlaborigos po 800 civilulojn kaj 700 soldatojn, komputilajn specialistojn.

El la elsendo 17.05.2016. Legas Milada – 1’26”

--------------------------------------------------------------------------------

E_elsendo el la 17.05.2016
[2016-05-17]
https://pola-retradio.org/2016/05/e_elsendo-el-la-17-05-2016/

Podkasto: Ludu en nova fenestro | Elŝutu

La 550-a E-elsendo ĉe www.pola-retradio.org el la 17.05.2016:

– En la literatura segmento de nia nunsemajna elsendo ni prezentas la 42-an fragmenton de „Quo Vadis” de Henryk Sienkiewicz en la E-traduko de Lidia Zamenhof; – Niaj aktualaĵoj koncernas la nunsemajnan viziton de la pola prezidenta paro en Italio, la opiniojn de 8 grandaj EU-landoj kuntekste de la junia plebiscito en Britio, la planojn kreskigi la armeajn fortojn de Germanio. – En Scienca Bulteno ni prezentas la rezultojn de la italaj esploroj pri la salubra efiko de la kontakto kun la artverkoj kaj informas pri la lasta foiro de inventistoj en Parizo „Concours Lépine”, kie poloj ĝuis veran sukceson. La aktualaĵoj kaj sciencbultenaj temoj estas paralele legeblaj kaj aŭskulteblaj en la rubrikoj „Novaĵoj” kaj „Sciencaj informoj”. Muzike akompanas nin „Sunradio” de Esperanto Desperado, kiu devenas el la KD „Hotel Desperado” eldonita de Vinilkosmo.

--------------------------------------------------------------------------------

Polaj inventaĵoj premiitaj en Parizo
[2016-05-17]
https://pola-retradio.org/2016/05/polaj-inventajoj-premiitaj-en-parizo/

Sep orajn medalojn, ok arĝentajn kaj naŭ bronzajn akiris polaj inventistoj dum la Internacia Foiro de Inventemo  „Concours Lépine” en Parizo. La sistemo de la navigado kaj avertado de blinduloj, nanokompozita materialo – grafenpetaloj metalizitaj per nikelo, termoefika maniero detrui plurmaterialajn pakumojn, elektronika lupeo funkcianta kun la uzo de plurfunkcia poŝtelefono, aŭdosistemo stimultanta la cerbon de frunaskitoj en inkubatoro – jen nur kelkaj el la polaj inventaĵoj distingitaj per la oraj medaloj. En la 115-a eldono de la Foiro „Concours Lépine”, organizita ekde 1901,  krom la menciitaj medaloj poloj ricevis tri medalojn de AISF (Societo de la francaj inventantoj kaj produktantoj) kaj kelkajn specialajn medalojn. En la konkurso estis prezentitaj pli ol 600 inventaĵoj. Unu kvarono estis distingita, inkluzive de ĉiuj el Pollando.

El la elsendo 17.05.2016. Legas Tomek  – 1’03”

--------------------------------------------------------------------------------

Kontakto kun arto pozitive influas homan sanon
[2016-05-17]
https://pola-retradio.org/2016/05/kontakto-kun-arto-pozitive-influas-homan-sanon/

Rigardado de artverkoj reduktas streson kaj pozitive influas sanon. Tio estas la ĉefrezulto de sciencistaj esploroj inter personoj 19-81-jaraĝaj en Bolonjo. Italaj sciencistoj ekzamenis la reagon de la homa organismo post la rigardado de freskoj en sanktejo en Piemonto. La unuan fojon oni faris precizajn mezuradojn pri organismoŝanĝoj sekve de la kontakto kun la belarto. La ekzamenadoj okazis en la majesta 16-jarcenta sanktejo en Vicoforte apud Cuneo, kiu famas pri la plej granda en la mondo elipsoforma kupolo ornamita per freskoj. En la eksperimento partoprenis personoj kun mezgrada kaj supera klereco, kiuj havis averaĝan kontakton kun arto. Antaŭ la eniro kaj post la eliro de la subigitaj al ekzamenado vizitantoj kuracistoj de loka sankonsultejo prenis de ili la salivprovaĵojn por konstati la nivelon de kortizolo. Temas pri la tiel nomata hormono de streso. Ĝia troo kondukas al multaj malsanoj, kor-angiaj komplikaĵoj, perturboj de la rezistosistemo, deprimo, kronika laco. Ĉe la partoprenintoj de la eksperimento oni konstatis la malkreskon de la nivelo de kortizolo meze je 60 procentoj. Eĉ 90 procentoj de ili konfesis, ke post la rigardado de la freskoj ili fartis pli bone. Kvankam la kontakto kun arto kiel terapimetodo ne estas io nova, tamen la unuan fojon dank’ al la menciita  analizo eblis ekzameni la salubran efikon de kulturo kaj arto je la homa sano. Tio malfermas novajn eblojn subteni la kuracadon de diversaj malsanoj, ekzemple Alzheimer-malsanon ankaŭ pere de kontakto kun artverkoj.

El la elsendo 17.05.2016. Legas Barbara  – 2’05”

--------------------------------------------------------------------------------

E_elsendo el la 20.05.2016
[2016-05-20]
https://pola-retradio.org/2016/05/e_elsendo-el-la-20-05-2016/

Podkasto: Ludu en nova fenestro | Elŝutu

La 551-a E-elsendo el la 20.05.2016 ĉe www.pola-retradio.org:

– Nia komenca kultura kroniko informas pri la daŭranta en Varsovio Librofestivalo; pri la aplikaĵo ArtSherlock enŝutebla en poŝtelefonon, dank’ al kiu eblos serĉi kaj identigi artverkojn rabitajn en Pollando dum la 2-a mondmilito; pri kreiĝanta en Ĉilio Muzeo de Ignacy Domeyko, pri kiu ni felietonis en nia programo el la 03.08.2013. – Ĉi-semajne ni direktiĝas al Krakovo (la suda Pollando) ne por viziti, sed por rakonti pri la daŭrantaj tie du interesaj eventoj. Temas pri la 16-a Festivalo de la Scienco, okazanta sub la devizo „Tempo kaj spaco”, al kiu patronas pola verkisto Stanisław Lem. Temas krome pri la 3-a eldono de Copernicus Festivalo organizita de Kopernik-Centro de Interbranĉaj Esploroj dediĉita al la ideo de Belo en la scienco, al diversaj dimensioj de scienco en la kulturo. – E-informo prezentas riĉan sciencan programon de la 101-a Universala Kongreso de Esperanto en Nitro. – En la fino aŭdiĝas leterkesta programero. Muzike akompanas nin Jadwiga Dzięgielewska en la E-versio de la pola kanzono de Jonasz Kofta kaj Andrzej Korzyński „Aŭtobusoj plorantaj per pluvo”. En Leterkesto ni citas el la kanzono de Ĵomart kaj Nataŝa „Delonge” devenanta el ilia „Ruĝa Albumo”. Kulturktronikaj informoj kaj informo pri krakovaj festivaloj estas paralele aŭdeblaj kaj legeblaj en la rubrikoj: „Novaĵoj” kaj „Kulturkroniko”.

--------------------------------------------------------------------------------

Sciencaj festivaloj en Krakovo
[2016-05-20]
https://pola-retradio.org/2016/05/sciencaj-festivaloj-en-krakovo/

En Krakovo lastĵaŭde komenciĝis la 16-a Festivalo de la Scienco, al kiu patronecas sciencfikcia verkisto, filozofo kaj futurologo Stanisław Lem, kies 10-a mortodatreveno pasas nunjare. La devizo de la nunjara festivalo estas „Tempo kaj spaco”, al kiu Lem forte ligis en sia verkado. Iam la fantasta-scienca kreado de Lem estis konsiderita kiel fikcio, sed nun la mondoelementoj de liaj verkoj speguliĝas en la realaj scienatigaĵoj. La ideoj de Stanisław Lem antaŭ 50 jaroj neimageblaj hodiaŭ estas realo. Tio, kio estis fantazio, nun – kiel la ekzemple virtuala realo – funkcias.  La festivalon ĉiujare organizas alia altlernejo, ĉi-jare temas pri la krakova Pedagogia Universitato. Pli frue, ĉar marde ankaŭ en Krakovo komenciĝis la tria eldono de Copernicus Festivalo organizita de la Universala Semajnrevuo kaj la Kopernik-Centro de Interbranĉaj Esploroj. La nunjara festivala eldono celas montri diversajn dimensiojn de scienco en la kulturo kaj rilatas al la ideo de belo. En la daŭro de Cipernicuas Festival la partoprenantoj konsideros la kriteriojn de bela, ĝian naturon kaj ankaŭ tion, kiel la ideo de belo funkcias en matematiko, filozofio aŭ religio. En la festivala katalogo troviĝas ankaŭ artikolo de nia redakcia kolego Tomasz Miller sub la titolo „Belo egalsignifas veron”, en kiu li atentigas i.a., ke simile kiel faris tion antikvuloj kiel escencon de belo ni agnoskos simetrion, do nuntempaj fizikistoj fariĝas ne sole serĉantoj de vero, sed ankaŭ estetikuloj laŭ la kosma skalo”.

El la elsendo 20.05.2016. Legas Barbara  – 2’22”

--------------------------------------------------------------------------------

Varsovia Librofoiro (2016)
[2016-05-20]
https://pola-retradio.org/2016/05/varsovia-librofoiro-2016/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 20.05.2016

--------------------------------------------------------------------------------

La aplikaĵo ArtSherlock pri artverkoj rabitaj en Pollando dum la 2-a mondmilito
[2016-05-20]
https://pola-retradio.org/2016/05/la-aplikajo-artsherlock-pri-artverkoj-rabitaj-en-pollando-dum-la-2-a-mondmilito/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 20.05.2016

--------------------------------------------------------------------------------

Muzeo de Ignacy Domeyko en Ĉilio
[2016-05-20]
https://pola-retradio.org/2016/05/muzeo-de-ignacy-domeyko-en-cilio/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 20.05.2016

--------------------------------------------------------------------------------

Nova prezidento de Aŭstrio
[2016-05-24]
https://pola-retradio.org/2016/05/nova-prezidento-de-austrio/

La nova prezidento de Aŭstrio, Alexander Van der Bellen alvokis la civitanojn en sia unua publika elpaŝo post la anonco de la balotrezultoj, ke ili ne pufigu dividojn, kiuj montriĝis dum la balotkampanjo. Li atentigis, ke estas necesa „nova kulturo de dialogo” kaj politiko, kiu ne okupiĝas pri si mem, sed pri realaj problemoj, ankaŭ pri kolero reganta en la lando. Van der Beller subtenita de verduloj ricevis 50,35 procentojn de la voĉoj. Lia rivalo el Aŭstra Partio de Libereco, Norbert Hofer 49,65 procentojn.

El la elsendo 24.05.2016. Legas Krystyna – 0’43”

--------------------------------------------------------------------------------

Traktoroj el Pollando
[2016-05-24]
https://pola-retradio.org/2016/05/traktoroj-el-pollando/

La firmao Ursus, la plej granda produktanto de traktoroj kaj agrikulturaj maŝinoj planas restariigi kontaktojn kaj akiri novajn klientojn, i.a. sur la skandinavia merkato. Ursus krome volas plibonigi sian pozicion sur la orientaj merkatoj kaj en tiaj landoj, kiel Ĉeĥio, Slovakio, Hungario, Nederlando, Slovenio kaj Kroatio, kie estas eksportataj elfaraĵoj el kompleksa oferto de la firmao. La planoj de Ursus ligiĝas ankaŭ kun la ekstereuropaj merkatoj. Pasintjare ĝi subskribis grandan kontrakton kun Tanzanio kun la valoro de 55 milionoj da dolaroj por la livero de 2400 traktoroj. Produktotaj en Pollando ili estos muntataj de tanzanianoj, kiuj estis instrukciitaj de poloj. La pola firmao en 2013 subskribis la unuan kontrakton en Afriko  kun la etiopa kompanio pri livero de traktoroj, ekipo de riparcentroj kaj livero de vicelementoj. Aktuale Ursus intencas instali la traktoran muntolinion en Alĝerio.

El la elsendo 24.05.2016. Legas Tomek – 1’36”

--------------------------------------------------------------------------------

Tensioj en la rilatoj inter Turkio kaj EU
[2016-05-24]
https://pola-retradio.org/2016/05/tensioj-en-la-rilatoj-inter-turkio-kaj-eu/

Konsilanto de la turka prezidento Recep Tayyip Erdogan deklaris lunde, ke Turkio povas suspendi ĉiujn interkompreniĝojn kun la Eŭropa Unio, inkluzive de tiuj pri la dogana unio kaj denova akceptado de enmigrantoj, se la Unio daŭre aplikos „duoblajn normojn”. La 18-an de marto Turkio kaj la Unio subskribis interkompreniĝon pri solvo de la migrokrizo. Ĝi premisas, ke Ankaro reakceptos ĉiujn enmigrantojn, kiuj nelegale traiĝas sur la grekajn insulojn. Reciproke la Unio promesis financan subtenon kaj vizan liberigon, kondiĉe, ke Turkio plenumos 72 kriteriojn. Lunde interparolante kun Erdogan Merkel atentigis pri la neceso de ilia plenumo. Por certigi al la turkaj civitanoj senvizan persontrafikon kun la Unio estas necesaj i.a. ŝanĝoj en la kontraŭterorista leĝo.

El la elsendo 24.05.2016. Legas Krystyna – 1’05”

--------------------------------------------------------------------------------

Sovaĝaj, arbaraj abeloj
[2016-05-24]
https://pola-retradio.org/2016/05/sovagaj-arbaraj-abeloj/

La stato de la sovaĝaj abeloj en la arbaraj abeluloj estas taksita kiel bona kaj ilia mielo – bonkvalita. Temas pri la projekto “Tradicia mielproduktado, kiel savo por la sovaĝaj abeloj en arbaroj”, kiu estis realigita en kvar arbarkompleksaj regionoj de la nordorienta Pollando.  Kadre de la preskaŭ dujara projekto okazis i.a. elkonstruo de arbaraj abelujoj kaj arbartrunkaj abelujoj, instrukciado de arbaraj mielproduktantoj, establo de edukvojetoj, sciencaj esploroj kaj juristaj analizoj. La sciencaj esploroj sub la gvido de doktorino Beata Madras-Majewska koncentriĝis pri observado de kondukto de abelaj familioj sur terenoj, kie kreiĝis la  arbaraj abeluoj, pri pritakso de la specia aparteno de abeloj kaj ilia sanstato. Oni taksis ankaŭ la kvaliton de la arbarabeluja mielo. Kvankam evidentiĝis, ke sovaĝaj abeloj sur la esploritaj terenoj reprezentas tri rasojn: centraeŭropan, ukrainan kaj kaŭkazian,  tamen la plimulto estis rasmiksitaj. Kiel la ĉefan atingaĵon de la projekto oni taksis kreskon de la socia konscio pri la rolo kaj signifo de sovaĝaj abeloj en la naturo kaj kreskantan intersiĝon pri la arbara abelbredado. Tiuj tradicioj en Pollando malaperis en 18-a jarcento kaj komence de la 19-a jarcento ne nur pro la evoluo de agrikulturo, industrio kaj pli efikaj metodoj bredi abelojn, sed ankaŭ pro administraciaj malpermesoj. Aktuale la tradicia arbara abelbredado transdaŭris en la suda Uralo, en la Baŝkira Respubliko en Rusio. Mielo produktata de sovaĝaj abeloj estas tie varo serĉata kaj atingas altajn prezojn.

El la elsendo 24.05.2016. Legas Maciek  – 1’55”

--------------------------------------------------------------------------------

Malaperas arkipelagoj
[2016-05-24]
https://pola-retradio.org/2016/05/malaperas-arkipelagoj/

La nivelo de la maroj kaj oceanoj kreskas en la tuta mondo, sed en la regiono de Salomona Insularo la altiĝo estas escepte alta kaj egalas al 7 milimetroj jare, kio estas duoble pli ol la meza indico.  La Salomona Insularo estas lando agrukultura, kie oni kultivas kososnuksojn, batatojn, kakaoarbojn. En la loka mastrumado industrio okupas nur 9 procentojn. La emisiado de la forcejaj gasoj, kiujn oni kulpigas kiel la ĉefan kaŭzanton de la globskala varmiĝo estas tie apenaŭa. Sed ĝuste pro sia malfavora situo la Insularo suferas aparte pro gasoj produktataj kaj emisiataj en la aeron de la monda industrio kaj transporto. Malfavoras aldone la situacion blovantaj tie ŝiraj ventoj. La analizo de la aviadaj kaj satelitaj mapoj, kion faris sciencistoj el la Universitato en Queensland elmontras, ke antaŭ la 2014-a jaro la Salomona Insularo malgrandiĝis je kvin insuloj kun la surfaco inter unu kaj kvin hektaroj. Aldone la surfaco de ses aliaj insuloj malkreskis inter 20 kaj 62 procentoj. La situacio sur la Salomona Insularo elmontras, kio atendas multajn aliajn landojn, kiuj kvankam apenaŭ portas respondecon pro la globskala varmiĝo suferas malfavoran situacion pro fortaj ventoj aŭ detruaj submaraj akvofluoj.

El la elsendo 24.05.2016. Legas Barbara  – 1’46”

--------------------------------------------------------------------------------

E_elsendo el la 24.05.2016
[2016-05-24]
https://pola-retradio.org/2016/05/e_elsendo-el-la-24-05-2016/

Podkasto: Ludu en nova fenestro | Elŝutu

La 552-a E-elsendo ĉe www.pola-retradio.org el la 24.05.2016:

– En la „Trarigardo de la E-Gazetaro” ni donas la atenton al la aprilaj numeroj de „Esperantolehti” el Finnlando kaj „La Revuo Orienta” el Japanio; – Niaj aktualaĵoj koncernas la prezidentajn balotojn en Aŭstrio kaj tensiojn inter EU kaj Turkio, krome ni informas pri eksportaj planoj de la pola firmao URSUS kaj pri pola kuirarta turisma itinero; – En Scienca Bulteno ni parolas pri la malaperantaj en la mondo arĥipelagoj kaj pri bredado de sovaĝaj (arbaraj) abeloj; La aktualaĵoj kaj sciencbultenaj temoj estas paralele legeblaj kaj aŭskulteblaj en la rubrikoj „Novaĵoj” kaj „Sciencaj informoj”. Simile en la rubriko „Felietonoj” estas legebla kaj aŭskultebla trarigardo de la E-gazetaro. Muzike akompanas nin hodiaŭ JoMo per sia kanzono „Jen Plua Foj’” el la KD „JoMo Slavumas” de Vinilkosmo.

--------------------------------------------------------------------------------

El la E-gazetaro – 24.05.2016
[2016-05-24]
https://pola-retradio.org/2016/05/el-la-e-gazetaro-24-05-2016/

Politikaj kampanjoj, balotoj, starpunktoj, perspektivoj estas temo, kiu almenaŭ en Eŭropo fantomas en ĉiu angulo. Sed kiel skribas Tuomo Grundström en sia enkonduka artikolo al la aprila „Esperantolehti” „Esperanta Finnlando” rilate al la politika situacio en la lando post la  balotoj de antaŭ unu jaro „Nia Esperantujo ne estas regata de ŝtataj organoj, sed influas kion ili faras kaj favoras. Tio estas nia esperantista intereso”. Nu, verdire mankas por mi precipa ekspliko kiel Esperantujo influas la ŝtatajn organojn, kvankam evidente, ĉi-rilataj ekzemploj ne mankas. Sufiĉas memorigi ekzemplodone Pollandon, en kiu dank’ al esperantistoj E-o ektroviĝis sur la pola listo de la kultura heredaĵo, kaj dank’ al iliaj klopodoj Unesko dum sia novembra Ĝenerala Asembleo akceptis la proponon de la  polaj aŭtoritatoj, ke sub Unesko-patroneco estu solenata en 2017 Zamenhof-Jaro. Se temas pri la ĝenerala politiko mi tuj devas konfesi, ke tio, kio okazas en Finnlando apenaŭ speguliĝas en amaskomunikiloj, ne nur polaj, sed ankaŭ ekzemple italaj, francaj, anglalingvaj. Mi citu do la opiniojn de Tuomo Grundström rilate tion, kiel en Finnlando oni vidas la eŭropan migroproblemon, aparte interesa temo al tiuj niaj aŭskultantoj, kiuj opinias sin subinformitaj politike per niaj du elsendoj semajne. Do kiel finnoj vidas la problemon? „Granda kaj akre pridisputata problemo fariĝis la ŝajne neatendita amasa rifuĝado en Eŭropon el krizaj areoj. Al Finnlando venis dum 2015 preskaŭ 33 000 rifuĝintoj petantaj azilon, pli multe ol sume iam antaŭe. Ke Finnlando ne fermis la limojn, kaŭzis kaj kaŭzas malakordojn interne de la registaro, el kies konsistigaj partioj „la finnoj” gajnis subtenon parte kontraŭante enmigradon. La registara perspektivo ja estas malfermeco al diverseco (kaj allogi produktivajn profesiulojn), sed la Eŭropan problemaron, kiun kaŭzas (ja dependas de vidpunkto) la kolonia kaj milita historio de Eŭropo mem, ĝi ne povis aŭ volis antaŭvidi”. Kun intereso mi legis tiuj ĉi vortojn de Tuomo Grundström, des pli ke ne ĉiunumere la przidanto de E-Asocio de Finnlando artikolas ekster la E-komunumaj temoj. Tiuj ĉi en la aprila numero ne mankas. La artikolo pri la julia somera kurso en Iilsami ĉefe estas interesa por finnaj esperantistoj, sed jam anonco pri la Aŭtunaj Tagoj en Taivalkoski – eĉ reference al la adiaŭa respondohoro de la Ĝenerala Direktoro de UEA, Osmo Buller vekas asociaciojn. Des pli interese estas konstati, ke la septembra evento sekvos padojn kaj paŝojn de la verkisto Kalle Päätalo,  ke i.a. oni konatiĝos kun fervojo dum la 2-a mondmilito konstruigita de germanoj, kiuj tiucele laboris militkaptitojn kaj kun multaj aliaj facetoj de Taivalkoski, kiun – kiel oni atentigas – ne ofte oni vizitas. Al la nunjaraj Aŭtunaj Tagoj oni aparte invitas eksterlandanojn. Al la propraj E-junuloj EAF proponas vojaĝstipendiojn en la alteco ĝis 400 eŭroj kondiĉe, ke la kandidatoj konas E-bazon kaj pretas raporti en la revuo post la vojaĝo pri sia partopreno en elektita araĝo. Maturaj esperantistoj estas plenkonsciaj ne nur kiel plenĝui sian esperantistecon, sed ankaŭ dividi siajn impresojn, sperton kun la aliaj. Modela aktivulo ĉi-rilate estas Jorma Ahomäki, kiu en la priparolata numero donas la atenton al la tri gravaj verkoj.  Du estas la gramatikaj verkoj – PAG de Kalocsay-Waringhien kaj PoMEGo de Wennergren, al kiuj la aŭtoro kuraĝige allogas la finnajn lingvouzantojn, argumentante ke „strukturo de la finna lingvo favoras ĝustan gramatikan uzadon en Esperanto”. La tria verko, kiun Jorma Ahomäki entuziasme rekomendas al la leganto de la revuo – ne plu komencanto, sed lingvoĝuanto estas  „Historio de la E-Literaturo” de Carlo Minnaja kaj Giorgio Silfer. Multas aliaj interesaj por la leganto informoj, sed ni lasu la aprilan numeron de „Esperanrolehti” por ekfoliumi la aprilan numeron de „La Revuo Orienta” de Japana Esperanto Instituto. La komenca sinprezento „Esperanto kaj mi” devigas la leganton salti al Meksiko, ĉar ĝuste Joaquin Rosilla Vega Acosta estas ĝia aŭtoro. Denaska esperantisto kaj patro de denaskuloj, kiu ne ĉesas miri „kiel la Esperantistoj reagas al la komunika afero”. Kiel li skribas „vere ni estas en iu nivelo de komuniko, ke ni sentas nin egalaj kaj simple la komuniko fluas kaj ni komprenas”. La revuo publikigas krome ĉi-numere du eseojn, kiuj rilatas  retrospekte al vizitoj en Eŭropo. Mizro Iwaya, la redaktoro de „Novaĵoj Tamtamas” traktas Zamenhofaĵojn en Vieno, dum Oda Komenco nostaligie rerigardas sian viziton en Slovakio de antaŭ 49 jaroj okazigitan en 1967 kadre de la trimonata vizito en Eŭropo. Ankaŭ en la periodaĵo de japanaj esperantistoj ni renkontas tre interesan rubrikon, dank’ al kiu eblas pli bone kompreni la rezonadon politikan, socian en la mondoparto, pri kiu eŭropaj amaskomunikiloj ne tre diligente raportas. Al tiuj kalkuliĝas informo pri nova dogana konvencio de la pacifikaj landoj, sed verŝajne al multaj eksterlandaj legantoj de la revuo aparte leginda estas la informo pri japanaj solvoj por akiri transfuzotan sangon. Tre proksime al mia hejmo estas la centra varsovia sangoprenejeo, sed evidentiĝas ke japanaj administrantoj de sangofero pli progresas logante al la sangooferado junulojn en la kafejoj kaj librejoj, tie aranĝante ĉambron por sangoofero. Mi certas, ke tiu artikoleto kaptos la atenton de nia redakcia kolego, Tomek – kiu de jaroj estas – kiel ni diras en Pollando – honora sangodonanto.

El la elsendo 24.05.2016. Legas Barbara  – 8’20”

--------------------------------------------------------------------------------

Kilar-premio por Alexandre Desplat
[2016-05-27]
https://pola-retradio.org/2016/05/kilar-premio-por-alexandre-desplat/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 27.05.2016

--------------------------------------------------------------------------------

La pola segmento de la Vojo de s-ta Jakobo
[2016-05-27]
https://pola-retradio.org/2016/05/la-pola-segmento-de-la-vojo-de-s-ta-jakobo/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 27.05.2016

--------------------------------------------------------------------------------

Transformita fervojstacio Kulturo (Stacja Kultura) en Rumia premiita
[2016-05-27]
https://pola-retradio.org/2016/05/transformita-fervojstacio-kulturo-stacja-kultura-en-rumia-premiita/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 27.05.2016

--------------------------------------------------------------------------------

E_elsendo el la 27.05.2016
[2016-05-27]
https://pola-retradio.org/2016/05/e_elsendo-el-la-27-05-2016/

Podkasto: Ludu en nova fenestro | Elŝutu

La 553-a E-elsendo el la 27.05.2016 ĉe www.pola-retradio.org:

– Nia komenca kultura kroniko informas pri Kilar-premio por Alexandre Desplat, franca komponisto kaj direktisto; pri La Ĉefbiblioteko en Rumia, rekonita la plej bela en la mondo; pri La pola segmento de la Vojo de s-ta Jakobo troviĝonta en la Eŭropa Kultura Vojreto. – Lastĵaŭde la procesioj de la festo de Dia Korpo okazis en ĉiuj diocezoj en Pollando. Hieraŭ pasis la nunjara festo kaj tio estas la okazo por rakonti pri la plej fama tiuokaza procesio – registrita en la listo de la Pola Kulturheredaĵo – en la loko Łowicz. – Nia E-komunuma informo memorigas pri la rolo de STEB ( http://www.eventoj.hu/steb ; kontakteblo: oficejo@eventoj.hu ). – En la fino aŭdiĝas leterkesta programero, en kiu i.a. ni memorigas pri tekstoj legeblaj kaj samtempe aŭskulteblaj en la rubrikoj de nia paĝo. Muzike akompanas nin Perdita Generacio en la fragmento de sia kanzono „Rulu trajn” el ĝia KD „Ĉiamen Plu”. Kulturkronikaj informoj kaj nia minifelietono estas paralele aŭdeblaj kaj legeblaj en la rubrikoj: „Kulturkroniko” kaj „Felietonoj”.

--------------------------------------------------------------------------------

Koninda Pollando: Procesio en Łowicz
[2016-05-27]
https://pola-retradio.org/2016/05/koninda-pollando-procesio-en-lowicz/

En la listo de la Pola Kulturheredaĵo rekte antaŭ la registro de Esperanto kiel portanto de la E-kulturo estas menciita Procesio de Dia Korpo en Łowicz, sudokcidente de Varsovio. Lastĵaŭde ĝi okazis en la Katolika Eklezio la 752-an fojon. La Dia Korpo estas unu el la plej gravaj festoj. En Pollando la publika konfesdeklaro pri la ĉeesto de Kristo en la Plej Sankta Sakramento estis solenita la unuan fojon en Krakova Diocezo en 1320, kaj ekde la fino de 14-a jarcento ĝi estas celebrata en ĉiuj diozcezoj. Polaj amaskomunikiloj informis ankaŭ pri la nunjara amasa partopreno en tiuokazaj procesioj kun la Plej Sankta Sakremanto, sed la plej pompa, plej rigardokapta procesioj okazis ĝuste en Łowicz (ŭoviĉ). Laŭ arkeologiaj esploroj jam frumezepoke (la 12-a/13-a jarcentoj) en la loko de la nuna kastelruino en la urbo troviĝis ligna-tera burgo, kiu pro la situo apud la rivero Bzura havis gravan strategian signifon. La plej malnova mencio pri Łowicz (Loviche) devenas el la papa bulleo Innocento la 2-a, konfirmanta la rajton de arkiepiskopoj de la unua ĉefurbo de Pollando, Gniezno – al. la tieaj havaĵoj. Lastĵaŭde pli ol 100 personoj en popolaj kosutmoj en la amasa akompano de samkredantoj, vizitantoj kaj turistoj partoprenis la Dikorpan procesion. Kiel reliefigas etnografoj el Łowicz-muzeo, la portataj tiutage vestoj estas io pli ol la popola kostumo uzata de folkloraj ensembloj. La karakterizaj buntaj zonstriaj vestoj estas ankaŭ nun fiere portataj dum la solenaĵoj ne sole religiaj, sed ankaŭ ŝtataj kaj familiaj kaj ili konsistigas gravan elementon de la identeco kaj etna aparteno. Ekde 2014 la Dikorpa Procesio en Łowicz troviĝas sur la Pola Listo de Kulturheredaĵo. Kiel informas la Nacia Instituto la solenaĵo okazas laŭ la kultivata de almenaŭ 100 jaroj senŝanĝa tradicia formo. Post la s-ta meso en la loka katedrala baziliko ekmoviĝas la procesio al. kvar altaroj ĉirkaŭe de la Malnova Foirplaco. La kutimo ŝuti florojn kaj florpetalojn antaŭ la portata subbaldakene Plej Sankta Sakramento, la portado de standardoj, parohaj flagoj, sanktulbildoj kaj sanktulfiguroj en la familioj en Łowicz estas transdonata de generacio al. generacio. La tutaj familioj engagiĝas en la dekoradon de altaroj, portadon de la paroĥaj standardoj, figuroj kaj sanktulbildoj. Temas por ili pri granda honoro kaj distingo. En multaj familioj temas pri longdaŭra tradicio – okazas, ke iuj personoj de pli ol 50 jaroj partoprenas la organizadon de la festo. Same kiel kaze de ĉiuj aliaj procesioj ili direktiĝas al kvar altaroj, ĉe kiuj oni haltas preĝante kaj aŭskltante legatajn aŭ kantatajn fragmentojn de kvar evangelioj, ligitajn kun starigo de Eŭkaristio. Ĉiun altaron prizorgatan de aparta socia rondo, fratularo, metiistaro ornamas floroj, betulbranĉetoj. Multaj kredantoj kunportas hejmen tiujn plantajn ornamaĵojn de la altaroj kun la kredo, ke ili certigos al. la hejmo protekton kaj bonstaton. Post la ekleziaj solenajoj sur standoj ĉirkaŭe de la Malnova Foirplaco de Łowiecz ankaŭ nunjare la lokaj metiistoj prezentis siajn metiartaĵojn. La vizitantoj povis partopreni mallongetajn kursojn pri la potfarado, salikbranĉeta korboplektado, skulptado. Ili povis krome ekscii kiel kreiĝas famaj lokaj papereltondaĵoj, silkpaperaj ornamaĵoj, brodaĵoj, puntaĵoj kaj fine eblis admiri folklorajn ensemblojn el la tuta regiono.

El la elsendo 27.05.2016. Legas Barbara  – 5’04”

--------------------------------------------------------------------------------

Ĝenerala NATO-Sekretario vizite en Pollando
[2016-05-31]
https://pola-retradio.org/2016/05/generala-nato-sekretario-vizite-en-pollando/

En Pollando viziton faras la Ĝenerala Sekretario de NATO Jens Stoltenberg. Interalie la temo de la interparoloj estas la julia pintrenkonto de la Pakto en Varsovio. Hieraŭ dum la renkontiĝo kun la pola prezidento Andrzej Duda en la palaco Belweder Jen Stoltenberg certigis, ke eventuala atako kontraŭ Pollandon estos traktata kiel atako kontraŭ la tutan Pakton. Andrzej Duda informis, ke Pollando aliĝas al. NATO-misio sur la Egea Maro direktante tien la fregaton „Kościuszko” por kontraŭbatali la kontrabandadon de homoj kaj migrikrizon. Dum la hodiaŭa interparolo kun la pola defendministro Antoni Maciarewicz la Ĝenerala Sekretario de NATO konfirmis, ke en Pollando kaj en la baltaj landoj garnizonos rotacie batalionaj NATO-grupoj.

El la elsendo 31.05.2016. Legas Barbara – 1’02”

--------------------------------------------------------------------------------

Senpagaj medikamentoj por senjoroj
[2016-05-31]
https://pola-retradio.org/2016/05/senpagaj-medikamentoj-por-senjoroj/

Komence de majo la pola prezidento, Andrzej Duda subskribis leĝamendon,  konforme al kiu,  ĉiu polo fininte la 75-an vivojaron senkonsidere al sia ekonomia situacio rajtos ricevi senpagajn medikamentojn – inkluzive de tiuj, kiuj estas ligitaj kun la kuracado de grizaĝuloj, troviĝantaj en la registro de la sanministerio. Senpagaj estos por tiu aĝgrupo, nuraĵproduktoj kun aparta destino kaj aliaj medicinaj artikoloj. Pravigante la amendon oni elmontris, ke dank’ al ĝi kvankam grandiĝos publikaj elspezoj, pliboniĝos aliflanke la sanstato kaj vivkvalito de personoj grizaĝaj kaj estos limigitaj kostoj de enhospialigo pro la ekonomia maleblo aĉeti necesajn medikamentojn.

El la elsendo 31.05.2016. Legas Maciek – 0’49”

--------------------------------------------------------------------------------

Rusaj planoj pri sia militista industrio
[2016-05-31]
https://pola-retradio.org/2016/05/rusaj-planoj-pri-sia-militista-industrio/

Por la evoluprogramo de la rusa militista industrio en la jaroj 2016-2020 la ŝtatbuĝeto de Rusio destinos unu bilionon 67 milionojn da rubloj, t.e. 16,7 miliardojn da dolaroj. Informis pri tio la vicĉefministro de Rusio Dmitrij Rogozin.  La unua celo estas la 100-procenta utiligo de teknika-produkta povo de la rusa  militista industrio, kiu nun egalas al. 97 procentoj. La dua celo estas enkonduko en la ekspluatadon de 929 novaj produktaj objektoj. La tria ligiĝas kun la 40-procenta partopreno de novumaj produktoj en la militista produktosektoro. La kvara estas prilaboro de almenaŭ 1300 teknologioj ĝis 2020 por la bezonoj de produktado kun militista karaktero.

El la elsendo 31.05.2016. Legas Barbara – 1’03”

--------------------------------------------------------------------------------

La pola trajno Vulcano
[2016-05-31]
https://pola-retradio.org/2016/05/la-pola-trajno-vulcano/

La trajno Vulcano, elkonstruita de la pola firmao Newag povas jam veturigi pasaĝerojn laŭ la trako ĉirkaŭ la vulkano Etna sur Sicilio. Ĝiscele post du monatoj trafikos tie kvar ĉi-specaj trajnoj. Laŭ la kontrakto italoj povos mendi aldonajn 6 Vulcan-ojn. Laŭ Alessandro Di Graziano, la ĝenerala direktoro de Ferrovia Circumetnea ekde la komenco la kunlaboro kun la pola partnero trapasis pozitive. La pola flanko devis adapti la veturilon al la malvastŝpura infrastrukturo kaj la motoron, ĉar plursegmente la veturilo suprenveturas tra la vulkandeklivo. La trajno de la pola Newag priservas fervojlinion, kreiĝintan antaŭ 120 jaroj. Dume utiligas ĝin loĝantoj el la ĉirkaŭlokoj de Etna, tamen por la priservado de turistoj servas malpli novaj, historiaj trajnoj. Vulcano estas dusegmenta klimatizita trajno, adaptita por transporti personojn kun limigita movkapablo. Ĝi povas veturi kun rapideco de 100 kilomentroj je unu horo tamen pro la terenkondiĉoj kelkoke ilia rapideco ne superos 35 kilometrojn. Trajnoj ĉirkaŭ Etno estas utiligataj unuavice de laborantoj kaj lernantoj celantaj – laŭ 111-kilometra pitoreska distanco – Katanion.

El la elsendo 31.05.2016. Legas Gabi – 1’36”

--------------------------------------------------------------------------------

Stanisław Mandrak pri la stato de Pola Esperanto-Asocio (2016)
[2016-05-31]
https://pola-retradio.org/2016/05/stanislaw-mandrak-pri-la-stato-de-pola-esperanto-asocio-2016/

Hodiaŭ ni interparolas kun Stanisław Mandrak, la eksa prezidanto de la Pola E-Asocio pri la stato de la organizo fine de lia mandato. La estrara raporto estis prezentita kaj la novaj elektoj okazis dum la Ĉefkunveno de PEA-membroj en Lodzo, la 28-an de majo 2016. El la elsendo 31.05.2016 – 7’53”

--------------------------------------------------------------------------------

E_elsendo el la 31.05.2016
[2016-05-31]
https://pola-retradio.org/2016/05/e_elsendo-el-la-31-05-2016/

Podkasto: Ludu en nova fenestro | Elŝutu

La 554-a E-elsendo ĉe www.pola-retradio.org el la 31.05.2016:

– Kun la antaŭmikrofona gasto de la Redakcio, Stanisław Mandrak, eksa prezidanto de Pola E-Asocio ni interparolas pri la stato de la asocio fine de lia prezidenta mandato. – Niaj aktualaĵoj rilatas al la vizito de Ĝenerala NATO-Sekretario, J. Stoltenberg en Pollando; al la rusaj planoj koncerne militistan sektoron; al germana starpunkto pri forigo de sankcioj por Rusio lige kun ĝia kontraŭukraina agreso. Krome ni informas pri pola trajno Vulcano nun trafikanta en la regiono de Etno sur Sicilio kaj pri senpagaj medikamentoj por pli ol 75-jaraĝuloj. – Nia sciencbultena temo traktas usonajn esplorojn pri la rilatoj inter religiaj praktikoj kaj vivodaŭro de virinoj. – Kelkaj aktualaĵoj kaj sciencbultena temo estas paralele legeblaj kaj aŭskulteblaj en la rubrikoj „Novaĵoj” kaj „Sciencaj informoj”. En la rubriko „Antaŭ la mikrofono” aŭdiĝas eksterelsende interparolo kun nia antaŭmikrofona gasto. En la elsendo ni memorigas kanton de Valerio Mottola „Jen voĉo, jen gitaro -iom da luno” por la E-vortoj de Nicolino Rossi el la kasedo „Sub la napola suno”.

--------------------------------------------------------------------------------

Religiaj praktikoj kaj vivodaŭro
[2016-05-31]
https://pola-retradio.org/2016/05/religiaj-praktikoj-kaj-vivodauro/

Sciencistoj el la Harvarda TH Chan-Lernejo de Publika Sano en Bostono analizis donitaĵojn el la jaroj 1992-2012, kiuj rilatas al 74 kaj duona mil virinoj – ĉefe kristaninoj – kiuj partoprenis ampleksajn esplorojn de Nurses’ Health Study. Ili ĉiun duan jaron plenigis enketojn pri sia nutromaniero, vivstilo kaj sano, ĉiun kvaran jaron enketon pri la ofteco partopreni meson. Post la konsidero de vico da faktoroj, kiel dieto, fizika aktiveco, uzo de alkoholaĵoj, fumado, indico pri dikeco, socia integriĝo, deprimo aŭ etna deveno – sciencistoj konkludis, ke mortoofteco inter virinoj, kiuj partoprenis meson pli ofte ol unu fojon semajne estis je 33 procentoj malpli alta kompare al virinoj, kiuj entute ne frekventis preĝejon. Kaze de virinoj partoprenintaj meson unu fojon semajne la mortoofteco estis malpli alta je 26 procentoj, kaj kaze de virinoj, kiuj praktikis tion malpli ofte ol unu fojon semajne je 13 procentoj. Ĉe la virinoj, kiuj partoprenis meson almenaŭ unu fojon semajne la mortoofteco pro la sangocirkulaj problemoj estis je 27 procentoj malpli alta, pro kancero je 21 procentoj. Pri iliaj esplorrezultoj skribis “JAMA Internal Medicine”. La aŭtoro de la analizo dr-o Tyler VanderWeele la partopreno en meso grandigas la senton de la socia subteno, malgrandigas la deziron fumi, reduktas deprimosimptomojn kaj ebligas ekhavi pli optimisman kaj esperoplenan rigardon al la vivo. Liaopinie senkonsidere al la spiritaj aspektoj meso povas plibonigi psikofizikan sanon.

El la elsendo 31.05.2016. Legas Tomek  – 1’54”

--------------------------------------------------------------------------------

Ŝtata premio pri literaturo de Aŭstrio atribuita al la Andrzej Stasiuk
[2016-06-03]
https://pola-retradio.org/2016/06/stata-premio-pri-literaturo-de-austrio-atribuita-al-la-andrzej-stasiuk/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 03.06.2016

--------------------------------------------------------------------------------

Ekspozicio pri virinskulptaĵoj de Xawery Dunikowski kaj Auguste Rodin
[2016-06-03]
https://pola-retradio.org/2016/06/ekspozicio-pri-virinskulptajoj-de-xawery-dunikowski-kaj-auguste-rodin/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 03.06.2016

--------------------------------------------------------------------------------

E_elsendo el la 03.06.2016
[2016-06-03]
https://pola-retradio.org/2016/06/e_elsendo-el-la-03-06-2016/

Podkasto: Ludu en nova fenestro | Elŝutu

La 555-a E-elsendo el la 03.06.2016 ĉe www.pola-retradio.org:

– Nia hodiaŭa felietono pri koninda polo estas dediĉita al d-ro Henryk Jordan, kuracisto kaj socia aganto, la kreinto de la unua en Eŭropo kaj en Pollando publika parko de distro kaj movludoj por infanoj; – Komencaj kuturaj informoj rilatas al ŝtata premio pri literaturo de Aŭstrio atribuita al la pola verkisto Andrzej Stasiuk kaj al la interesa kompara ekspozicio pri virinskulptaĵoj de pola kaj franca artistoj – Xawery Dunikowski kaj Auguste Rodin; – En E-informoj ni sciigas pri EAQUALS-marko por la 11 lingvaj ekzamenoj de la Jagelona Universitato, inter kiuj estas ankaŭ Esperanto, kiun tie instruas Maria Majerczak kaj pri la proksimiĝantaj elektoj dum la UK en Nitro; – Fine aŭdiĝas Leterkesto Muzike akompanas nin nekonata grupo de polaj infanoj, kiuj en E-o kantas polan popolan kanton pri kukoleto. En Leterkesto sian kanzonon „La vivo estas kolora” fragmente kantas Ĵele. La kulturktronikaj informoj estas paralele aŭdeblaj kaj legeblaj en la rubriko: „Novaĵoj”. La rubriko „Felietonoj” – nia hodiaŭa rakonto pri d-ro Jordan.

--------------------------------------------------------------------------------

Koninda polo: Henryk Jordan
[2016-06-03]
https://pola-retradio.org/2016/06/koninda-polo-henryk-jordan/

La heroo de nia hodiaŭa felietono estas profesoro Henryk Jordan, la homo kies vivcelo esti certigi sanon kaj ĝojon al infanoj kaj gejunuloj pere de ludoj en freŝa aero, en la subĉiela sunbrilo. Lia nomo al pli vasta publiko en Pollando estas konata en la adjektiva formo, Jordanowski epitetanta parkojn kaj ĝardenojn por infanoj kaj gejunuloj, kiuj en libera spaco povis praktiki diversajn specojn de aktiva ripozo, sportemo kaj distro. La unua ĉi-speca areo, difinata kiel Parko kreiĝis en Krakovo antaŭ 127 jaroj. Henryk Jordan estis kuracisto, socia aganto kaj pioniro de la fizika, korpa eduko en Pollando. Li naskiĝis la 23-an de julio 1842 en Przemyśl (la sud-orienta Pollando) en la nobela familio. Mortis la 18-an de majo 1907 en Krakovo. Lia komenca kaj gimnazia lernado okazis  en la urboj Tarnopol  kaj Tanów, sed en 1862 li forveturis al Triesto, pro la forigo el la lernejo pro la partopreno en patriota manifestacio. Tie unu jaron poste li faris kun distingo abiturientan ekzamenon en la itala lingvo. La medicinajn studojn li komencis en Vieno, daŭrigante ilin en la krakova Jagellona Universitato. Li finis ilin en 1867 per finekzameno, sed malsano malebligis al li subiĝi al ekzameno diplomiga, kiun li faris tri jarojn poste. Dum tiuj tri jaroj li estadis en Berlino kaj Novjorko, kie la unuan li konatiĝis kun gimnastiko por junaj virinoj kaj knabinoj (Linga-sistemo). Tio  decidis pri lia posta aktivado. Dum la estado en Usono Henryk Jordan komencis akuŝigistan kaj ginekologian praktikojn. Poste li gvidis praktikojn en Britio kaj Germanio. Post la akuŝigista praktiko en Vieno li estis invitita kiel asistanto al la katedro de ginekolgio kaj akuŝo en Krakovo. Kelkajn jarojn poste li komencis privatan kuracistan praktikon. Li akiris renomon kiel ginekologo, akuŝigista specialisto, universitata lekcianto. En 1980 li estis nomumita profesoro de la Jagelona Universitato, du fojojn plenumate la dekanan funkcion. Inter liaj verkoj multas medicianaj lernolibroj kaj libroj popularigaj. Li samtempe engaĝiĝis en la funkciadon de multaj insitucioj ligitaj kun medicino. I.a. li gvidis la krakovajn Ginekologian Societon, Kuracistan Societon. Li kreis Societon por la Sanprotekto kaj Societon por Kuracista Interhelpo. Li establlis kaj redaktis „Higienan Revuon”. Dank’ al liaj klopodoj en lernejojn oni enkondukis la devigajn lecionojn de gimnastiko kaj kuracistan protekton. Li mem gvidis en la krakova universitato kursojn por instruistoj pri la fizika edukado. En 1906 li fariĝis membro de la Plej Supera Sanitara Konsilio en Vieno. La personaj tragedioj,  la morto de la edzino kaj infano, puŝis Henrikon Jordan al la socia agado. I.a. ekde 1881 ĝis la morto li estis urbokonsillisto de Krakovo, li estis deputito el la krakova regiono por Galicia Landa Sejmo. Li estis prezidanto de la Societo de Instruistoj de Superaj Lernejoj, de la Muzika Societo, de la Koruso por la Metiista Junularo. La plej granda verko de Jordan estis la unua en Eŭropo publika parko de distro kaj movludoj  por infanoj ĝis la 15-a vivojaro elkonstruita en la ekorda daŭro de unu jaro kaj funkciigita en 1889. La establokostojn kovris Jordan mem petate urbon nur pri elkonstruo de fosaĵo ĉirkaŭ ĝi kaj de ponto super la rivero Rawa. Oni plantis ĉeeokaze sur la disponigita de la urbo postekspozicia tereno kelkajn mil arbarojn. Ekde la komenco ĝi ricevis la nomon Urboparko de doktoro Henryk Jordan. Temis pri moderna institucio de eksterlerneja eduko koncentriĝanta pri kolektiva kaj individua eduko de infanoj, ofertanta al la partoprenantoj diversajn formojn de la aktivado. Komence la ĉefan atenton oni donis al gimnastiko, poste tute aparte al piedpilko, kio ligiĝis kun la interesiĝo de profesoro Jordan pri metiista junularo, eduke negeltita kaj senigita je kiu ajn distro.  Sur la tereno de la parko troviĝisi baseno, 12 sportplacoj, ĉiu kun alia destino, sanvojetoj. Eblis tie ekzerci leĝeratletikon kaj gimnastikon. En la Parko funkciis ankaŭ salonoj por okupoj kaze de malbela vetero, funkciis krome lignaĵista, tornomaŝina, serurista laborejoj. La junuloj praktikis kultivadon de legomoj kaj floroj. Ĉiujn okupojn gvidis instruktoroj-fakuloj kaj junulaj prezidantoj komence elektataj de d-ro Jordan, poste de la junuloj mem. Profesoro Jordan  rekte partoprenis la funkciadon de la Parko vizitante ĝin ĉiutage,  organizante kaj persone zorgante pri la entreprenataj agadoj. Laŭ lia iniciato oni starigis tie 44 monumentojn de elstaraj poloj, kiuj celis – inkluzive de la organizataj de prof. Jordan prelegoj – la patriotan edukon de infanoj kaj gejunuloj. Li  plurfoje emfazis, ke la devo de ĉiu, kiu formas junan generacion estas zorgi pri taŭga elekto de sportludoj, kiuj decidas pri la fizika, ankaŭ patriota eduko. En siaj ludproponoj li estis referencanta al la historio memorgante i.a.  kavalirajn turnirojn, dancparadojn kaj aliajn iom forgesitajn ludformojn. Disvastigante higienan vivmanieron li ne limiĝis al la movokupoj, sed organizis vaste konceptitan socian agadon, kiu estis adresita al. la  lerneja, laborista kaj kamparana junularo.  La ĉefverko de d-ro Jordan fariĝis imitmodelo, kiun en la tuta Eŭropo oni admiris kaj imitis. Eksterladaj gastoj vizitante Krakovon estis venantaj ankaŭ  al la Parko por konatiĝi kun la tuto de ĝia agado. La ideo de Jordanowski-ĝardenoj reviviĝis postmilite. Tiu, kiun mi mem memoras el la infanaĝo, kiun frekventis familiaj infanoj nunjare solenas sian 65-jariĝon.

El la elsendo 03 .06.2016. Legas Barbara  – 8’03”

--------------------------------------------------------------------------------

Instruado de religio en la Eŭropa Unio
[2016-06-07]
https://pola-retradio.org/2016/06/instruado-de-religio-en-la-europa-unio/

La instruado de religio en publikaj lernejoj en la eŭropaj landoj havas pli ol 200-jaran tradicion. En Aŭstrio, Hispanio aŭ en Germanio tio okazas konforme al iliaj Konsittucioj. Unu el ili difinas la instruadon kiel „peradon de la kultura heredaĵo al la juna generacio”. En 24 uniaj landoj religio estas instruata en publikaj lernejoj, dum en Francio, Nederlando, Liksemburgio kaj Slovenio sur la eklezia tereno. En 9 landoj – Aŭstrio, Kipro, Danlando, Finnlando, Greklando, Malto, Germanio, Svedio kaj Britio – religiinstruado estas deviga. En kelkaj landoj lernantoj povas subiĝi al abiturienta ekzameno pri religio. La abiturienta atesto en Aŭstrio, kvin federaciaj landoj de Germanio, Irlando, Finlando povas enhavi noton pri religio. Tio estas ebla ankaŭ en Ĉeĥio, kie religio estas libervola lernoobjekto. En ĉiuj landoj, en kiuj religio troviĝas en la ŝtata kleriga sistemo la instruado estas financata el la publikaj rimedoj. En Francio, kie en publikaj lernejoj religio ne estas instruata (krom de Alzaco kaj Lotaringio, kie ĝi estas deviga en la formo de antaŭ la 1871-a  jaro) ĉiu publika lernejo devas anaŭvidi unu liberan posttagmezon inter lundo kaj vendredo por la eksterlerneja instruado de religio. Al polaj lernejoj religiunstruado revenis en la lernojaro 1990/91.  El ekleziaj donitaĵoj de antaŭ unu jaro (majo 2015) religion lernas 97 procentoj de la lernantoj de bazaj lernenoj, 95 procentoj de gimnazianoj kaj 90 procentoj de lernantoj de la supergimnaziaj lernejoj.

El la elsendo 07.06.2016. Legas Milada- 0’13”

--------------------------------------------------------------------------------

Kreskas la konsumado de cidro
[2016-06-07]
https://pola-retradio.org/2016/06/kreskas-la-konsumado-de-cidro/

En Pollando sisteme kresas la konsumado de cidro. En 2013 ĝia konsumado egalis al du milionoj da litroj, unu jaron poste al pli ol 9 milionoj da litroj. Por la nuna jaro oni prognozas la konsumadon sur la nivelo de 15 milionoj da litroj. Post la paso de tri jaroj, kiam cidro aperis sur la pola merkato, ĉirkaŭ 30 procentoj de plenkresaj poloj deklaras, ke konas jam ĝian guston, kio egalas al polaj viskiokonsumantoj. Poloj alte taksas cidron pro tio, ke temas pri produkto natura, produktata el freŝa pomsuko. Nun intereso koncentriĝas pri cidrovarieco, do produktado de la drinkaĵo el diversaj pomspecioj. Pollando apartenas al la mondaj potenculoj, se temas pri la kultivado de pomoj. Pli ol 3 milionoj da tunoj da pomoj en Pollando egalas al la vinbera rikolto en Hispanio. Laŭ specialistoj la cidromerkato en Pollando povas evolui same, kiel la vinbera merkato en Hispanio, kie kreiĝis forta merkato de natura kaj regiona vinproduktado.

El la elsendo 07.06.2016. Legas Maciek – 0’13”

--------------------------------------------------------------------------------

E_elsendo el la 07.06.2016
[2016-06-07]
https://pola-retradio.org/2016/06/e_elsendo-el-la-07-06-2016/

Podkasto: Ludu en nova fenestro | Elŝutu

La 556-a E-elsendo ĉe www.pola-retradio.org el la 07.06.2016:

– En la literatura segmento de nia nunsemajna elsendo ni prezentas la 43-an fragmenton de „Quo Vadis” de Henryk Sienkiewicz en la E-traduko de Lidia Zamenhof; – Niaj aktualaĵoj koncernas novan interesan produkton el Pollando, nome elektran aviadilon el Krosno (la sudorienta Pollando); konsumadon de cidro, ĉiam pli populara en Pollando; Ni referencas al la unia raporto pri religio, kiel la lerneja studobjekto en la uniaj landoj; – En Scienca Bulteno ni informas pri la simpozio de specialistoj en Barcelono pri la kreskanta nombro de meduzoj en Mediteraneo; – La aktualaĵoj kaj sciencbultenaj temoj estas paralele legeblaj kaj aŭskulteblaj en la rubrikoj „Novaĵoj” kaj „Sciencaj informoj”.

--------------------------------------------------------------------------------

Ĉiam pli da meduzoj en la Meditereanea Maro
[2016-06-07]
https://pola-retradio.org/2016/06/ciam-pli-da-meduzoj-en-la-meditereanea-maro/

Laŭ la ekspertoj debatintaj en Barcelono dum la 5-a Internacia Simpozio pri Ekspansio de Meduzoj dum la nunjara somero estos pli da tiuj animaloj ol ĝis nun. Samtempe kreskas nombro de meduzoj minacaj. Plimulto de ili ne estas danĝera, sed ĉiam pli ofte renkonteblaj estas la tiel nomataj lumantaj meduzoj, ĉe kies tentakloj estas lokitaj knidoj. Minaca estas ankaŭ la tiel nomata „portugala velisto’, t.e. fizalio. Sur la marsurfaco videbliĝas  sole drivanta simila al velo veziko dum en la maro troviĝas la piktenakloj. Internacia Simpozio pri Ekspansio de Meduzoj la unuan fojon estis organizita en Eŭropo. Meditereaneo estas la akveno, en kiu plej rapide  kreskas la nombro de tiuj animaloj. Laŭ sciencisoj en Barcelono kaŭzas tion sekaj vintroj, ĉiam pli varmaj someroj kaj raba mastrumedo per kaptado de fiŝoj, kiuj nutras sin per meduzoj.

El la elsendo 07.06.2016. Legas Gabi  – 1’10”

--------------------------------------------------------------------------------

Ekspozicio “Sukceno – dezajna kunveno 16” en la Muzeo de la Tero, Varsovio
[2016-06-10]
https://pola-retradio.org/2016/06/ekspozicio-sukceno-dezajna-kunveno-16-en-la-muzeo-de-la-tero-varsovio/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 10.06.2016

--------------------------------------------------------------------------------

Ekspozicio de la pentroarto de la itala Lombardio en la Nacia Muzeo, Varsovio
[2016-06-10]
https://pola-retradio.org/2016/06/ekspozicio-de-la-pentroarto-de-la-itala-lombardio-en-la-nacia-muzeo-varsovio/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 10.06.2016

--------------------------------------------------------------------------------

E_elsendo el la 10.06.2016
[2016-06-10]
https://pola-retradio.org/2016/06/e_elsendo-el-la-10-06-2016/

Podkasto: Ludu en nova fenestro | Elŝutu

La 557-a E-elsendo el la 10.06.2016 ĉe www.pola-retradio.org:

– Nia komenca felietono kondukas nin al Opole-regiono en la sudokcidenta Pollando. Troviĝas unu el la plej fabeleskaj kasteloj, Kastelo en Moszna. – En la komenca kultura kroniko ni informas pri du interesaj ekspozicioj en Pollando. Unu koncernas sukcenelfaraĵojn en la Muzeo de Tero, la alia prezentas la pentroarton de la itala Lombardio en la Nacia Muzeo. – Niaj E-komunumaj informoj rilatas al la antaŭnelonga interesa E-renkontiĝo en Lorena, Brazilo kaj al la junia SAT-kongreso en E-urbo, Herzberg am Harz. – Muzike akompanas nin Evardo Avellar en la fragmento de sia kanzono „”Tial mi kuras rapide”. – La kulturkronikaj informoj kaj felietono estas paralele aŭdeblaj kaj legeblaj en la rubrikoj: „Kulturkroniko” kaj „Felietonoj”. Vizitu nepre nian Fotogalerion !

--------------------------------------------------------------------------------

Koninda Pollando: Kastelo en Moszna
[2016-06-10]
https://pola-retradio.org/2016/06/koninda-pollando-kastelo-en-moszna/

Unu el la plej grandaj atrakciaĵoj de Opole-regiono – en la sudokcidenta Pollando – kaj unu el ĝiaj plej interesaj kasteloj estas Kastelo en Moszna [moŝna]. La famon ĝi dankŝuldas al sia fabeleska aspekto. Ĝi disponas pri  365 ejoj, 99 turoj kaj turetoj. De proksime kapturniga estas riĉo de fasadaj ornamelementoj – kolonoj, ornamaj fenestrokadroj, rozetoj, kapoj, fantaziaj animaloj. La unua baroka konstruaĵo en Moszna kreiĝis en la 17-a jarcento, sed bedaŭrinde ĝi tutece forbrulis en 1898. La kastelo estis tamen rekonstruita, kompletigita per novgotika orienta alo kun oranĝujo. Malgraŭ sia nomo >kastelo< prefere temas pri palaco, ĉar la konstruaĵo ne havas defendomurojn, ĉirkaŭantan fosaĵon, ĝi havas neniujn fortresajn elementojn, fine ĝi ne kreiĝis en la mezepoko, sed en la 19-a jarcento. Ni tamen daŭre apliku la uzatan nomon.  La kastelo estas ĉirkaŭita per parko kun oftaj grupiĝoj de rododendronoj. Ilia bunta florado en aprilo kaj majo sub la nomo „Festo de Azalio” logas vizitantojn kaj turistojn, ankaŭ muzikŝatantojn pro la organizataj tie koncertoj kaj recitaloj.  Ili daŭras la tutan jaron, somere tamen la kultura oferto riĉiĝas kante je ekspozicioj, renkontiĝoj kun interesaj homoj, temeventoj, recitaloj.  Ĉiekaŭ 100-hektara parko kun panorama stilo ne havas difinitajn limojn ĉe siaj randoj ligiĝante kun la ĉirkaŭaj herbejoj kaj arbaroj. Tra ĝia centro kondukas belega tilia aleo laŭe de kiu videbliĝas francstilaj konstruaĵoj kaj nederlandeskaj kanaloj laŭ kiuj iam eblis remi per boatoj. Ĉe ĝia maldesktra flanko troviĝas lageto kun insulo, sur kiu kreskas kanadaj pinarboj. La ĉarmon kompletigas delikataj, aĵuraj pontetoj. La parka plantaro estas tre varia konsistante el dek kelkaj specioj de arboj kaj arbustoj, kelaj tre maloftaj en Pollando. Promenante eblas renkonti ruĝajn kverkojn, kaŝtanarbojn, tiliojn. Plej forte impresas la menciitaj pli frue florantaj rododendronoj. En negranda disanco disde la rezidejo en la staloj de Tiele-Winckler ekde 1948 troviĝas ĉevalbredejo de arabsangaj kaj pursangaj anglaj ĉevaloj. Eblas lerni tie la rajdadon aŭ uzi la okazon por plezuveturado somere en koĉeroj, vintre en sledveturiloj. Moszna kiel vilaĝo estis menciata jam en la mezepko, onidire ĝi apartenis al religia kavalira ordeno de Templanoj, sed poste ĝiaj posedantoj plurfoje ŝanĝiĝis. En 1866 aĉetis la rezidejon Hubert von Tiele-Winckler. La familio ne havis aristokratajn radikojn. Ĝia antaŭulo Franz Xavier Winckler en la unua duono de la 19-a jarcento estis simpla ministro, sed tre talenta. Post la lernado en Tarnowskie Góry [tarnovskie gury] li fariĝis minista estro kaj poste administranto de la minejo Maria en Miechowice [mjeĥovice]. La edziĝo al la vidvino post ĝia posedanto kaj la ekonomia talento kaŭzis, ke li fariĝis homo riĉa kaj eĉ akiris noblecon. Plian signifon la familio akiris pro la edziniĝo de filino de Franz al leŭtenanto Hubert von Tiele. Tiam ambaŭ familigoj kunigis siajn nomojn kaj blazonojn. La elkonstruita de Hubert von Tiele-Winkler kastelo fariĝis la familia rezidejo en Moszna i.a. kun la celo reliefigi la signifon de la familio kaj ĝian potencon.  La konstrulaboroj daŭris nur tri jarojn kaj tiu daŭro fariĝis rekte legendeca. Komencis cikuli anekdoto, ke la posedanto paktis kun diablo. Per tio estis klarigataj pli postaj tragikaj kaj misteraj eventoj. Nun la kastelo en Moszna estas destinita ekskluzive por turistoj kaj miloj da ili celas la >kastelon de dormanta reĝidino<. Eblas viziti ĝin kun ĉicerono en malgrandaj grupoj. La itinero kondukas i.a. tra antiveca manĝejo, blanka kaj nigraj salonoj, iama balsalonego, oranĝujo, kabineto de la grafo kaj kapelo.  Por la vizitantoj estis disponigitaj du el la plej grandaj kastelaj turoj. De ilia supro etendiĝas spirraba alirigardo al la parko kaj la panoramo de Opava-montaro. Dum bela vetero videbliĝas la ĉeha montopinto Praavo. Vizitante la internojn de la kastelo necesas streĉi la imagopovon, ĉar el ĝiaj pompaj internoj preskaŭ nenio konserviĝis. Dum la 2-a mondmilito ĝi ne estis detruita. Ĝia lasta posedanto forlasis ĝin printempo de 1945. Poste garnizonis tie rusaj militistaj trupoj. Tiam la interno estis priŝtelita kaj ruinigita kaj sur la kastela korto estis forbruligitaj ĝiaj internaj elementoj kaj la tuta arkivo de la familio Tiele-Winkler. Konserviĝis ĉefe firmaj elementoj de la internoj – kamenoj, lignaj murdekoraĵoj, plafonaj kasonoj aŭ enmasonitaj ŝrankoj de la iama biblioteko. La iaman aspekton prezentas  fotoj, laŭ kiuj eblas ekkonscii pri la pompo de la iamaj internoj. Antaŭ kelkaj jaroj la infrastrukturo de la kastelo estis ordigita kaj disponigita al vizitantoj. Viziteblaj ĉambroj denove ravas per elegantaj kaj stilaj internoj, al la konserbviĝinta mirakle objektoj aldoniĝis novaj. La kastelo invitas al sia hotelo kaj restoracio.

El la elsendo 10.06.2016. Legas Barbara  – 7’21”

--------------------------------------------------------------------------------

Nova programo de la Eŭropa Komisiono por altigi kapabloj
[2016-06-14]
https://pola-retradio.org/2016/06/nova-programo-de-la-europa-komisiono-por-altigi-kapabloj/

La Eŭropa Komisiono akceptis lastvendrede la novan eŭropan programon favore al kapabloj. Motivis tion maltrakviligaj statistikaĵoj. Nome 70 milionoj da eŭropanoj ne disponas pri sufiĉaj kapabloj skribi kaj legi, ankoraŭ pli multnombraj estas tiuj, kiuj estas subkapablaj rilate matematikon. La celo de la programo estas, ke la eŭropanoj ekde la plej frua aĝo eveluigu diversajn kapablojn, kio helpos al ili estonte sur la labormrkato. En pli vasta perspektivo tio ebligos grandigi konkurencon kaj ekonomian evoluon en la Unio. En Pollando 19 procentoj de plenkreskuloj konfesas, ke ilia arto legi kaj skribi ne ests alta, 23 procentoj frontas problemojn kun matematiko, kaj eĉ 60 procentoj inter la 16-a kaj la 74-a vivojaroj ne havas bazajn kapablojn uzi ciferecajn aranĝaĵojn. Manko de tiu kapabloj signifas riskon de senlaboreco, mizero kaj socia ekskludo. Aliflanke multaj, kleraj eŭropanoj plendas, ke ili plenumas laboron sub siaj ambicioj. Samptempe 40 procentoj de la eŭropaj labordonantoj asertas, ke ne povas trovi laborantojn kun necesaj kapabloj por evoluigi  la agadon kaj enpraktikigi novumojn. La eŭropa programo favore al kapabloj estas helponta en akiro de kromaj kvalifikoj fare de la uniaj civitanoj.

El la elsendo 14.06.2016. Legas Milada – 01’54”

--------------------------------------------------------------------------------

Pollando la plej serioza komerca partnero de Finnlando
[2016-06-14]
https://pola-retradio.org/2016/06/pollando-la-plej-serioza-komerca-partnero-de-finnlando/

Pollando estas la plej serioza komerca partnero de Finnlando en Eŭropo. La finnaj firmaoj investis en ĝi 30 miliardojn da eŭroj kaj enlaborigas 30 mil personojn. Laŭ la finna ministro por la eksterlanda komerco kaj evoluo, Lenita Toivakka Pollando apartenas al la plej gravaj komercaj partneroj de Finnlando en la Centra-Orienta Eŭropo. En Pollando funcias pli ol 200 entreprenoj kun la finna kapitalo. Ŝiaopinie novaj investaĵoj, kiel elkonstruo de la elektrohejtejo de la konzerno Fortum en la loko Zabrze konfirmas la tendencon intimigi la ekonomiajn rilatojn inter ambaŭ landoj. Tie estis metita lastlunde la fondoŝtono por nova elektrohejtejo de Fortum, kies valoro egalas al 870 milionoj da zlotoj. Ĝi estos finpreta fine de 2018, produktonte varmon por ĉirkaŭ 70 mil hejmaj mastrumejo en la urboj Zabrze kaj Bytom.  Nun jam 64 procentoj de la elekra energiproduktado de Fortum okazas sen la emisiado de karbona bioksido. La investaĵo en Zabrze estas konceptita tiel, ke ĝi krom karbo povu esti provizita – eĉ duone – per alternativa hejtilo aŭ biomaso, aŭ miksaĵo de la tri fueloj.

El la elsendo 14.06.2016. Legas Milada – 01’40”

--------------------------------------------------------------------------------

Polaj liceanoj gajnis CERN-konkurson
[2016-06-14]
https://pola-retradio.org/2016/06/polaj-liceanoj-gajnis-cern-konkurson/

Projekto de la polaj lernantoj el Płock, el la liceo de Stanisław Małachowski, la plej malnova pola lernejo, gajnis la globskalan konkurson Beam Line For Schools 2016 CERN. Temas pri uzo de elementaj partikloj, muonoj por skani egiptajn piramidojn. Laŭ la kreita de ili matematika modelo, verkonfirmiganta pli fruajn sciencistajn difinojn en la piramido de Ĥafra en Gizo – el ĉ. 2532-a jaro antaŭ nia erao – povas troviĝi ne malkovrita ankoraŭ kamero. Sian hipotezon ili verkonformigos en septembro dum serio de eksperimentoj, kiujn oni gvidas en la Eŭropa Organizo de la Nukleaj Esploroj – CERN. Ĝi estas la plej granda kaj la plej grava en la mondo esplorcentro de fiziko de elementaj partikloj. Per sia projekto grupo de lernantoj el la akademia klaso kun fizika profilo dubigas la esplorojn de la usona fizikisto kaj Nobelpremiito el 1968, profesoro Luis Alvarez. Li kiel la unua en la historio skanis per muona radiografia tekniko Ĥafra-piramidon. Liaj ekzamenadoj ne elmontris la ekziston de nemalkovritaj ejoj. Nun la polaj lernantoj faros eksperimentojn, kiuj ebligos ekzameni kiamaniere muonoj traiĝas tra kalkoŝtono, el kiu estas konstruitaj piramidoj. Tio ebligos verdikti, ĉu ilia matematika modelo estas prava kaj ĉu la tezo pri nemalkovrita kamero estas ĝusta. La lernantoj el Płock fariĝis laŭreatoj de CERN-konkurso kun siaj samaĝuloj el  la brita Colchester Royal Grammar School. Ambaŭ kolektivoj realigante apartajn aŭtorajn projektojn pri fiziko de elementaj partikloj venkis la rivaladon de 149 mezlernejaj esplorgrupoj el la tuta mondo.

El la elsendo 14.06.2016. Legas Tomek  – 1’56”

--------------------------------------------------------------------------------

“Graphene Week” en Varsovio
[2016-06-14]
https://pola-retradio.org/2016/06/graphene-week-en-varsovio/

Ĉirkaŭ 700 esploristoj, sciencistoj el pli ol 40 landoj debatas en Varsovio pri la estonteco de esploroj pri grafeno kaj pri la apliko de ĉi tiu moderna materialo. Inter esploristoj pri produktado kaj utiligado de grafeno troviĝas Nobel-premiito, Kontantin Nowosiołow. La konferenco estas organizita de la Eŭropa Komisiono kadre de la 10-jara programo de la Eŭropa Unio „Graphene Flagship”. Ĝi celas evoluigi la sciencajn laborojn pri la utiligo de grafeno kaj aliaj dudimensiaj materialoj en diversaj sferoj de la vivo kaj mastrumado. Tiun ĉi projekton partoprenas 150 partneroj el 23 landoj. La elekto de Pollando por la nunjara konferenco estas la rekonesprimo de la eŭropaj sciencitoj por la kontribuo de la varsoviaj sciencistoj, unuavice doktoro Włodzimierz Strupiński, kiu estas unu el la antaŭkurieroj pri esploroj koncerne grafenon.

El la elsendo 14.06.2016. Legas Barbara  – 1’12”

--------------------------------------------------------------------------------

E_elsendo el la 14.06.2016
[2016-06-14]
https://pola-retradio.org/2016/06/e_elsendo-el-la-14-06-2016/

Podkasto: Ludu en nova fenestro | Elŝutu

La 558-a E-elsendo ĉe www.pola-retradio.org el la 14.06.2016:

– Hodiaŭ ni proponas literaturan surprizon el nia arkivo. Nome niaj malnovaj kolegoj, ge-roj Ewa Krach rakontas pri poloj en proverboj; Eĉ se multajn proverbojn ni ne rekonas la elsendo baziĝas sur la esploroj de nia kolegino por sia magistriga disertacio; – Komencaj aktualaĵoj rilatas al nova programo de la Eŭropa Komisiono favore al kapabloj kaj ekonomiaj rilatoj inter Pollando kaj Finnlando; – La hodiaŭa Scienca Bulteno traktas aktualajn temojn – prestiĝan sciencan konferencon en Varsovio pri grafeno „Graphene Week”; la gajnon de polaj lernantoj en la konkurso Beam Line For Schools 2016 CERN; – La aktualaĵoj kaj sciencbultenaj temoj estas paralele legeblaj kaj aŭskulteblaj en la rubrikoj „Novaĵoj” kaj „Sciencaj informoj”.

--------------------------------------------------------------------------------

Mirlokoj de Pollando – 2016
[2016-06-16]
https://pola-retradio.org/2016/06/mirlokoj-de-pollando-2016/

La legantoj de  “National Geographic Traveler” la 6-an fojon elektis en plebiscisto 7 novajn vizitindajn lokojn, la tiel nomatajn „mirlokojn” de Pollando. La venkinto evidentiĝis  la lodza Planedario EC1, akirinte pli ol 19 procentojn de la voĉoj. Sekvis la vroclava  Hydropolis kun pli ol 11 procentoj de la voĉoj kaj  Itinero de Lignaj Preĝejoj en la regiono de Kozło en Lubuŝa vojevodio (la okcidenta Pollando) superinte 9 procentojn de la voĉoj.  La rivalado nunjare ne estis facila, ĉar en la 6-a eldono de la plebiscito oni proponis 32  lokojn el la tuta lando. Oficialaj rezultoj aperos en la oktobra numero de la revuo, eldonota la 23-an de septembro. Kiel dirite, la unuan lokon okupis la plej moderna Planedario, funkcianta en Lodzo, en la centra Pollando. Ekde la 8-a de januaro vizitis ĝin pli ol 100 mil personoj. En Eŭropo ekzistas nur unusola simila planedario en Lucerno. Sub la karakteriza kupolo kun diametro de 18 metroj troviĝas sfera ekrano kun la diametro de 14 metroj kun moderna projekcia sistemo 8K kaj sonaparataro certiganta la plej altan sonkvaliton. La lodza planedario organizas meze 40 prezentojn ĉiusemajne, plej grandan popularecon ĝuas tiuj, kiuj estas adresitaj al la lernantoj el Lodzo kaj la regiono. Faris tion en organizitaj grupoj   46 mil junuloj. Por viziti la sekvan mirlokon Hydropolis necesas direktiĝi al Vroclavo en la sudokcidenta Pollando. Dank’ al la inteligenta ekspozicio eblas kompreni la signifon de akvo en la ĉiutaga vivo,  malsuprenirante en la marprofundon, konatiĝante kun la historio de la akvoinĝenierio kaj aŭskultante fascinan rakonton pri la apero de akvo en la Kosmo. La trian lokon en la plebiscito por la plej vizitindaj lokoj de Pollando okupis itinero de lignaj preĝejoj en la regiono Kozło troviĝantaj en la lokoj Kępsk, Chlastawa, Kosieczyn en la okcidenta Pollando. Gotikaj-renesancaj preĝejetoj ravas per la harmonio de la konstrubulo, riĉaj internoj aromantaj per lakita ligno. La 23-kilometra itinero aparte estas atrakcia por biciklantoj, kiuj povas jen kaj jen halti laŭe de la vojo. Malfacilas preterpasi la 4-an mirlokon-2016 indiferente. Temas pri la Kultura-Kongresa Centro Jordanki en Toruń en la norda Pollando. Projektita de hispana arkitekto, Fernando Menis konstruaĵo en maniero efekta ligas diversajn stilojn. Jen temas pri la referencoj al la karakteriza por Toruno ruĝbrika gotiko, jen pri elementoj inspiritaj de la naturo. En ĝiaj internoj troviĝas du koncertaj salonegoj, vasta scenejo kaj konferenca infrastrukturo. Kiel laŭvica vizitinda loko estis elektita muralo rakontanta la historion de la Poznana kvartalo Śródka en la okcidenta Pollando. Sur la vivkolora muralo farita laŭ la tekniko 3D buntkolore logas malnovaj konstruaĵoj kaj rigardanto facile retrovas karakterizajn figurojn kiel principon aŭ urbotrumpetiston.La 6-a loko en la plebiscito donas la ŝancon intimi kun la naturo. En la regiono Roztocze en la orienta Pollando troviĝas malgrandaj, sed bruetaj mikroakvofaloj Szumy. Ilia historio radikas en triaso, kiam la tektonaj deformiĝoj kreis la rokajn faŭltojn. La promeno laŭe de la riveroj Tanew aŭ Jeleń senstreĉigas kaj invitas profundiĝi en ĉirkaŭajn arbarojn. La sepan kaj la lastan lokon en la nunjara plebiscito de la legantoj de  “National Geographic Traveler” okupis la Geoparko Mużakowo-Arko en la okcidenta Pollando. La iamaj fosaĵoj post la minejo de la bruna karbo plenigitaj de  akvo transformiĝis en koloririzantajn akvenojn. La promeno laŭ la 5-kilometra itinero Malnova Minejo Babina ebligas nudokule konstati, kiel la naturo reakiras la ŝanĝitan de la homo medion.Reprezentantoj de ĉiuj lokoj venkintaj en la 6-a eldono de la plebiscito por la plej vizitindaj lokoj de Pollando-2016 renkontiĝos meze de oktobro dum aparta solenaĵo kadre de la foiro World Travel Show.

El la elsendo 16.06.2016. Legas Barbara kaj Tomek

--------------------------------------------------------------------------------

Restaŭrado de „Ekstazo de s-ta Francisko” de El Greco
[2016-06-17]
https://pola-retradio.org/2016/06/restaurado-de-ekstazo-de-s-ta-francisko-de-el-greco/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 17.06.2016

--------------------------------------------------------------------------------

Historiaj stanaj objektoj el la kolektoj de la Reĝa Kastelo en Krakovo
[2016-06-17]
https://pola-retradio.org/2016/06/historiaj-stanaj-objektoj-el-la-kolektoj-de-la-rega-kastelo-en-krakovo/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 17.06.2016

--------------------------------------------------------------------------------

Monumentoj de Henryk Sienkiewicz kaj Zofia Kossak-Szczucka en Jordan-Parko en Krakovo
[2016-06-17]
https://pola-retradio.org/2016/06/monumentoj-de-henryk-sienkiewicz-kaj-zofia-kossak-szczucka-en-jordan-parko-en-krakovo/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 17.06.2016

--------------------------------------------------------------------------------

E_elsendo el la 17.06.2016
[2016-06-17]
https://pola-retradio.org/2016/06/e_elsendo-el-la-17-06-2016/

Podkasto: Ludu en nova fenestro | Elŝutu

La 559-a E-elsendo el la 17.06.2016 ĉe www.pola-retradio.org:

– Nia riĉa komenca kultura kroniko traktas  komenciĝantan restaŭradon de la unika pentraĵo de El Greco en Pollando „Ekstazo de s-ta Francisko”, interesan ekspozicion pri stanaj historiaj objektoj el la kolektoj de la Reĝa Kastelo en Krakovo, la lastajn monumentojn de Henryk Sienkiewicz kaj Zofia Kossak-Szczucka ĵus senvualigitajn en Jordan-Parko en Krakovo. – Niaj E-komunumaj informoj proksimigas la riĉan programon de Baltiaj E-Tagoj, okazontaj baldaŭ (02-10.07.2016) en Litovio kaj sciigas pri la vendo de „Heroldo de Esperanto”. – Muzike akompanas nin la grupo Asorti el Litovio per la kanzono el ilia KD „Verda Hejmo Esperanto”. – La kulturkronikaj informoj estas paralele aŭdeblaj kaj legeblaj en la  rubriko:  „Kulturkroniko”. Vizitu nepre nian fotogalerion!

--------------------------------------------------------------------------------

Elektra aviadilo el Krosno
[2016-06-19]
https://pola-retradio.org/2016/06/elektra-aviadilo-el-krosno/

Ekolot, la firmao el Krosno (en la sudorienta Pollando) povas baldaŭ inaŭguri serian produktadon de sia super malpeza, elektra aviadilo Elf. Ĝi estis prezentita nunjare dum la aviada foiro Aero en Fredrichshafen, kie ĝi vekis grandegan interesiĝon. Ĝia maso ne superas 120 kilogramojn kaj dank’ al faldeblaj elementoj ĝi estas tre kompakta, nome eblas ĝin senĝene faldi, transporti,  meti en bagaĝujon. Tio ne malhelpas, ke dum la tuta tempo temas pri aviadilo, kapabla atingi la flugnivelon de 4 mil metroj. La unupersona Elf longas 5,45 metrojn kaj etendeco de ĝiaj flugiloj  egalas al 10 metroj. Por starti ĝi bezonas herban grundzonon kun la longo de 100 metroj. Dum la flugo ĝi povas atingi la rapidecon ĝis 142 kilometroj je unu horo. En la procezo de la projektado la 15-kilograma brulmotoro estis anstataŭita per elektra, kiu pezas nur  6 kilogramojn.

El la elsendo 07.06.2016. Legas Tomek – 01’10”

--------------------------------------------------------------------------------

Eksterlandaj studentoj en Pollando (2016)
[2016-06-21]
https://pola-retradio.org/2016/06/eksterlandaj-studentoj-en-pollando-2016/

Aktuale en Pollando studas 57 119 eksterlandaj studentoj el 157 landoj, je 10 mil pli ol en 2015, kio signifas 23-procentan kreskon. Kaŭzis ĝin ĉefe senprecedenca kresko de studentoj el Ukrainio je 7197 personoj, kiuj nun konsisitigas 53 procentojn de ĉiuj eksterlandaj studentoj en Pollando. Oni konstatas kreiĝadon de ukraina monokulturo en kelkiuj polaj altlernejoj. Lige kun konstanta kaj dinamika kresko de ukrainaj studentoj ĉiam pli ofte oni parolas ankaŭ pri „ukrainigo” de polaj altlernejoj. La duan laŭ grandeco grupon de eksterlandaj studentoj konsistigas belorusoj – 4615 personoj, norvegoj – 1581, hispanoj – 1407 kaj svedoj – 1291. En la akademia jaro 2015/16 pli ol 83 procentoj de la eksterlandaj studentoj venis el Eŭropo. Kompare kun la mondaj donitaĵoj en Pollando studas malmultaj personoj el Azio, entute 6896. De du jaroj kreskas interesiĝo de afrikaj studentoj  kaj tiu grupokonsistas el 1197 personoj. Kreskas nombro de studentoj el Saŭda Arabio – 854 kaj Turkio – 1205. Malgraŭ signifa kresko de eksterlandaj studentoj  daŭre en Pollando laŭprocente studas malpli da personoj ol en evoluintaj okcidentaj landoj, ol en Ĉinio kaj eĉ najbaraj landoj, kiel Ĉeĥio, Slovakio, Latvio, Estonio, Hungario kaj eĉ Bulgario.En la mondo pli ol 4 kaj duona milionoj da studentoj lernas ekster la limoj de sia lando. Laŭ prognozoj ĝis 2020 ĉi tiu nombro duobliĝos.

El la elsendo 21.06.2016. Legas Tomek – 2’01”

--------------------------------------------------------------------------------

Prezidanto de Ĉina Popola Respubliko finis viziton en Pollando
[2016-06-21]
https://pola-retradio.org/2016/06/prezidanto-de-cina-popola-respubliko-finis-viziton-en-pollando/

Vico da interregistaraj interkompreniĝoj koncerne infrastrukturajn investaĵojn, i.a. rilate la ĉinan projekton de „Silka Vojo”, komercan interŝanĝon kaj sciencan kaj kulturan kunlaboron estas la frukto de la finiĝinta marde en Pollando vizito de la Ĉina Popola Respubliko, Xi Jinping.  Lunde la ĉina gasto renkontiĝis i.a. kun prezidento Andrzej Duda, ĉefministro Beata Szydło kaj marŝaloj de la Sejmo kaj Senato. Prezidanto Xi partoprenis Internacian Forumon de Nova Silka Vojo kaj la 4-an Polan-Ĉinan Forumon de Regionoj. La prezidentoj de Pollando kaj Ĉinio simbole inaŭguris fervojlinion laŭ la itinero Ĉinio-Eŭropo sub la marko de China Railway Express deklarante, ke Pollando povas ludi gravan rolon ĉe la komerca vojo Ĉinio-Eŭropo, kaj la ĉina iniciato de Nova Silka Vojo konsistigas grandan ŝancon por la mastrumadoj de ambaŭ landoj. Estis subskribita komuna deklaro pri starigo de ĉiuflanka strategia partnereco inter Pollando kaj Ĉinio.

El la elsendo 21.06.2016. Legas Milada – 1’26”

--------------------------------------------------------------------------------

Petro Bálaž kaj Dorota Rodzianko pri preparoj por 101-a UK en Nitro
[2016-06-21]
https://pola-retradio.org/2016/06/petro-balaz-kaj-dorota-rodzianko-pri-preparoj-por-101-a-uk-en-nitro/

Niaj antaŭmikrofonaj gastoj estas LKK-anoj de la 101-a UK en Nitro, Petro Bálaž kaj Dorota Rodzianko , kun kiuj ni renkontiĝis lastsemajnfine dum la vasta LKK-kunsido en la kongresurbo. (Jen pri la UK post kiam ĝi okazis: UK en Nitro. ) El la elsendo 21.06.2016 – 6’21”

--------------------------------------------------------------------------------

Dulingveco helpas supervenki la sekvojn de apopleksio
[2016-06-21]
https://pola-retradio.org/2016/06/dulingveco-helpas-supervenki-la-sekvojn-de-apopleksio/

Apopleksio povas alkonduki al afazio, kio manifestiĝas en perdo de la kapablo paroli kaj kompreni parolon. Parto de la lezitaj pacientoj post certa tempo reakiras tamen la eblecon komuniki. Pli grandan ŝancon reakiri mensan lertecon post apopleksio havas personoj dulingvaj aŭ regantaj pli da lingvoj. Tio rezultas el la esploroj de neŭrologo el la Nacia Instituto pri la Psika Sano en Bangaloro en la Hinda Unio, prof. Suvarn Alladi. Li elmontris tion laŭ la ekzemplo de loĝantoj de Hajderabado en la sudo de la lando, kiuj ĉiutage komunikas helpe de almenaŭ du lingvoj senkonsidere al siaj klereco kaj socia statuso. Profesoro Alladi dum du jaroj observis la resaniĝadon de 608 personoj suferintaj apopleksion, inter kiuj 353 estis dulingvaj kaj 255 uzis sole unu lingvon. Evidentiĝis, ke inter la dulingvuloj pli ol 40 procentoj reakiris la kapablon interkompreniĝi, inter unulingvuloj malpli ol 20 procentoj. La kunaŭtoro de la esploroj, d-ro Thomas Bak el la Edinburga Universitato atentigis, ke la dulingvuloj ne nur pli ofte superis afazion, sed  ankaŭ pli bone solvadis testojn pri la parkerokapablo kaj pri la alifarado de informoj. Ili estis en malpli granda grado minacitaj de demenco. Simila dependeco kaze de demenco estis konstatita ĉe personoj kun supera edukiteco, ĉe kiuj la malsano aperis kutime malpli frue. Laŭ doktoro Bak la kono de lingvoj kaŭzas, ke en la cerbo estas pli da nervoligoj dank’ al kio ekzistas pli granda rezervo kaze de damaĝo de cerboĉeloj. D-ro Jose Biller el Loyola University Stritch School of Medicine Chicago asertas, ke estas afero sensignifa en kiu vivperiodo ni ellernas la duan lingvon. Ĉiam tio malfruigas la makreskon de cerbolerteco ligita kun aĝo.

El la elsendo 21.06.2016. Legas Maciek – 2’32”

--------------------------------------------------------------------------------

E_elsendo el la 21.06.2016
[2016-06-21]
https://pola-retradio.org/2016/06/e_elsendo-el-la-21-06-2016/

Podkasto: Ludu en nova fenestro | Elŝutu

La 560-a E-elsendo ĉe www.pola-retradio.org el la 21.06.2016:

– Niaj antaŭmikrofonaj gastoj estas LKK-anoj de la 101-a UK en Nitro, Petro Bálaž kaj Dorota Rodzianko, kun kiuj mi renkontiĝis lastsemajnfine dum la vasta LKK-kunsido en la kongresurbo ( http://www.nitra2016.sk/ ); – Komencaj aktualaĵoj rilatas al la vizito de la Prezidanto de Ĉina Popola Respubliko, Xi Jinping en Pollando; al la merkredaj polaj-germanaj registaraj konsultoj en Berlino; Ni informas krome fine de la akademia jaro 2015/2016 pri eksterlandaj studentoj en Pollando; – La hodiaŭa Scienca Bulteno traktas la temon kiel dulingveco helpas supervenki apopleksion; – Muzike akompanas nin Thierry Faverial per fragmento de sia kanzono „Atendemo” el la KD „Duone”. Ni utiligas ankaŭ fragmente la komponaĵon „Alte super la mondo” el la KD „Kantoj de l’Popolo”. – Du el la aktualaĵoj kaj sciencbultena temo estas paralele legeblaj kaj aŭskulteblaj en la rubrikoj „Novaĵoj” kaj „Sciencaj informoj”. La interparolo kun niaj antaŭmikrofonaj gastoj estas aparte aŭskultebla en la rubriko „Antaŭ la mikrofono”.

--------------------------------------------------------------------------------

Pupista rendevuo en Bjalistoko
[2016-06-24]
https://pola-retradio.org/2016/06/pupista-rendevuo-en-bjalistoko/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 24.06.2016

--------------------------------------------------------------------------------

Ekspozicio „Pollingve en malnova Vroclavo”
[2016-06-24]
https://pola-retradio.org/2016/06/ekspozicio-pollingve-en-malnova-vroclavo/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 24.06.2016

--------------------------------------------------------------------------------

Interparolo kun Clay Magalhães pri la lastaj preparoj al la 101-a UK en Nitro
[2016-06-24]
https://pola-retradio.org/2016/06/interparolo-kun-clay-magalhaes-pri-la-lastaj-preparoj-al-la-101-a-uk-en-nitro/

Nia antaŭmikrofona gasto estas Konstanta Kongresa Sekretario, Clay Magalhães , kun kiu en spontana interpaprolo ĉe la Bratislava bustacio Barbara interŝanĝas opiniojn pri la lastaj preparoj al la 101a UK en Nitro fone de la lasta vastdimensia LKK-kunsido en la kongresurbo. El la elsendo 24.06.2016 – 9’18”

--------------------------------------------------------------------------------

E_elsendo el la 24.06.2016
[2016-06-24]
https://pola-retradio.org/2016/06/e_elsendo-el-la-24-06-2016/

Podkasto: Ludu en nova fenestro | Elŝutu

La 561-a E-elsendo el la 24.06.2016 ĉe www.pola-retradio.org:

– Nia antaŭmikrofona gasto estas Konstanta Kongresa Sekretario, Clay Magalhães, kun kiu en spontana interparolo ĉe la Bratislava bustacio Barbara interŝanĝas opiniojn pri la lastaj preparoj al la 101a UK en Nitro fone de la lasta vastdimensia LKK-kunsido en la kongresurbo. – Komencaj ampleksaj aktualaĵoj rilatas al la decido de britoj en la ĵaŭda referendumo forlasi la Eŭropan Union. – Nia kulturkroniko sciigas pri la pupista rendevuo en Bjalistoko kaj pri la ĵus lanĉita en Vroclavo ekspozicio „Pollingve en malnova Vroclavo”. – La kulturkronikaj informoj estas paralele aŭdeblaj kaj legeblaj en la rubriko: „Kulturkroniko”. En la rubriko „Antaŭ la mikrofono” aŭdeblas nia interparolo kun Clay Magalhães.

--------------------------------------------------------------------------------

Diskutoj post la brita referendumo
[2016-06-28]
https://pola-retradio.org/2016/06/diskutoj-post-la-brita-referendumo/

La konsekvencoj de la brita referendumo estas la ĉefa temo de la unia pintrenkonto, kiu estis komenciĝonta marde posttagmeze. La gvidantoj de 27 ŝtatoj atendas, ke la brita ĉefministro David Cameron prezentos al ili almenaŭ enkondukan agadplanon. Merkrede interparoloj daŭros sen Britio. La pola ĉefministro dum la pintrenkonto prezentos la postulojn de Pollando koncerne reformon de la Eŭropa Unio. Kiel anoncis Beata Szydło ni proponos provizorajn agadojn, kiuj povos esti entreprenitaj antaŭ ol oni eldiskutos novan traktaton.  Pollando havas kritikan rilaton al la germanaj-francaj proponoj pri ŝanĝoj en la Unio. La estro de la pola diplomataro Witold Waszczykowski post la lunda renkontiĝo en Varsovio kun 9 uniaj ministroj por la eksterlandaj aferoj i.a. de Rumanio, Bulgario, Grekio, Hungario, Hispanio kaj la brita ŝtatsekretario por la eŭropaj aferoj diris, ke niaj proponoj estas signifaj, i.a. la deziro estas,  ke la Konsilio de Eŭropo tranprenu de la Eŭropa Komisiono la ĉefan rolon en la Unio. Temas ankaŭ pri nova traktato.

El la elsendo 28.06.2016. Legas Krystyna kaj Milada – 1’29”

--------------------------------------------------------------------------------

Finiĝis la lernojaro 2015/2016
[2016-06-28]
https://pola-retradio.org/2016/06/finigis-la-lernojaro-2015-2016/

Lastvendrede finiĝis la lernojaro 2015/2016. La lernantoj revenos al lernejoj la 1-an de septembro. Al la plej gravaj eventoj de la pasinta jaro apartenas la fakto, ke temis pri la unua kaj post la lastaj decidoj – la lasta jaralo de sesjaruloj devige komencantaj lernejanan karieron. Ekde sptembro 2015 la 1-an klason de la baza lernejo celis – la unuan fojon – devige la tuta jaralo de 6-jaruloj el 2009 kaj parto de sepjaruloj naskiĝintaj en la unua duono de 2008. Tio kaŭzis, ke en multaj lernejoj infanoj devis lerni laŭskipe, ke kelkloke funkciis eĉ 10 unuaj klasoj en unu lernejo. Nun la gepatroj reakiris la rajton mem decidi, ĉu ilia infano komencos la lernadon en la aĝo de 6 jaroj aŭ ne. Nun sesjaruloj aspirantaj al la 1-a klaso de baza lernejo  devas havi unujaran antaŭlernejan preparon aŭ se ne, ili devos akiri pozitivan opinion el la psikologia-pedagogia konsultejo pri la preteco komenci la lernadon. Laŭ la decido de la gepatroj el la nuna jaralo de sesjaruloj 82 procentoj restos en la antaŭlernejoj, al kiuj revenas la arto lerni la skribadon, legadon, nombradon. Malgraŭ rezervoj de la pasintjaraj reformemuloj en la bazaj lernejoj ne malaperos la unuaj klasoj. Lernos en ili entute 210 mil infanoj – 91 mil sepjaruloj, kiuj ankoraŭ ne komencis la lernadon, 74 mil sesjaruloj, kiuj komencas la lernadon laŭ la deziro de siaj gepatroj kaj 45 mil sepjaruloj, kiuj komencis la lernadon pasintjare kiel 6-jaruloj, sed laŭ la postulo de siaj geatroj ripetos la lernadon en la unuaj klasoj.

El la elsendo 28.06.2016. Legas Krystyna kaj Milada – 2’19”

--------------------------------------------------------------------------------

La 75-jariĝo de forbruligo de Granda Sinagogo en Bjalistoko
[2016-06-28]
https://pola-retradio.org/2016/06/la-75-jarigo-de-forbruligo-de-granda-sinagogo-en-bjalistoko/

Lastlunde okazis solenaĵoj omaĝantaj la 75-jariĝon de la forbruligo de la Granda Sinagogo en Bialistoko fare de germanoj. Troviĝis en ĝi laŭ diversaj fontoj inter 800 kaj du mil judoj. La solenaĵoj daŭris la tutan tagon. Tagmeze estis metitaj floroj kaj florkronoj ĉe la monumento memorindiganta la viktimojn. Ĝi havas la formon de metala kupolo, kiu simbolas la konstruaĵon de la forbruligita sinagogo, kiu situas sur la soklo en la formo de Davida Stelo. La prezidanto de Bialistoko, Tadeusz Truskolaski diris, ke necesas kondamni tiun krimon kaj memori pri ĝiaj viktimoj. La 27-a de junio 1941 estis nomita kiel „nigra vendredo”. Tiam germanoj  eniris Bialistokon post la proklamo de soveta-germana milito. Laŭ historiistoj per la forbrugligo de la Granda Sinagogo komenciĝis la ekstermo de la juda socio en Bialistoko. La solenaĵojn partoprnis i.a. delegacio de la reganta partio Juro kaj Justeco.  Jarosław Kaczyński en sia elpaŝo substrekis, ke ni memoris kaj memoros pri la viktimoj. Laŭ lia vortoj per tiu ĉi terura evento estis inaŭgurita holokaŭsto.

El la elsendo 28.06.2016. Legas Krystyna kaj Milada – 1’32”

--------------------------------------------------------------------------------

E_elsendo el la 28.06.2016
[2016-06-28]
https://pola-retradio.org/2016/06/e_elsendo-el-la-28-06-2016/

Podkasto: Ludu en nova fenestro | Elŝutu

La 562-a E-elsendo ĉe www.pola-retradio.org el la 28.06.2016:

– Hodiaŭ ni denove proponas literaturan segmenton, ĉi-foje kun la 44-a fragmento de la romano de Henryk Sienkiewicz „Quo Vadis” en la E-traduko de Lidia Zamenhof; – Komencaj aktualaĵoj rilatas al la komenciĝanta pintrenkonto de la Eŭropa Unio post la brita referendumo kaj reagoj de polaj politikistoj je proponoj de Germanio kaj Francio; al la solenita lastlunde 75-jariĝo de la forbruligo fare de germanoj de Granda Sinagogo en Bjalistoko, kion oni taksas kiel inaŭguron de holokaŭsto; al la finiĝo de la lernojaro en Pollando en la kunteskto de rezigno pri la deviga lernejigado de 6-jaruloj. – En la hodiaŭa Scienca Bulteno ni informas pri multaj premioj por inventaĵo de bjalistoka studento, pri honorofica titolo de la Silezia Universitato por prof-ino Maria Delaperrière; – Aktualaĵoj kaj la sciencbultenaj informoj estas paralele legeblaj kaj aŭskulteblaj en la rubrikoj „Novaĵoj” kaj „Sciencaj informoj”. Vizitu ankaŭ nian fotogalerion!

--------------------------------------------------------------------------------

Usonanoj kaj ĉinoj distingis bjalistokan studenton
[2016-06-28]
https://pola-retradio.org/2016/06/usonanoj-kaj-cinoj-distingis-bjalistokan-studenton/

Petros Psyllos, studento de la Bjalistoka Politekniko prezentis en Usono dum Internacia Foiro de Inventemo kaj Novumoj „Inpex” mobilan aranĝaĵon por  priskiribi la mondon helpe de vortoj, muzikoj kaj tuŝstimuloj, kiu celas helpi la ĉiutagan vivon de homoj blindaj kaj malbone vidantaj. La  sistemo „Matia” ricevis oran medalon de la foiro kaj premiojn de la Ĉina Societo de Novumoj kaj de la Pola Sciencakademio, krome specialan distingon Golden Star Award 2016. Personoj bilndaj aŭ malbone vidantoj povas pendigi la aranĝaĵon ĉe la kolo aŭ fiksi ĝin ĉe la ĉemizo. Ĝi ligiĝas pere de bluetooth kun la troviĝanta enpoŝe inteligenta telefono. La tasko de la inventaĵo estas priskribi la mondon helpe de vortoj, muziko kaj tuŝstimuoj. La tuto havas 14 sensorojn, kio ebligas al blindulo orientiĝi en la spaco, identigi objektojn, baraĵojn kaj minacojn, legi tekstojn, priservi telefonon en publikaj lokoj kaj alvoki helpon. La inventaĵo de Petros Psyllos el la Bjalistoka Politekniko ricevis pli frue francan premion de la Ministerio por la Sociaj Aferoj kaj Sano kaj la oran medalon de la 115-a Foiro de Inventemo – Concours Lepine en Parizo.

El la elsendo 28.06.2016. Legas Tomek  – 1’21”

--------------------------------------------------------------------------------

Prof-ino M. Delaperriere honorofica doktoro de la Silezia Universitato
[2016-06-28]
https://pola-retradio.org/2016/06/prof-ino-m-delaperriere-honorofica-doktoro-de-la-silezia-universitato/

Elstara esploristino de la pola literaturo kaj kulturo eksterlande, prof.-ino Maria Delaperriere fariĝis la honoroofica doktoro de la Silezia Universitato. La evento okazis lige kun la okazanta tie en junio 6-a Monda Kongreso de Polaj Filologoj. Profesorino Maria Delaperriere estas organizantino de pluraj renkontiĝoj kaj konferencoj en francaj sciencistaj centroj dediĉitaj al la pola literaturo kaj kulturo. Dum la solenaĵo ŝi memorigis, ke en Francio funkcias kelkaj centroj de la pola filologio, en kiuj okazas diversaj eventoj se temas pri la pola literaturo kaj kulturo. Ne temas sole pi didaktiko, sed ankaŭ sciencaj sesioj kaj konferencj, kiuj estas malfermaj al la publiko. Dank’ al tio studentoj rekrutiĝas ne sole el  poldevenuloj, sed ankaŭ el francoj. Profesorino Maria Delperriere naskiĝis en 1941 en Krakovo, kie en la Jagelona Universitato ŝi diplomitiĝis pri la pola filologiao. Poste ŝi komencis studojn pri romanistiko, kiujn ŝi daŭrigis en Sorbono. Malgraŭ tio, ke ekde 1965 ŝi loĝas en Francio ŝiaj sciencaj interesiĝoj daŭre fokusiĝas pri la pola literaturo kaj kulturo. Ŝi aŭtoras kelkajn librojn en la pola kaj franca lingvoj, preskaŭ 30 redaktajn verkojn kaj 150 sciencajn artikolojn. En 2011 ŝia libro „La pola literaturo en socia interinfluo. Komparaj skizoj pri literaturo kaj kulturo” estis rekonita kiel la plej bona libro verkita pollingve fare de verkisto konstante loĝanta eksterlande. De jaroj ŝi engaĝiĝas en la kulturan vivon de poloj esterlande estante membro de la Historia-Literatura Societo en Parizo, Societo de Polaj filologoj en Francio kaj en Pola Akademio de Kapabloj. Ĝi eniras la konsiston de la kapitulo de Poezia Premio, al kiu patronecas Wisława Szymborska.

El la elsendo 28.06.2016. Legas Maciek  – 2’10”

--------------------------------------------------------------------------------

E_elsendo el la 01.07.2016
[2016-07-01]
https://pola-retradio.org/2016/07/e_elsendo-el-la-01-07-2016/

Podkasto: Ludu en nova fenestro | Elŝutu

La 563-a E-elsendo el la 01.07.2016 ĉe www.pola-retradio.org:

– Kadre de la felietono pri koninda Pollando ni ĉerpas el nia arkivo kaj memorigas felietonon aparte taŭgan por varmegaj someraj tagoj. La teksto de antaŭ 7 jaroj kondukas nin al la norda Pollando, al la lokoj Reda kaj Rumia; – En nia kulturkroniko ni informas pri la 26-a eldono de la tutmonata Festivalo de Mozart disvolviĝanta en Varsovio ne nur en kastelaj/palacaj salonoj, sed ankaŭ subĉiele antaŭ Palaco de Kulturo kaj Scienco; – E-komunuma informo rilatas al la kunlaboro de Hispana Esperanto-Federacio en somerkurso de la Universitato de Ekstremaduro titolita “En la limoj de la lingvaĵo: artaj lingvoj kaj komunikaj fikcioj”, kiu disvolviĝos la 11an/12an de julio en la Instituto pri Modernaj Lingvoj de Cáceres. – La kulturkronika informo estas paralele aŭdebla kaj legebla en la rubriko: „Kulturkroniko”. Muzike akompanas nin la hispana „Kvaropo Sinkopo” per la kanzono „Zarongo”.

--------------------------------------------------------------------------------

26-a tutmonata Festivalo de Mozart en Varsovio
[2016-07-01]
https://pola-retradio.org/2016/07/26-a-tutmonata-festivalo-de-mozart-en-varsovio/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 01.07.2016

--------------------------------------------------------------------------------

Grava Komuniko_05.07.2016
[2016-07-05]
https://pola-retradio.org/2016/07/grava-komuniko_05-07-2016/

Podkasto: Ludu en nova fenestro | Elŝutu

Atenton Karaj Radioamikoj,

Unue akceptu multajn salutojn el Birštonas, Litovio – kie okazas la 52-aj Baltaj Esperanto Tagoj, BET-52. Tio estas bona novaĵo, ĉar estas la okazo por partopreni riĉan programon de la Tagoj, fari interesajn sonregistrojn kaj interparolojn. Malbona novaĵo rilatas al la difekto de la sonkonektingo (sonnesto) en la redakcia komputilo kaj maleblo ripari ĝin dum la foresto en Varsovio. Pro tio ne eblas enmeti nun novajn E-elsendojn de la Pola RetRadio. La Redakcio pardonpetas ĉiujn geaŭskultantojn esprimante la esperon, ke niaj elsendoj denove baldaŭ aperos ĉe la kutima adreso: www.pola-retradio.org.

--------------------------------------------------------------------------------

Orumitaj steloj sur la volboj de la gdanska Maria-Baziliko
[2016-07-15]
https://pola-retradio.org/2016/07/orumitaj-steloj-sur-la-volboj-de-la-gdanska-maria-baziliko/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 15.07.2016

--------------------------------------------------------------------------------

Varsovia ekspozicio okaze de la 1050-jariĝo de la bapto de Pollando
[2016-07-15]
https://pola-retradio.org/2016/07/varsovia-ekspozicio-okaze-de-la-1050-jarigo-de-la-bapto-de-pollando/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 15.07.2016

--------------------------------------------------------------------------------

Povilas Jegorovas pri la 52-aj Baltaj E-Tagoj (2016)
[2016-07-15]
https://pola-retradio.org/2016/07/povilas-jegorovas-pri-la-52-aj-baltaj-e-tagoj-2016/

La unusemajna BET (03-10.07.2016) nunjare estis rekorda, se temas pri la nombro de la partoprenantoj, aparte bunta rilate klerigan oferton kun amaso da prelegoj kaj prelegserioj kadre de la Somera Universitato, ĉiunivelaj – bazaj, progresigaj, paroligaj lingvokusoj, enorme riĉa kultura programo kun teatraĵo, de Saŝa Pilipović kaj Georgo Handzlik, koncertoj de litovaj folkloraj ensembloj kaj instruista koruso La Nigra Rozo, de Jerzy Dobrzyński, JoMo, Mikaelo Bronŝtejn, Ĵomart kaj Nataŝa, Sepa kaj Asorti kaj fine libera scenejo. Pri la 52-aj Baltaj E-Tagoj ni interparolas kun ĝia ĉeforganizanto, la prezidanto de Litova E-Asocio, – Povilas Jegorovas. El la elsendo 15.07.2016 – 12’04”

--------------------------------------------------------------------------------

E_elsendo el la 15.07.2016
[2016-07-15]
https://pola-retradio.org/2016/07/e_elsendo-el-la-15-07-2016/

Podkasto: Ludu en nova fenestro | Elŝutu

La 564-a E-elsendo el la 15.07.2016 ĉe www.pola-retradio.org:

– Unualoke ni transsendas kondolencajn kaj solidarecajn vortojn al la francaj esperantistoj, niaj aŭskultantoj, al la tuta franca nacio lige kun la terorista atako en Nico la 14-an de julio 2016. – Nia antaŭmikrofona gasto estas Povilas Jegorovas, la ĉeforganizinto de la 52-aj Baltaj E-Tagoj en Litovio (03-10.07.2016). – En nia kulturkroniko ni informas pri – ĉi-foje – la varsovia ekspozicio okaze de la 1050-jariĝo de la bapto de Pollando. En ĝiaj dokumentoj troviĝas i.a. la unuan fojon skribita la nomo de la lando Pollando (Poloniae). Krome ni rakontas pri la unuaj orumitaj steloj reaperintaj sur la volboj de la gdanska Maria-Baziliko. – La kulturkronikaj informoj estas paralele aŭdeblaj kaj legeblaj en la rubriko: „Kulturkroniko”. En la rubriko „Antaŭ la mikrofono” aŭdiĝas nia interparolo kun la ĉeforganizanto de la litova, 52-a eldono de BET. La kulturkronikaj informoj estas aparte konsulteblaj voĉe kaj skribe en la rubriko „Kulturkroniko”.

--------------------------------------------------------------------------------

Volontuloj purigis Tatry-itinerojn
[2016-07-20]
https://pola-retradio.org/2016/07/volontuloj-purigis-tatry-itinerojn/

Preskaŭ 4 mil volontuloj komence de julio aperis ĉe la itineroj de Tatry-montaro partopreninte la kampanjon „Pura Tatry-montaro”, kiu nunjare okazis la 5-an fojon. Laŭ la organizantoj kun ĉiu jaro kreskas la konscio de turistoj kaj sekve de tio estas ĉiam malpli da malpuraĵoj lasataj de senzorgaj pseŭdoturistoj. Ĝis nun la kampanjojn partoprenis 11 mil volontuloj. La kampanjon subtenas artistoj, sportistoj kaj ĵurnalistoj. Inaŭgurita en 2012 iom post iom ĝi ĉirkaŭprenis ankaŭ aliajn turisme atrakciajn regionojn , kiel baltikajn plaĝojn kaj nunjare ĝi okazis ankaŭ en la montoĉeno Beskidy. Ĉiujare la polan parton de Tatry-montaron vizitas ĉirkaŭ 3 milionoj da turistoj. La plej populara estas la itinero al la lago Morskie Oko kaj la valaj promenitineroj. Turistojn logas ankaŭ la montopintoj Giewont (1894 metroj super la marnivelo) kaj Kasprowy Wierch (1987 metroj super la marnivelo).

El la elsendo 20.07.2016. Legas Maciek – 1’12”

--------------------------------------------------------------------------------

Mondaj Tagoj de Junularo
[2016-07-20]
https://pola-retradio.org/2016/07/mondaj-tagoj-de-junularo/

Varsovio plenplenas jam de junaj partoprenantoj de la Monda Renkontiĝo de Junularo, komenciĝonta post unu semajno en Krakovo kaj daŭronta ĝis la 31-a de julio. La 27-an de julio al Krakovo venos papo Francisko. Sed buntaj grupetoj de junaj katolikoj jam de kelkaj tagoj svarmas en flughaveno, sur la varsoviaj stratoj, en komercaj centroj. Hodiaŭ en Varsovio kaj en aliaj urboj komenciĝas iliaj renkontiĝoj  kun gastigantoj en diocezoj. La renkontoj daŭros ĝis la 25-a de julio. En Varsovio speciale por junaj pilgrimantoj estis inaŭgurita hodiaŭ en aparte aranĝita pavilono ĉe la Krakowskie Przedmieście-strato ekspozicio de la Muzeo de la Historio de Pollando. Ĝi estas dividita je kelkaj spacoj dediĉitaj al plej gravaj eventoj de Pollando ekde la bapto antaŭ 1050 jaroj ĝis la nuntempo. La ekspozicio „Johano Paŭlo la 2-a. La fontoj” daŭros ĝis la 15-a de aŭgusto.

El la elsendo 20.07.2016. Legas Krystyna – 1’08”

--------------------------------------------------------------------------------

Poloj ne rapidas al eŭrosfero
[2016-07-20]
https://pola-retradio.org/2016/07/poloj-ne-rapidas-al-eurosfero/

Poloj ne rapidas al la eŭrosfero. Laŭ enketado de TNS Polska el la komenco de junio 55 procentoj de la ekzamenitoj asertis, ke akcepto de eŭro fare de Pollando ne estos bona decido. Kontraŭan opinion deklaris 12 procentoj de la enketitoj kaj laŭ 23 procentoj temus pri solvo nek bona nek malbona. Oni demandis polojn pri la ĝenerala pritakso de la encirkuligo de eŭro, preferata dato por akcepti la komunan eŭropan valuton kaj pri la antaŭvideblaj sekvoj de valutsanĝo por la hejmaj mastrumejoj, pola mastrumado kaj ankaŭ la nacia identeco. Eĉ 66 procentoj de la respondintoj asertas, ke enkonduko de eŭro malavantaĝe influos la staton de iliaj hejmaj mastrumejoj. Malsaman opinion havas nur 12 procentoj de la enketitoj. Laŭ 9 procentoj tio estus sensignifa. Negativajn sekvojn de enkonduko de eŭro por la pola mastrumado antaŭvidas 51 procentoj de la enketitoj, ĉiu kvina – entute 21 procntoj deklaras, ke la influo estos avantaĝa, por 8 procentoj eŭro havus neniun influon. 48 procentoj de la enketitoj deklais, ke la membriĝo en eŭrosfero negative influos la nacian identecosenton, malan opnion esprimis 13 procentoj. Entute 47 procentoj de la juniaj enketitoj decide kontraŭas la encirkuligon de eŭro, 37 procentoj esprimis komence de junio malsaman opinion. TNS Polska notas, ke kompare al la antaŭa enketatdo je 8 procentoj malkreskis la nombro de pledantoj por eŭro kaj samtempe je 5 procentoj kreskis la nombro de personoj konvinkitaj, ke eŭro neniam devus esti en Pollando enkondukita.

El la elsendo 20.07.2016. Legas Maciek – 1’58”

--------------------------------------------------------------------------------

E_elsendo el la 20.07.2016
[2016-07-20]
https://pola-retradio.org/2016/07/e_elsendo-el-la-20-07-2016/

Podkasto: Ludu en nova fenestro | Elŝutu

La 565-a E-elsendo ĉe www.pola-retradio.org el la 20.07.2016:

– Hodiaŭ ni renkontiĝas antaŭmikrofone kun prof. Amri Wandel, kiu proksimigas la sciencan programon de la 101-a UK en Nitro. Ni pardonpetas pro la nekontentiga sonkvalito de la skajpa sonregistro. – Komencaj aktualaĵoj koncernas la renkontiĝojn de junaj pilgrimantoj venintaj al Pollando por la Mondaj Tagoj de Junularo; la plej lastan opinisondadon pri la rilato de poloj al eŭro; volontulan kampanjon purigi turismajn itinerojn en Tatry-montaro; – En la Scienca Bulteno ni informas pri la pola-germana scienca premio Copernicus por la pola-germana scienca teamo; – Muzike akompanas nin Mikaelo Bronstejn. Temas pri surbendigo el unu el liaj koncertoj dum BET-52 en Birštonas, Litovio. – Aktualaĵoj kaj la sciencbultena informo estas paralele legeblaj kaj aŭskulteblaj en la rubrikoj „Novaĵoj” kaj „Sciencaj informoj”. Ankaŭ la interparolo kun nia gasto estas aŭskultebla aparte en la rubriko „Antaŭ la mikrofono”.

--------------------------------------------------------------------------------

Pola-germana sciencista teamo premiita per COPERNICUS
[2016-07-20]
https://pola-retradio.org/2016/07/pola-germana-sciencista-teamo-premiita-per-copernicus/

Profesorino Agnieszka Chacińska el la Instituto pri Molekula kaj Ĉela Biologio en Varsovio kaj profesoro Peter Rehling el la Medicina Centro de Universitato en Getingo fariĝis laŭreatoj de la sesa eldono de la Pola-Germana Scienca Premio COPERNICUS. Ĝi estas atribuata komune de la Fondaĵo favore al la Pola Scienco kaj Deutsche Forschungsgemeinschaft (DFG). La sciencista paro estis distingita pro komune realigataj esploroj, kiuj kontribuis al malkovro de ŝlosilaj mekanismoj de biogenezo de mitokondrioj. La premio estas atribuata ĉiun duan jaron ekde 2006 kaj celas honori la kunlaborantojn esploristojn el Pollando kaj el Germanio, kiuj povas dokumenti elstarajn sciencistajn atingaĵojn rezultantajn de la reciproka kunlaboro en ajna sciencbranĉo. La teamo Chacińska-Rehling kunlaboras ekde 2001. Iliaj esplorrezultoj revoluciigis opiniojn pri la dinamiko kaj kunordigo de procezoj ligitaj kun importo de mitokondriaj proteinoj, trafinte al la plej gravaj internaciaj studlibroj. Pri signifo de ĉi tiu kunlaboro atestas 17 komunaj publikaĵoj en renomaj mondaj sciencaj revuoj, inkluzive de  „Cell” kaj „Science”. Ilia kunlaboro inaŭguris intense disvolviĝantan sciencistan interŝanĝon de partoprenantoj de doktorigaj studoj kaj postdoktorigaj staĝoj inter centroj en Varsovio kaj Getingo.

El la elsendo 20.07.2016. Legas Tomek  – 1’33”

--------------------------------------------------------------------------------

Prof. Amri Wandel pri la riĉa scienca programo en la 101-a UK en Nitro
[2016-07-20]
https://pola-retradio.org/2016/07/prof-amri-wandel-pri-la-rica-scienca-programo-en-la-101-a-uk-en-nitro/

En interparolo kun prof. Amri Wandel el Israelo ni proksimigas la riĉan sciencan programon de la 101-a UK en Nitro. El la elsendo 20.07.2016 – 9’01”

--------------------------------------------------------------------------------

E_elsendo el la 24.07.2016
[2016-07-25]
https://pola-retradio.org/2016/07/e_elsendo-el-la-24-07-2016/

Podkasto: Ludu en nova fenestro | Elŝutu

La 566-a E-elsendo el la 24.07.2016 ĉe www.pola-retradio.org :

– La 566-a E-elsendo el la 24.07.2016 entenas la unuan raporton el la 101-a Universala Kongreso de Esperanto en Nitro, Slovakio. Pri motivoj de kelka prokrasto ni informas en la elsendo en raporta interparolo de Barbara kaj Maciech, kiu rilatas (nekomplete)  al la eventoj el vendredo, sabato kaj dimanĉo. La prezidanto de UEA, Mark Fettes dividas siajn impresojn pri la unua gazetara konferenco kun lia partopreno. En la fino aŭdiĝas specimeno el la dimanĉa vespera koncerto subĉiela kadre de la Nacia Vespero, kiun amase partoprenis ne sole kongresanoj, sed ankaŭ nitra kaj slovaka publiko.

--------------------------------------------------------------------------------

Prof. Federico Gobbo kaj d-ro Renato Corsetti en sonraporto el Nitro
[2016-07-26]
https://pola-retradio.org/2016/07/prof-federico-gobbo-kaj-d-ro-renato-corsetti-en-sonraporto-el-nitro/

La ciklon de 15 Aŭtoraj Duonhoroj en Nitro inaŭguris dimanĉe tiu de prof-o Federico Gobbo, kiu prezentis la Festlibron honore al d-ro Renato Corsetti, „Federico Gobbo (red / acd / ed). Lingua, politica, cultura: Serta gratulatoria in honorem Renato Corsetti”. Tuj post la solenaĵo antaŭ nia mikrofono gastis profesoro Gobbo kaj ankaŭ d-ro Corsetti. La sondokumento aŭdiĝis kadre de nia sonraporto el Nitro el la 26.07.2016 – 7’56”

--------------------------------------------------------------------------------

E_elsendo el la 26.07.2016
[2016-07-26]
https://pola-retradio.org/2016/07/e_elsendo-el-la-26-07-2016/

Podkasto: Ludu en nova fenestro | Elŝutu

La 567-a E-elsendo el la 26.07.2016 ĉe www.pola-retradio.org:

La marda E-elsendo el Nitro la 26-an de julio 2016 en la 567-a programo de la varsovia RetRadio enhavas la duan raporton el la 101-a Universala Kongreso de Esperanto en Nitro, Slovakio. El la lunda kongresa programo ni elektis resumajn vortojn de la prezidanto de UEA, Mark Fettes post la Komitata Forumo dediĉita al ŝanĝoj en la Statuto de UEA. En la antaŭamikrofona raporta renkontiĝo Maciek liveras informojn i.a. pri la partoprenitaj prelegoj de la Kleriga Lundo. Barbara referencas al la inaŭgura Aŭtora Duonhoro de prof. Federico Gobbo dediĉita al la redaktita de li festlibro honore al d-ro Renato Corsetti – „Federico Gobbo (red / acd / ed). Lingua, politica, cultura: Serta gratulatoria in honorem Renato Corsetti”. Ambaŭ gastas antaŭ nia mikrofono.

--------------------------------------------------------------------------------

E_elsendo el la 29.07.2016
[2016-07-29]
https://pola-retradio.org/2016/07/e_elsendo-el-la-29-07-2016/

Podkasto: Ludu en nova fenestro | Elŝutu

La 568-a E-elsendo el la 29.07.2016

La 568-a E-elsendo el la 29.07.2016  ĉe www.pola-retradio.org retrorigardas  iom supraĵe al la eventoj de merkredo, ĵaŭdo kaj vendredo. Sondokumente ni prezentas interparolon kun d-ro Ulrich Lins pri la furoranta en la Libroservo de la 101-a UK reviziita „La danĝera lingvo”. Ni koncentriĝas pri la fontoj de lia interesiĝo pri la persekutataj E-movado kaj esperantistoj en totalismaj reĝimoj, kiel nazia Germanio kaj stalinisma Rusio. Nia laŭvica gasto estas Chuck Smith, unu el la administrantoj de telegramo.org . Dank’ al lia helpo kaj tiu de Ruben, la alia administranto,  jam instaliĝis tie la grupo Pola RetRadio.

--------------------------------------------------------------------------------

D-ro Ulrich Lins pri la persekutataj E-movado kaj esperantistoj en totalismaj reĝimoj
[2016-07-29]
https://pola-retradio.org/2016/07/d-ro-ulrich-lins-pri-la-persekutataj-e-movado-kaj-esperantistoj-en-totalismaj-regimoj/

Marĝene de tre sukcesa Aŭtora Duonhoro de d-ro Ulrich Lins dediĉita al plene reviziita eldono de La danĝera lingvo reference al fontoj konsulteblaj nur post la germana unuiĝo kaj malkomponiĝo de Sovetunio en nia antaŭmikrofona interparolo ni koncentriĝas pri la fontoj de lia interesiĝo pri la persekutataj E-movado kaj esperantistoj en totalismaj reĝimoj, kiel nazia Germanio kaj stalinisma Rusio. La sondokumento aŭdiĝis kadre de nia sonraporto el Nitro el la 29.07.2016 – 5’41”

--------------------------------------------------------------------------------

E_elsendo el la 02.08.2016
[2016-08-02]
https://pola-retradio.org/2016/08/e_elsendo-el-la-02-08-2016/

Podkasto: Ludu en nova fenestro | Elŝutu

La 569-a E-elsendo el la 02.08.2016

La 569-an E-elsendon el la 02.08.2016 ĉe www.pola-retradio.org plenigas ankoraŭfoja, ĉi-foje la kalejdoskopa raporto el Nitro, registrita dum la lasta, sabata tago de la 101-a UK. Konsistigas ĝin mallongaj, kortuŝaj retrorigardoj, sed ankaŭ pli ampleksaj sumigoj de 12 gesperantistoj – inkluzive de funkciuloj – renkontitaj iom hazarde en la kongresejo dum atendado je busoj veturigontaj ĉiujn al la Salono Zamenhof, renkontitaj en la buso aŭ jam en la Salono, kaj poste denove sur la tereno de la kongresejo. Temas sinsekve pri Katja Boen el Francio, LEE Jungkee el Koreio, Carlos Spinola el Hispanio, Mirejo Grosjean el Svislando, Ivan Colling el Brazilo, Jukka Pietiläinen el Finnlando, Veronika Poór el Hungario/Nederlando, Gavi Zeevi el Israelo, Paweł Fischer-Kotowski el Pollando/Nederlando, Ionel Onet el Nederlando, Petro Balaž el Slovakio, Mark Fettes el Kanado.

--------------------------------------------------------------------------------

La 5-a sezono de la varsovia Veturilo
[2016-08-03]
https://pola-retradio.org/2016/08/la-5-a-sezono-de-la-varsovia-veturilo/

Sur la varsoviaj stratoj la 1-an de marto reaperis la urbaj bicikloj funkciantaj en la lusistemo Veturilo. Tiel Veturilo komencis la 5-an jaron de la funkciado. Pasintjare oni luis biciklojn preskaŭ du milionojn da fojoj. En la jaroj 2012-2015 en Veturilo-ststemo oni luis biciklojn pli ol 6 milionojn da fojoj kaj la nombro de la uzantoj superis 370 mil personojn. La trimonata vintra paŭzo servis por la konservado de la sistemo, riparado de bicikloj kaj loĝistika preparo por la sezono 2016. Dum ĝi bicikloŝatantoj disponas pri 3039 bicikloj lueblaj en 204 Veturilostacioj. Krome eblas lui 10 bi-biciklojn, kiuj pasintjare ĝuis popularecon. En Varsovio aldoniĝis krome la lustacio „Veturilko” la unua en la mondo stacio de publikaj bicikloj por infanoj. Kvankam nur 5-jara la sistemo Veturilo subiĝos al ŝanĝoj, ĉar estas konstatita la foruziĝo same de la bicikloj kiel ankaŭ de la lustacioj. Pri tio okazos, kiun antaŭis sociaj konsultoj. Aldonendas, ke en la daŭro de la plej proksimaj du jaroj en Varsovio kreiĝos pliaj  120 kilometroj da biciklaj vojetoj. Nun la pola ĉefurbo disponas pri ilia 450-kilometra reto. Biciklojn eblas lui tagnokte. La 20-minuta luo estas senpaga, sekvaj 40 minutoj kostas unu zloton (ĉ. 25 cendojn). La dua horo kostas tri zlotojn, la tria – 5 zlotojn. La kosto de ĉiu plia horo egalas al 7 zlotoj.

El la elsendo 08.03.2016. Legas Tomek – 1’45”

--------------------------------------------------------------------------------

Restaŭrado de pliaj reĝaj sarkofagoj  en la krakova Wawel-katedralo
[2016-08-05]
https://pola-retradio.org/2016/08/restaurado-de-pliaj-regaj-sarkofagoj-en-la-krakova-wawel-katedralo/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 05.08.2016

--------------------------------------------------------------------------------

Feria propono por infanoj en la urbo Kilece
[2016-08-05]
https://pola-retradio.org/2016/08/feria-propono-por-infanoj-en-la-urbo-kilece/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 05.08.2016

--------------------------------------------------------------------------------

Interparolo kun Chuck Smith pri telegramo.org
[2016-08-05]
https://pola-retradio.org/2016/08/interparolo-kun-chuck-smith-pri-telegramo-org/

Chuck Smith estas unu el la plej konataj esperantistoj de juna/meza generacio, kiu enorme kontribuis al disvastigo de Esperanto en la Interreto. En 2001 preskaŭ tuj post la esperantistiĝo li fondis la Vikipedion en Esperanto. En 2015 li estris teamon kiu preparis la angla-Esperantan kurson ĉe la lingvolerna retejo Duolingo , kie post unu jaro Esperanton eklernis pli ol 400 mil personoj. La temo de nia interparolo estas la plej nova furoraĵo telegramo.org . Tie ĉi ekzistas jam grupo Pola RetRadio https://telegram.me/joinchat/Dlrubz7AslXuSQc65oqQeg

El la elsendo 05.08.2016 – 7’45”

--------------------------------------------------------------------------------

E_elsendo el la 05.08.2016
[2016-08-05]
https://pola-retradio.org/2016/08/e_elsendo-el-la-05-08-2016/

Podkasto: Ludu en nova fenestro | Elŝutu

La 570-a E-elsendo el la 05.08.2016 ĉe  www.pola-retradio.org:

– Komence de la programo en la kultura kroniko ni informas pri la restaŭrado de pliaj reĝaj sarkofagoj  en la krakova Wawel-katedralo kaj pri interesa feria propono por infanoj en la urbo Kilece. – Sekve ni referencas al la 101-a UK de Esperanto en Nitro. – Ni informas pri la distingoj kaj premioj anoncitaj dum la Solena Fermo, t.e. Diplomoj pro la Elstara Agado kaj pro la Elstara Arta Agado, pri la rezultoj de la Oratora Konkurso kaj pri la premioj atribuitaj de la Fondaĵo-Grabowski. – Sondokumente ni referencas al la nunjara eldono de Oratora Konkurso prezentante la kontribuojn de Arianda Garcia Gutierrez el Kubo, kiu oratorinte pri la temo „Socia Justeco” akiris la 3-an premion. Krome ni prezentas la oratoradon de Ana Maria da Costa Ribeiro el Brazilo, kiu akiris la 2-an premion pro sia prezento de la temo „Informadika socio – ŝanco je kleriĝo”. – Nie prezentas fragmente la dumkongresan koncerton de Ĵele dankante pro la ricevitaj KD-oj por la uzo en niaj programoj. La kulturkronikaj informoj estas aparte konsulteblaj voĉe kaj skribe en la rubriko  „Kulturkroniko”.

--------------------------------------------------------------------------------

Malkresko de senlaboreco en julio
[2016-08-08]
https://pola-retradio.org/2016/08/malkresko-de-senlaboreco-en-julio/

Laŭ la donitaĵoj de la Ministerio por Familio, Laboro kaj Socia Politiko en julio la senlaboreco en Pollando malkreskis ĝis 8,6 procentoj. Temas pri la plej bona rezulto ekde pli ol 25 jaroj. La plej malaltan senlaborecon oni notas en la okcidenta Pollando, kie ĝi egalas al 5,3 procentoj, la plej alta ĝi estas en la nordorienta Pollando kaj egalas tie al 14 procentoj. La nombro de senlaboruloj malkreskis en ĉiuj vojevodioj kaj fine de julio 2016 egalis al 1 miliono  362 mil personoj. Kompare al junio malkresko egalis al  30 kaj duona mil personoj. La nombro de liberaj laborlokoj kaj lokoj por profesia aktivigo en laboroficejoj en julio egalis al 127,2 mil. Ĉi tiu tendenco restas favora kaj estas multe verŝajne, ke en laŭvicaj monatoj senlaboreco estos daŭre malkreskanta. Laŭ rmf24.pl tio povus okazi dank’ al vigliĝo en turismo, konstruado kaj agrikulturo.

El la elsendo 09.08.2016. Legas Milada – 1’31”

--------------------------------------------------------------------------------

Vroclavo instruos la polan lingvon al eksterlandanoj
[2016-08-09]
https://pola-retradio.org/2016/08/vroclavo-instruos-la-polan-lingvon-al-eksterlandanoj/

La urboaŭtoritatoj de Vroclavo pretigas projekton de la instruado de pola lingvo al eksterlandanoj. Inaŭgurota en septembro ĝi enplektos ĉirkaŭ 80 instituciojn, kiel bibliotekoj, neregistaraj organizoj, kulturdomoj, eklezioj. La tuton kunordigos la urba Integrocentro.  La projekto celas kreskantan nombron de eksterlandanoj setliĝantaj en la urbo, unuavice ukrainanojn. Temas pri ekskludo de situacio, en kiu eksterlandanoj kreas fermajn enklavojn, kiujn poste estas malfacile forlasi. La kono de la lingvo signifagrade helpas integriĝon kun la medio. La instruadon de la pola lingvo gvidos ĉirkaŭ 200 volontuloj, ĉiu el ili laboros kun unu eksterlandano. La urboaŭtoritatoj de Vroclavo intencas krome vastigi la lernejanan programon adresitan al la ukraina malplimulto. En kelkaj lernejoj eblos laŭ pli ampleksa maniero lerni la ukrainajn lingvon, historion kaj kulturon. Aktuale en la vroclavaj bazaj lernejoj lernas 269 eksterlandaj infanoj, inter kiuj 183 estas ukrainanoj.

El la elsendo 09.08.2016. Legas Tomek – 1’11”

--------------------------------------------------------------------------------

Kun Wizz Air la unuan fojon el Pollando al Kroatio
[2016-08-09]
https://pola-retradio.org/2016/08/kun-wizz-air-la-unuan-fojon-el-pollando-al-kroatio/

La hungara favorpreza avadlinio Wizz Air por la somero anoncis du novajn itinerojn el Pollando. Ekde la 2-a de aŭgusto eblas flugi el Katowice al la itala Bari, ekde la 3-a de aŭgusto forflugis la unua aviadilo el Varsovio al Split. Dank’ al ĉi tiu lasta flugkonekto Kroatio fariĝis la 24-a lando, kiun eblas atingi el Pollando helpe de Wizz Air. La flugoj okazas merkrede kaj dimanĉe. Flugoj el Katowice al Bari funkcias ĉiun mardon kaj sabaton. Ekde nun la hungara favorepreza flugkompanio flugas el 8 polaj flughavenoj al 24 landoj laŭ 130 itineroj. En Pollando Wizz Air havas 6 bazojn, en kiuj konstante troviĝas 20 aviadiloj.

El la elsendo 09.08.2016. Legas Milada – 1’03”

--------------------------------------------------------------------------------

E_elsendo el la 09.08.2016
[2016-08-09]
https://pola-retradio.org/2016/08/e_elsendo-el-la-09-08-2016/

Podkasto: Ludu en nova fenestro | Elŝutu

La 571-a E-elsendo ĉe www.pola-retradio.org el la 09.08.2016:

– Komence de la semajno venis informo pri neatendita morto de konata brita verkisto, ĵurnalisto i.a. redaktoro de Brita Esperantisto, direktoro de literatura sekcio de Akademio de Esperanto, Paul Gubbins. El nia arkivo ni memorigas historian interparolon surbendigitan dum la Jokohama UK (2007), en kiu ni interparolas pri liaj planoj ligitaj kun la ĵusa tiam membriĝo en la Akademio, graveco de parola lingvo en lia verkado kaj literaturaj temoj en lia samjara NASK-kurso; – Komencaj aktualaĵoj rilatas al malkreskinta senlaboreco en Pollando, planoj de Vroclavo instrui postsomere la polan lingvon al eksterlandanoj kaj novaj flugkonektoj de la hungara Wizzair el Pollando; – La sciencbultena temo koncernas esplorojn pri la percepto de la geomagneta kampo fare de homo; – Muzike akompanas nin denove Mélanie Prin, kies plej nova kanto „Rigardo la Verda” de Gibert Drigon kaj Lorenzo Tomezzoli atingis nin dum la kongresaj tagoj en Nitro ( https://youtu.be/TgQ7n2rR7us ) . – Aktualaĵoj kaj la sciencbultena informo estas paralele legeblaj kaj aŭskulteblaj en la rubrikoj „Novaĵoj” kaj „Sciencaj informoj”. Ankaŭ la arkiva interparolo kun Paul Gubbins estas aŭskultebla aparte en la rubriko „Antaŭ la mikrofono”.

--------------------------------------------------------------------------------

La sesa senso de la homo
[2016-08-09]
https://pola-retradio.org/2016/08/la-sesa-senso-de-la-homo/

La reagoj registritaj dum elektroencefalografio – EEG estas onidire la plej forta pruvo pri la kapablo de la homoj percepti kaj gvidi sin per geomagneta kampo. Oni konstatis ĝin ĉe insektoj, migraj birdoj kaj ankaŭ ĉe kelkkiuj mamuloj. Tamen ĝia ekzisto ĉe la homo estis sole konjektata kaj al la ĉi-rilataj informoj – ne ĉiam science bazitaj. Iuj rilatis al ili same kiel al informoj pri telepatio. Pluraj eksperimentoj ne alportis decidan solvon. Lastatempe Joe Kirschvink el la prestiĝa usona Caltech deklaris, ke li akiris nesubfoseblajn pruvojn pri la percepto de geomagneta kampo ankaŭ fare de la homo. Siajn esplorojn li efektivigis helpe de 24 volontuloj. Laboratorioj en Japanio kaj en Novzelando entreprenis la klopodojn ripeti liajn testojn por konfirmi liajn rezultojn aŭ ilin kontesti. En izolita ejo, la tiel nomata Faraday-kaĝo  du etaĝojn sub la tero Kirschvink subigis volontulojn al testado. Ili troviĝis en plena silento kaj mallumo havante sur la kapo elektrodojn de EEG. La esploristo sekve estis funkciiganta aparataron por krei la magnetan kampon kaj ekzamenis la homajn reagojn. Ĉiu volontulo estis subigita al unuhora testado. La kolektivo el Caltech malkovris, ke ĉe specifa situo de la linioj de la geomagneta kampo la alfa-ondoj esence malfortiĝis. Ĉar en ilia ĉirkaŭaĵo ŝanĝiĝas sole la magneta kampo (pro manko de aliaj impulsoj) Kirschvink asertas, ke homoj nekonscie sentas ĉi tiun kampon. Tio, liaopinie,  estas pruvo pri la homa evoluhistorio. La percepto de la geomagneta kampo estas unu el la primaraj sensoj. Kiel eblas komenti la kapablon percepti la geomagnetan kampon fare de la homo? Estas du hipotezoj. La unua ligiĝas kun la funkciado de kriptokromoj – fotosensoroj de la blua lumo. Al birdoj ili helpas navigi dum la migrado. Ili troviĝas ankaŭ en la homa retino, tamen ne estas sciate, kiel ili povus influi la spacorientiĝon. La alia hipotezo, subtenata de Kirschvink ligiĝas kun la fakto, ke en la homaj ĉeloj troviĝas magnetito, mineralo kun fortaj magnetoproprecoj. Magnetito, kiel estas pruvite,  aperas en la birdaj bekoj kaj en fiŝaj buŝoj.

El la elsendo 09.08.2016. Legas Barbara  – 2’59”

--------------------------------------------------------------------------------

Paul Gubbins en interparolo registrita dum la Jokohama UK (2007)
[2016-08-09]
https://pola-retradio.org/2016/08/paul-gubbins-en-interparolo-registrita-dum-la-jokohama-uk-2007/

La 6-an de augusto mortis konata brita verkisto, ĵurnalisto i.a. redaktoro de Brita Esperantisto, direktoro de literatura sekcio de Akademio de Esperanto Paul Gubbins . El nia arkivo ni memorigas historian interparolon surbendigitan dum la Jokohama UK (2007), en kiu ni interparolas pri liaj planoj ligitaj kun la ĵusa tiam membriĝo en la Akademio, graveco de parola lingvo en lia verkado kaj literaturaj temoj en lia samjara NASK-kurso; El la elsendo 09.08.2016 – 11’45”

--------------------------------------------------------------------------------

Distingo por la registaro de Beata Szydło
[2016-08-12]
https://pola-retradio.org/2016/08/distingo-por-la-registaro-de-beata-szydlo/

Hodiaŭ, la 12-an de aŭgusto la pola registaro de Beata Szydło  ricevis premion de la Eŭropa Konfederacio de Grandaj Familioj (ELFAC) pro elstaraj atingaĵoj en la porfamilia politiko, aparte pro la programo Familio 500+. La premion dum la 8-a Eŭropa Konferenco de Grandaj Familioj en Rigo transprenis la ministro por la familio, laboro kaj socia politiko, Elżbieta Rafalska. En sia elpaŝo ŝi i.a. elmontris, ke la celo de la programo estas malgrandigo de la financa ŝarĝo de la familioj, ligita kun la edukado de infanoj kaj instigo al decidoj pri pli grandaj familioj. Tio havas ŝlosilan signifon en la situacio de la maljuniĝanta socio. Elżbieta Rafalska atentigis, ke la plurdimensia subteno de la familioj koncernas krome evoluigon de servoj por infanhavaj familioj, forpermesojn ligitajn kun proteko de infanoj, subtenon por neplenlertuloj kaj iliaj protektantoj kaj agadojn favore al enlaboriga stabileco.

El la elsendo 12.08.2016. Legas Krystyna – 1’16”

--------------------------------------------------------------------------------

Ekspozicio de japana arto kaj militakcesoraĵoj en Krosno
[2016-08-12]
https://pola-retradio.org/2016/08/ekspozicio-de-japana-arto-kaj-militakcesorajoj-en-krosno/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 12.08.2016

--------------------------------------------------------------------------------

Planata arkeologia ekspozicio en Wałbrzych
[2016-08-12]
https://pola-retradio.org/2016/08/planata-arkeologia-ekspozicio-en-walbrzych/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 12.08.2016

--------------------------------------------------------------------------------

E_elsendo el la 12.08.2016
[2016-08-12]
https://pola-retradio.org/2016/08/e_elsendo-el-la-12-08-2016/

Podkasto: Ludu en nova fenestro | Elŝutu

La 572-a E-elsendo el la 12.08.2016 ĉe www.pola-retradio.org:

– En la hodiaŭa elsendo aŭdiĝas la 2-a parto de sondokumento pri la la nunjara eldono de Oratora Konkurso. Ni prezentas la oratoradon de la gajninto de la unua premio Jan Kozousek el Aŭstrio, kiu elektis la temon „Idea heredaĵo de Ludoviko Zamenhof”. En la sonmaterialo aŭdiĝas ankaŭ la pritaksaj vortoj de la prezidanto de la ĵurio Otto Prytz (Norvegio), kiu juĝis la nunjaran konkurseldonon kune kun Tahira Masako (Japanio) kaj Maciej Jaskot (Pollando); – Komence ni informas pri la distingo, kiun hodiaŭ ricevis la pola registaro de Beata Szydło de Eŭropa Konfederacio de Grandaj Familioj (ELFAC) pro la porfamilia programo Familio 500+; – En la Kulturkroniko ni informas pri ekspozicio de la japana arto kaj militakcesoraĵoj en la loko Krosno kaj pri la planata por aŭtuno arkeologia ekspozicio en Wałbrzych kadre de la tagoj de la Eŭropa Kulturheredaĵo. La aktualaĵo kaj kulturkronikaj informoj estas paralele legeblaj kaj aŭskulteblaj en la rilataj rubrikoj de nia paĝo.

--------------------------------------------------------------------------------

La solenaĵo de la Ĉielpreno
[2016-08-16]
https://pola-retradio.org/2016/08/la-solenajo-de-la-cielpreno/

Tradicie la 15-a de aŭgusto estis festata kiel la religia solenaĵo de la Ĉielpreno de la Plej Sankta Maria Virgulino. La ĉefaj solenaĵoj en Pollando okazis en Częstochowa, kiun atingis dimanĉe kaj sabate 52 piediraj pilgrimgrupoj, krome 104 biciklistaj. Entute la solenaĵojn partoprenis ĉirkaŭ 100 mil kredantoj. La nunjaraj solenaĵoj estis la okazo por la dankesprimo i.a. pro la Mondaj Tagoj de la Junularo, 1050-a datreveno de la Bapto de Pollando kaj pro la Jaro de Mizerikordo en la Katolika Eklezio. Dum la ĉefa diservo, kiun celebris la metropolitestro de Częstochowa, arĥiepiskopo Wacław Depo pledis por la venko de historia vero en nia lando.

El la elsendo 16.08.2016. Legas Krystyna – 0’50”

--------------------------------------------------------------------------------

Interparolo kun Robin van der Vliet, prizorganto de telegramo.org
[2016-08-16]
https://pola-retradio.org/2016/08/interparolo-kun-robin-van-der-vliet-prizorganto-de-telegramo-org/

Pri telegramo.org ni interparolis kun Chuck Smith en unu el niaj kongresaj  raportoj. Hodiaŭ nia ĉefparolanto estas Robin van der Vliet la kunadministranto de la diskutejo, kiu i.a. malkaŝas tion, kiel ellerninte la lingvon antaŭ unu jaro pere de Duolingo li nun eniris la E-komunumon. Kun Robin kaj Chuck ni renkontiĝis dum la postekskursa pikniko, kio ebligis ne sole interparolon, sed ankaŭ registron de la grupo Pola RetRadio en telegramo.org . El la elsendo 16.08.2016 – 4’25”

--------------------------------------------------------------------------------

Barbara Pietrzak kaj Maciek Jaskot diskutas pri la 101-a UK en Nitro ĵus post ĝia finiĝo
[2016-08-16]
https://pola-retradio.org/2016/08/barbara-pietrzak-kaj-maciek-jaskot-diskutas-pri-la-101-a-uk-en-nitro-jus-post-gia-finigo/

La retrorigarda, freŝrigarda interparolo de Barbara kaj Maciek estis surbendigita nur kelkajn horojn post la Solena Fermo de la 101-a UK en Nitro . Maciek  dividas kelkajn siajn impresojn pri la kongresa raporta laboro kaj kelkaj kongresaj programeroj. El la elsendo 16.08.2016 – 6’15”

--------------------------------------------------------------------------------

Natura aŭdoaparato en la cerbo
[2016-08-16]
https://pola-retradio.org/2016/08/natura-audoaparato-en-la-cerbo/

Problemojn kun la aŭdokapablo havas ĉirkaŭ 90 procentoj de personoj post la 80-a vivojaro. Kiel pruvis doktoro Claude Alain tiun procezon akompanas interesa fenomeno. En la periodo de aŭdokapabla lezo sferojn de alifarado kaj interpretado de sonoj transprenas aliaj cerbosferoj. Informis pri tio la periodaĵo „Nature Communications”. Sciencistoj analizis la cerboaktivecon de 16 junaĝaj plenkreskuloj kaj de 16 grizaĝuloj kaj ilian kapablon rekoni silabojn en kondiĉoj de ŝanĝiĝanta fone perturbonivelo. Oni sukcesis identigi apartan cerbosferon dank’ al kiu grizaĝuloj kapablas distingi parolon disde la fona bruo. Temas pri la troviĝanta en >lobus frontalis< centro, kiu normale respondecas pro realigo kaj ne interpreto de la  parolo. Tiu malkovro povos revoluciigi la kuracadon de personoj perdantaj la aŭdokapablon kaj plibonigi la funkciadon de aŭdoaparatoj. La ĉefa problemo de personoj lezitaj aŭdokapable ne estas tiom nesufiĉa laŭteco, kiom kunfandiĝo de esencaj informoj kun la fona bruo. Sciante pri kompensa kapablo de la cerbo specialistoj povas krei trejnprogramon, kiu ebligos al pacientoj kompreni la parolon, altigante ilian kapablon komuniki kun aliaj homoj, sekve de kio ankaŭ ilian vivkvaliton. Doktoro Claude Alain el Rotman Research Institute ĉe Baycrest Health Sciences gvidas jam esplorojn pri tia programo.

El la elsendo 16.08.2016. Legas Barbara  kaj Tomek – 1’47”

--------------------------------------------------------------------------------

E_elsendo el la 16.08.2016
[2016-08-16]
https://pola-retradio.org/2016/08/e_elsendo-el-la-16-a-de-augusto-2016/

Podkasto: Ludu en nova fenestro | Elŝutu

La 573-a E-elsendo ĉe www.pola-retradio.org el la 16.08.2016:

– Denove en nia elsendo audiĝas emocioj kaj sondokumentoj ligitaj kun la antaŭnelonge finiĝinta 101-a UK de Esperanto en la slovaka Nitro. Unue ni enprogramigis la redakcian interparolon de Barbara kaj Maciek surbendigitan kelkajn horojn post la Solena Fermo, en kiu Maciek dividas kelkajn siajn impresojn pri la kongresa raporta laboro kaj kelkaj programeroj. En unu el niaj Nitraj raportoj ni interparolis kun Chuck Smih pri telegramo.org . Hodiaŭ Chuck asistas la interparolon kun Robin van der Vliet la kunadministranto de la diskutejo, kiu i.a. malkaŝas tion, kiel ellerninte la lingvon antaŭ unu jaro pere de Duolingo li nun eniris la E-komunumon. – Komencaj mallongaj aktualaĵoj rilatas al lastlundaj eventoj en Pollando: Festo de la Polaj Armeaj Fortoj en Varsovio, solenaĵo de la Ĉielpreno de la Plej Sankta Maria Virgulino en Częstochowa kaj tre sukcesa ekspozicio en Varsovio „Johano Paŭlo la 2-a. La Fontoj”, kiu logis ne sole junulojn venintajn por la Mondaj Tagoj de Junularo. – Ankaŭ sekva informo ligas al la Mondaj Tagoj de Junularo, kiam aperis „Gvidlibro tra la historio de Pollando 966-2016”. Nun ĝi estas senpage elŝutebla en naŭ lingvoj: pola, angla, hispana, franca, itala, germana, portugala, rusa kaj ukraina ĉe la adreso – http://pamiec.pl/pa/biblioteka-cyfrowa/publikacje/16251,Przewodnik-po-historii-Polski-9662016.html?search=53664 – Scienca temo gravas por personoj perdantaj la aŭdokapablon. La plej novaj malkovroj ebligos al ili estonte pli kvalitan komunikadon, pli altan vivkvaliton. – Muzike akompanas nin fragmentoj el la merkreda postekskursa Pikniko en Nitro. – Kelkaj aktualaĵoj kaj la sciencbultena informo estas paralele legeblaj kaj aŭskulteblaj en la retpaĝaj rubrikoj „Novaĵoj” kaj „Sciencaj informoj”. En la rubriko „Antaŭ la mikrofono” estas aparte aŭdeblaj nia redakcia interparolo kaj interparolo kun Robin van der Vliet kaj akompananta Chuck Smith.

--------------------------------------------------------------------------------

Intervjuo kun prof. Ilona Koutny dum la Baltaj Tagoj en Birštonas (2016)
[2016-08-19]
https://pola-retradio.org/2016/08/intervjuo-kun-prof-ilona-koutny-dum-la-baltaj-tagoj-en-birstonas-2016/

Kun prof. Ilona Koutny ni renkontiĝis dum la Baltaj Tagoj en Birštonas. Ni interparolas pri ŝia prelegaro dum la Tagoj, pri la plej gravaj eventoj ĉe Interlingvistikaj Studoj kaj pri la okazonta en septembro (17-23.09.2016) laŭvica sesio de la Interlingvistikaj Studoj kaj komenciĝonta unujara instruista trejnado en Poznano. El la elsendo 19.08.2016 – 8’11”

--------------------------------------------------------------------------------

Ekspozicio de porcelano „Flora Danica” en la varsovia Łazienki-Parko
[2016-08-19]
https://pola-retradio.org/2016/08/ekspozicio-de-porcelano-flora-danica-en-la-varsovia-lazienki-parko/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 19.08.2016

--------------------------------------------------------------------------------

E_elsendo el la 19.08.2016
[2016-08-19]
https://pola-retradio.org/2016/08/e_elsendo-el-la-19-08-2016/

Podkasto: Ludu en nova fenestro | Elŝutu

La 574-a E-elsendo el la 19.08.2016 ĉe www.pola-retradio.org:

– Nia hodiaŭa antaŭmikrofona gasto estas Ilona Koutny, kun kiu ni renkontiĝis dum la Baltaj Tagoj en Birštonas. Ni interparolas pri ŝia prelegaro dum la Tagoj, plej gravaj eventoj ĉe Interlingvistikaj Studoj kaj pri la okazonta en septembro (17-23.09.2016) laŭvica sesio de la Interlingvistikaj Studoj kaj komenciĝonta unujara instruista trejnado en Poznano. Tuj poste komenciĝos la 32-a sesio de ARKONES, pri kio ni informas en la E-komunuma segmento. – La elsendon inaŭguras kulturkronika informo pri interesa ekspozicio en la varsovia Łazienki-Parko „Flora Danica”, en kiu ĝis la fino de oktobro eblas admiri unikan porcelanan servicon de la danaj reĝoj, konsiderata la perlo de la dana nacia heredaĵo – En la fino de la elsendo ni proponas leterkestan renkontiĝon. – Muzike akompanas nin Mikaelo Bronŝtejn kaj ni prezentas lian kanton el la kasedo „Iom da bono de Bruna Ŝtono”. La kulturkronika informo estas paralele legebla kaj aŭskultebla en la koncerna rubriko de nia paĝo. Aparte eblas aŭskulti ankaŭ interparolon kun nia antaŭmikrofona gasto.

--------------------------------------------------------------------------------

Poloj ŝatas bonkvalitan kafon
[2016-08-23]
https://pola-retradio.org/2016/08/poloj-satas-bonkvalitan-kafon/

Poloj trinkas ĉiam pli da bonkvalita kafo kaj estas malfermaj je ĉi-rilataj novaĵetoj. Daŭre evoluas la merkato de la kafpreparado, t.e. kafbruligado. Kreiĝas ĉiam pli da novaj tiaj lokoj, kiuj certigas altan kvaliton de la kafograjnoj i.a. el Afriko, el la Centra aŭ Suda Amerikoj. Tiuj minipreparejoj, da kiuj en Pollando estas cento, produktas ĉirkaŭ du tunojn da kafo monate. En la profesia mondo de kafo estas ĉiam pli multaj virinoj.  Anna Oleksak estas la unua en Pollando virino, kiu akiris la ateston Q Arabica Graider. Ĝi konfirmas, ke ŝi kapablas aprezi altkvalitan kafon.  La ekzameno por ĝin akiri rilatas i.a. al la kapablo rekoni la bazajn gustojn, aromojn, kafdifektojn kaj taksi kafokvaliton.

El la elsendo 23.08.2016. Legas Tomek – 0’54 “

--------------------------------------------------------------------------------

Varsoviaj abeloj liveras multe da mielo
[2016-08-23]
https://pola-retradio.org/2016/08/varsoviaj-abeloj-liveras-multe-da-mielo/

Varsovio apud aliaj urboj de la okcidenta Eŭropo, kiel Parizo aŭ Berlino bredas abelojn sur kelkaj pluretaĝuloj. La idedoninto kaj ilia bredisto sur la 6-etaĝa hotelo kaj 11-etaĝaj banko kaj oficejo estas Marek Barzyk el la sudorienta Pollando, kiu instalis la unuan ĉefurban abelujon en 2012. Nun temas jam pri 10 abelujoj, kiuj liveras tre bonkvalitan mielon. Rekordo estis notita en 2014, kiam el unu abelujo oni ricevis preskaŭ 100 kilogramojn da mielo. Meze la rikolto egalas al iom pli ol 15 kilogramoj, kaj en specializaj abelujoj oni ricevas 30-35 kilogramojn da mielo. Laŭ la varsovia abelbredisto tiu bonega rikolto en Varsovio estas la rezulto de kvalitaj terenoj, pri kiuj disponas en Varsovio abeloj. Proksime troviĝas 70-hektara Łazienki-parko, botanika ĝardeno, kelkaj aliaj parkoj kaj hobiulaj ĝardenoj de varsovianoj. Relative rapide post la instalo de la unuaj abeluloj estis farita kontrolo de la produktata mielo laŭ la vidpunkto de ĝia kvalito kaj la enhavo de la t.n. pezaj metaloj. La rezultoj surprizis, ĉar la mielo evidentiĝis tre bonkvalita  kun apenaŭa konsisto de pezaj metaloj. Por la urba bredado necesas tamen elekti iom mildajn abelspeciojn kaj konstate ilin monitori. En Pollando krom Varsovio oni bredas abelojn i.a. en tiaj urboj, kiel Poznano kaj Krakovo.

El la elsendo 23.08.2016. Legas Maciek – 1’46”

--------------------------------------------------------------------------------

La 77-jariĝo de la Pakto Ribbentrop-Mołotow
[2016-08-23]
https://pola-retradio.org/2016/08/la-77-jarigo-de-la-pakto-ribbentrop-molotow/

Hodiaŭ, t.e. la 23-an de aŭgusto 2016 pasas la 77-a datreveno de la subskribo de la pakto Ribbentrop-Mołotow, kiu esence klarigas la eksplodon kaj elmontras la kaŭzintojn de la 2-a mondmilito. La Pakto,  baze de kiu Hitler kaj Stalin okazigis la dividon de la teritorio de Pollando faciligis al Hitler militistan atakon kontraŭ Pollando en septembro 1939. Stalin dank’ al ĝi ricevis tempon por prepari sin al eventuala milito kontraŭ la Regno. Ambaŭ flankoj devontiĝis sindeteni de ĉiaj perfortoaktoj, agresaj agadoj kaj reciprokaj atakoj. En la sekreta protokolo al la Pakto oni difinis la dividon de influoj en Eŭropo en proksimiĝanta rapidapaŝe militista konflikto. Sovetunio pro sia „neŭtraleco” estis ricevonta pli ol duonon de Pollando, Finnlandon, Latvion, Estonion kaj Besarabion. Laŭ propono de Eŭropa Parlamento ekde la 2008-a jaro la datreveno de la Pakto Ribbentrop-Mołotow estas solenata kiel Eŭropa Tago de Memoro pri la Viktimoj de Stalinismo kaj Naziismo.

El la elsendo 23.08.2016. Legas Krystyna – 1’19 “

--------------------------------------------------------------------------------

Kapreloj disponas pri interna kompasmekanismo
[2016-08-23]
https://pola-retradio.org/2016/08/kapreloj-disponas-pri-interna-kompasmekanismo/

Kiel tio okazas, ke kapreoloj en la grego, kiam impetas por fuĝi ne koliziias unu kontraŭ la aliajn, sed kiel kohera grupo galopas al unu direkto. Ĉeĥaj sciencistoj asertas, ke kapreoloj kapablas gvidi sin per la tera magneta kampo. Siajn observojn ili efektivigis en 60 spacoj sur la tereno de Ĉeĥio inter aprilo kaj aŭgusto 2014. Pri tio ili informis en “Behavioral Ecology and Sociobiology”. Oni rimarkis, ke kiam kapreoloj en la grego paŝtas sin sur la kampo ili metas siajn korpojn laŭ la akso nordo-sudo. Laŭ la sama akso ili fuĝe ekgalopas. Kiam kapreoloj estas timigitaj, ĝenerale ili forfuĝas de for de observanto, sed ne simple al la kontraŭa direkto, sed ĝuste sekvante la akson nordo-sudo. Samtempe ili konsekvence  evitas moviĝi laŭ la akso oriento-okcidento. Tiaj faktoroj, kiel ventodirekto aŭ sunpozicio estis seninfluaj je ilia fuĝodirekto. Tiu tendenco estis pli klara en la grego ol en la kazo de unuopaj animaloj. Laŭ Petr Obleser el la Ĉeĥa Naturscienca Universitato en Prago kaj Hynk Burda el la Universitatao en Duisburgo-Essen (Germanio), kiuj estas la ĉefaŭtoroj de la publikaĵo, tiu fuĝmaniero helpas al kapreoloj reveni al la sama loko, kiam minaco pasas. Ĝi povas esti ankaŭ utila, kiam femalo nutras la idojn. Tiam por kelka tempo ĝi lasas ilin en alta herbo aŭ greno por poste reveni kaj nutri ilin.

El la elsendo 23.08.2016. Legas Barbara kaj Tomek – 1’46”

--------------------------------------------------------------------------------

E_elsendo el la 23.08.2016
[2016-08-23]
https://pola-retradio.org/2016/08/e_elsendo-el-la-23-08-2016/

Podkasto: Ludu en nova fenestro | Elŝutu

La 575-a E-elsendo ĉe www.pola-retradio.org el la 23.08.2016:

– La E-komunumo en la ĵusaj tagoj suferis gravan perdon. La 20-an de aŭgusto mortis konata movadano, esperantologo kaj interlingvisto, d-ro Detlev Blanke. Ni omaĝas lian memoron per mallonga noto kaj unu el pluraj interparoloj konserviĝintaj en nia arkvio. D-ro Blank multfoje estis gasto de la E-Redakcio de Pola Radio kaj plurfoje gastis antaŭ nia mikrofono. La interparolo rilatas i.a. al la aperinta en 2007 libro pri lingvopolitiko kaj lingvokulturo, kiel rezulto de samnoma konferenco en 2005 organizita de GIL, Societo pri Interlingvistiko kaj VFsS, Societo por antaŭenigo de lingvistikaj studoj; – Komenca aktualaĵo koncernas la pasantan hodiaŭ 77-jariĝon de la pakto Ribbentrop-Mołotow, kiu estis sprona akto al eksplodigo fare de Hitler de la 2-a mondmilito; sekve ni informas pri unu el la ŝatoj de poloj – bona kafo kaj pri varsoviaj abeloj. – Scienca temo referencas al eksperimentoj de ĉeĥaj sciencistoj, kiuj malkovris ĉe kapreoloj la internan kompasmekanismon. – Aktualaĵoj kaj la sciencbultena informo estas paralele legeblaj kaj aŭskulteblaj en la retpaĝaj rubrikoj „Novaĵoj” kaj „Sciencaj informoj”.

--------------------------------------------------------------------------------

Interparolo kun Maryvonne kaj Bruno Robineau (2016)
[2016-08-26]
https://pola-retradio.org/2016/08/interparolo-kun-maryvonne-kaj-bruno-robineau-2016/

La antaŭmikrofonaj gastoj de la Redakcio estas Maryvonne kaj Bruno Robineau el Francio , kiuj komence de aŭgusto vizitis Varsovion kun la celo viziti la tompon de L. Zamenhof. Siatempe ili famiĝis kiel mondvojaĝintoj, pri kio rakontas ilia libro „Ok jaroj ĉirkaŭ la mondo” kiu estas aĉetebla en la libroservo de UEA. La misteron de la aludita en la interparolo biciklo Barbara klarigas la paĝo www.velo-du-bonheur.com kaj same la jena video . El la elsendo 26.08.2016 – 8’50”

--------------------------------------------------------------------------------

Valoraj dokumentoj donacitaj al la Reĝa Kastelo en Varsovio
[2016-08-26]
https://pola-retradio.org/2016/08/valoraj-dokumentoj-donacitaj-al-la-rega-kastelo-en-varsovio/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 26.08.2016

--------------------------------------------------------------------------------

Interesa projekto de la Muzeo de Polaj Judoj rilate al Zamenhof-strato en Varsovio
[2016-08-26]
https://pola-retradio.org/2016/08/interesa-projekto-de-la-muzeo-de-polaj-judoj-rilate-al-zamenhof-strato-en-varsovio/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 26.08.2016

--------------------------------------------------------------------------------

E_elsendo el la 26.08.2016
[2016-08-27]
https://pola-retradio.org/2016/08/e_elsendo-el-la-26-08-2016/

Podkasto: Ludu en nova fenestro | Elŝutu

La 576-a E-elsendo el la 26.08.2016 ĉe www.pola-retradio.org:

– La hodiaŭaj antaŭmikrofonaj gastoj de la Redakcio estas Maryvonne kaj Bruno Robineau, kiuj komence de aŭgusto vizitis Varsovion kun la celo viziti la tompon de L. Zamenhof. Siatempe ili famiĝis kiel mondvojaĝintoj, pri kio rakontas ilia libro „Ok jaroj ĉirkaŭ la mondo” kiu estas aĉetebla en la libroservo de UEA. La misteron de la aludita en la interparolo biciklo Barbara klarigas la paĝo www.velo-du-bonheur.com – La elsendon inaŭguras kulturkronikaj informoj pri valoraj dokumentoj donacitaj al la Reĝa Kastelo en Varsovio kaj pri interesa projekto de la Muzeo de Polaj Judoj ligita kun la varsovia Zamenhof-strato. – Fine aŭdiĝas leterkesta programero. – Andrzej Tomecki memorigas kanzonon pri la „Varŝavaj knabinoj”. La kulturkronikaj informoj estas paralele legeblaj kaj aŭskulteblaj en la koncerna rubriko de nia paĝo. Aparte eblas aŭskulti ankaŭ interparolon kun niaj antaŭmikrofonaj gastoj.

--------------------------------------------------------------------------------

La 25-jariĝo de la Vajmara Triangulo
[2016-08-30]
https://pola-retradio.org/2016/08/la-25-jarigo-de-la-vajmara-triangulo/

Lastlunde en la 25-a datreveno de la Vajmara Triangulo la ministroj por la eksterlandaj aferoj de Pollando, Francio kaj Germanio, Frank-Walter Steinmeier, Witold Waszczykowski kaj Jean Marc Ayrault renkontiĝis en la kastelo Ettersburg proksime al Vajmaro. La temo de ilia renkontiĝo estis la estonteco de la Unio kaj la plej gravaj problemoj ligitaj kun la kunlaboro inter tri ŝtatoj inkluzive de la migrokrizo kaj situacio en la oriento de Eŭropo. La pola ministro i.a. prezentis proponon de pli granda intensigo de la reciproka kunlaboro kadre de la triangula strukturo. Witold Waszczykowski diris i.a. dum la gazetara konferenco, ke „ni volas, ke la Unio estu pli bona, ke ĝi servu al la ŝtatoj-membroj, kiu utiligas ĉiujn instituciojn por helpi homojn, civitanojn kaj ne kontraŭe. Ni ne estas en la Unio por krei utopiojn kaj artefaritajn instituciojn, kiuj nin administras. La institucioj devas al ni helpi. Ili devas garde stari ĉe la eŭropaj traktatoj kaj helpi al la ŝtatoj-membroj”.

El la elsendo 30.08.2016. Legas Milada  – 1’28 “

--------------------------------------------------------------------------------

Antaŭ neformala kunsido de la Eŭropa Konsilio
[2016-08-30]
https://pola-retradio.org/2016/08/antau-neformala-kunsido-de-la-europa-konsilio/

Lastvendrede en Varsovio gastis la germana kanceliero Angela Merkel, kie ŝi renkontiĝis kun la gvidantoj de 4 ŝtatoj el la Viŝegrada Grupo. Ili venis al Varsovio laŭ invito de ĉefministro Beata Szydło por ellabori komunan starpunkton prezentotan dum neformala kunsido de la Eŭropa Konsilio, okazonta meze de septembro en Bratislavo. Ĝi estos dediĉita al estonteo de la Unio post la foriro de Britio, migrado kaj al. krizo en la sudaj landoj de la eŭrosfero. Estis prezentita la starpunkto, ke la kontraŭagado kontraŭ la troa enmigrado devas okazi per signifa firmigo de la eksteraj limoj de la Unio kaj ankaŭ pere de grandigita helpo celita al enmigrantoj en la unuaj landoj, en kiuj ne okazas milito, kiujn ili atingos. La 4 landoj de la Viŝgrada Grupo pro terorista minaco kaj neceso garantii sekurecon al propraj loĝantoj decidis, ke ili ne akceptos enmigrantojn el tendaroj de rifuĝintoj en Greklando kaj Italio. Krome iliaopinie 27 landoj-membroj ne povas sole konstati forlason de la Unio fare de Britio, sed devas difini kaŭzojn de tiu paŝo.

El la elsendo 30.08.2016. Legas Milada – 1’36 “

--------------------------------------------------------------------------------

Interparolo kun d-ro Maciej Jaskot pri interesa lingvistika konferenco en Hispanio
[2016-08-30]
https://pola-retradio.org/2016/08/interparolo-kun-d-ro-maciej-jaskot-pri-interesa-lingvistika-konferenco-en-hispanio/

Kun nia redakcia kolego, d-ro Maciej Jaskot ni retrorigardas al interesa interlingvistika konferenco okazinta ankoraŭ dum la antaŭferia periodo en Hispanio, el kiu tamen venas konkludoj por daŭra laboro de E-sciencistoj kaj esploristoj. El la elsendo 30.08.2016 – 10’56”

--------------------------------------------------------------------------------

E_elsendo el la 30.08.2016
[2016-08-30]
https://pola-retradio.org/2016/08/e_elsendo-el-la-30-08-2016/

Podkasto: Ludu en nova fenestro | Elŝutu

La 577-a E-elsendo ĉe www.pola-retradio.org el la 30.08.2016:

– En la redakcia interparolo kun nia kolego, d-ro Maciej Jaskot ni retrorigardas al interesa interlingvistika konferenco okazinta ankoraŭ dum la antaŭferia periodo en Hispanio; – Komencaj aktualaĵoj rilatas al la preparoj al la septembra neformala konferenco de la Eŭropa Konsilio kaj al la 25-jariĝo de kunlabora strukturo de Pollando, Francio kaj Germanio – Vajmara Triangulo – Sciencaj temoj referencas al esploroj konfirmantaj, ke kelkaj funkcioj rilate parolon ĉe melopsitakoj kaj homoj funkcias simile. La alia temo estas la mensostato, kiel faktoro plej grava dum la maljuniĝado. – Ni informas krome pri la Nacia Legado de „Quo Vadis” en Pollando la plej proksiman sabaton, al kiu kampanjo polajn esperantistojn alvokas Maria Majerczak – https://docs.google.com/document/d/1aE5yda7D7d2hR1JS9 _EQjYxMTRq4ngtIqYXJb_NcUWA/edit – Muzike akompanas nin Helena Melnikova per la kanto „Leganto”. – Aktualaĵoj kaj la sciencbultenaj temoj estas paralele legeblaj kaj aŭskulteblaj en la retpaĝaj rubrikoj „Novaĵoj” kaj „Sciencaj informoj”. Aparte aŭdiĝas ankaŭ interparolo kun Maciej Jaskot en la rubriko „Antaŭ la mikrofono”.

--------------------------------------------------------------------------------

Maljuniĝado kaj tiaj faktoroj kiel mensostato kaj sano
[2016-08-30]
https://pola-retradio.org/2016/08/maljunigado-kaj-tiaj-faktoroj-kiel-mensostato-kaj-sano/

Maljuniĝado dependas ne sole de la sanstato, sed ankaŭ de la mensostato. Laŭ irlandaj specialistoj, personoj, kiuj ne timas la tempopason kaj pozitive rilatas al sia maljuna aĝo havas pli bonan sanon kaj estas pli lertaj. Pesimismo kaj malbona farto povas rekte akceli la maljuniĝadon kaj neplenlertecon.  Irish Longitudinal Study on Ageing (TILDA) per ekzamenadoj ĉirkaŭprenis 4135 senjorojn. Oni observis ilin dum du jaroj, kio sufiĉis rimarki la ŝanĝon de ilia stato depende de la rilato al la vivo kaj la maljuniĝado. Tiuj, kiuj  malbone toleris la tempopason estis malpli lertaj fizike kaj malkreskis ilia mensolerteco. Senjoroj optimistaj,  malgraŭ sia malpli bona sanstato ĝuis pli grandan mensolertecon.  Laŭ doktoro Robertson ĉio influas tion, kiel ni maljuniĝas. Niaj pensoj, paroloj kaj eĉ la maniero, en kiu oni skribas pri la maljuniĝado. Similajn konkludojn tiris sciencistoj el University College London, kiuj siajn esplorojn pri la temo publikigis en 2014. Tiam ili sciigis, ke senjoroj pozitive rilatantaj al la maljuneco kaj manifestantaj pli grandan vivĝojon estas pli longe memstaraj kaj havas pli bonan sanstaton. Personoj malpli kontentaj pri sia vivo trioble pli ofte bezonis helpon dum ellitiĝado, sinvestado kaj lavado.

El la elsendo 30.08.2016. Legas Barbara kaj Tomek – 1’40”

--------------------------------------------------------------------------------

Melopsitakoj,  ekspertoj pri gramatiko
[2016-08-30]
https://pola-retradio.org/2016/08/melopsitakoj-ekspertoj-pri-gramatiko/

La esploroj el 2014 elmontris, ke kelkdek genoj respondecaj pro la homa parolo funkcias simile en la cerbo de birdoj, tiaj kiel melopsitako aŭ Taeniopygia guttata. Kiel informis nun la periodaĵo „PNAS” dank’ al la simila al la homa „gramatika” cerbofunkciado melopsitako kapablas rekoni la sonsignifon en la aliformita kanto de alia birdo. Michelle Spierings kaj Carel ten Cate el la nederlanda universitato en Lejdo kreis novajn birdkantajn melodiojn, kunigante tri diversajn fragmentojn de la surbendigita birdokanto. Sekve ili aŭdigis la surbendigon al melopsitakoj (Melopsittacus undulatus) kaj al aliaj birdoj de la specio Taeniopygia guttata laŭ la modelo  AAB aŭ ABA. La birdoj ellernis reagi per la ekplukado, kiam aŭdiĝis AAB-versio. Poste sciencistoj aŭdigis al la birdoj novajn sonkombinaĵojn. Ĉar la birdoj de la specio Taeniopygia guttata ne lernis la plukadon aŭdante la sonserion ABA, ili ankaŭ ne reagis aŭdante la sonmodelon CCA, kvazaŭ koncentriĝante pri tio, ke la fragmento A aŭdiĝis en la fino de nova sonkombinaĵo. Alimaniere okazis kaze de melopsitakoj, kiuj koncentriĝis pri la strukturo de komponaĵo kaj ekplukis aŭdinte la kombinaĵon CCA, kvazaŭ konjektante, ke temas pri la sama strukturo, kiel AAB. Sekve de tio Spiering konkludis, ke se temas pri gramatiko melopsitakoj lernas strukturojn kiel homoj. Tio liaopinie estas laŭvica pruvo pri evolukongrueco de la voĉkapabloj ĉe homoj kaj birdoj.

El la elsendo 30.08.2016. Legas Barbara kaj Tomek – 1’57”

--------------------------------------------------------------------------------

Datrevenaj aktualaĵoj_31.08 kaj 01.09.2016
[2016-09-02]
https://pola-retradio.org/2016/09/datrevenaj-aktualajoj_31-08-kaj-01-09-2016/

La finaj tagoj de aŭgusto kaj la komencaj de septembro abundis je notindaj datrevenoj. Al ili apartenas la subskribitaj antaŭ 36 jaroj, la 31-an de aŭgusto 1980 en la Gdanska Ŝipfarejo Aŭgustaj Interkompreniĝoj. Ili komence ebligis kreiĝon de la sendependa de la komunistaj aŭtoritatoj legala sindikata organizaĵo, en la sekvo faligon de komunismo kaj la post-Jalta sistemo. Tio alkondukis sekve al gravaj politikaj ŝanĝoj ne nur en Pollando, sed ankaŭ en la tuta Eŭropo,  ne ekskludante tiajn eventojn kiel perestrojko kaj faligo de la Berlina Muro. Ĉi lasta kreiĝis kiel unu la sekvoj de la 2-a mondmilito. Hieraŭ, la 1-an de septembro pasis la 77-a datreveno de la eksplodo de ĉi tiu terura evento. La pola prezidento Andrzej Duda difinis ĝin kiel rompon de ĉiaj principoj, perforton de internacia leĝaro, frapon kontraŭ nian landon. Ĝia sekva paŝo estis atako de sovetunia totalismo la 17-an de septembro,  baze de sekreta pakto inter Germanio kaj Sovetunio. La pola defendoministro, Antoni Macierewicz emfazis dum la porokazaj solenaĵoj, ke „ne okazus ĉi tiu plej terura tragedio, se ne la rusa-germana alianco, se ne la pakto Ribbentrop-Mołotow, se ne alianciĝo inter Hitler kaj Stalin. Pri tiu vero Pollando, Eŭropo kaj la mondo devas ĉiam memori”.

El la elsendo 02.09.2016. Legas Krystyna kaj Barbara  – 1’44 “

--------------------------------------------------------------------------------

Polaj mebloj eksterlande
[2016-09-02]
https://pola-retradio.org/2016/09/polaj-mebloj-eksterlande/

Kiel skribas „Puls Biznesu” Pollando estas la kvara en la mondo eksportanto de mebloj vendante siajn produktojn ĉefe en Eŭropo. Laŭ polaj specialistoj la valoro de la pasintjara eksporto superis 36,6 milionojn da zlotoj. Tio signifas, ke ekde komenco de la jardeko ĝi kreskis je pli ol 40 procentoj, ekde la mezo de la 90-aj jaroj naŭoble. En la globskala rangolisto de mebloeksportantoj Pollando disponas pri 6,3-procenta partopreno sur la merkato nur iom cedante antaŭ italoj kaj germanoj, sed antaŭante usonanojn kaj meksikanojn. La ĉefa rolanto sur la meblofara merkato estas Ĉinio.  Por poloj la plej atrakcia estas la usona merkato kaj ankaŭ la arabaj landoj, kie laŭ la kvalito polaj mebloj povas konkurenci kun ĉinoj, laŭ la prezoj kun italoj aŭ germanoj. Konforme al la raporto „Polaj mebloj outlook 2016” en 2015 plej signife, ĉar pli ol 20-procente kreskis la eksporto de polaj mebloj al Rumanio, Slovakio kaj Usono.

El la elsendo 09.02.2016. Legas Krystyna – 1’17”

--------------------------------------------------------------------------------

Pollando en la unua  dudeko da landoj plej signife ekspluatataj
[2016-09-02]
https://pola-retradio.org/2016/09/pollando-en-la-unua-dudeko-da-landoj-plej-signife-ekspluatataj/

Laŭ la plej nova raporto de Global Financial Integrity Pollando troviĝas en la unua dudeko da landoj plej signife ekspluatataj de eksterlandaj korporacioj. Laŭ la raporto la eksterlandaj firmaoj nelegale elkondukas ĉirkaŭ 90 miliardojn da zlotoj, tio estas ĉirkaŭ 5 procentojn de la Landa Produkto Brutte. Tio ligiĝas ĉefe kun trompoj lige kun la impostoj pro la aldonvaloro, CIT kaj doganoj. Antaŭ Pollando listiĝas i.a. Ĉinio, Rusio, Meksikio, Hinda Unio, Kazaĥio, Urakinio, Irako. La registaro de Beata Szydło ekde la komenco de sia agado lanĉis batalon kontraŭ tiu procedado, kio en la antaŭaj jaroj estis de polaj respondeculoj tolerata. Ĝis nun preskaŭ unu triono de eblaj enspezoj (ĉirkaŭ 100 miliardoj da zlotoj jare) anstataŭ provizi la ŝtatbuĝeton estis transferataj eksterlanden.

El la elsendo 09.02.2016. Legas Milada – 1’11”

--------------------------------------------------------------------------------

Interparolo kun Anna Striganova pri ŝiaj prifabelaj interesiĝoj
[2016-09-02]
https://pola-retradio.org/2016/09/interparolo-kun-anna-striganova-pri-siaj-prifabelaj-interesigoj/

Reference al la kongresaj tagoj en Nitro ni prezentas interparolon de Maciej Jaskot kun Anna Striganova antaŭ la Aŭtora Duonhoro en la kongresa Libroservo pri ŝiaj prifabelaj interesiĝoj. El la elsendo 02.09.2016 – 6’17”

--------------------------------------------------------------------------------

La 2-a Festivalo de Barokaj Operoj en Varsovio
[2016-09-02]
https://pola-retradio.org/2016/09/la-2-a-festivalo-de-barokaj-operoj-en-varsovio/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 02.09.2016

--------------------------------------------------------------------------------

E_elsendo el la 02.09.2016
[2016-09-02]
https://pola-retradio.org/2016/09/8380/

Podkasto: Ludu en nova fenestro | Elŝutu

La 578-a E-elsendo el la 02.09.2016

– La vendredan elsendon inaŭguras datrevena informo pri la 36-a datreveno de la kreiĝo de Solidareco en Pollando, la unua sendependa de komunistoj sindikato, kiu fariĝinte grava politika forto spronis ŝanĝojn ne sole en Pollando, sed en la tuta Eŭropo. Pri la 77-a datreveno de la eksplodo de la 2-a mondmilito per la agreso de Germanio kontraŭ Pollandon. – Kadre de la kulturkronika segmento ni notas i.a. Oran Leonon por Jerzy Skolimowski dum la Venecia Filmfestivalo pro la tuto de lia krea laboro kaj ni informas aparte pri la komenciĝanta en Varsovio 2-a Festivalo de Barokaj Operoj. – La E-segmento de nia vendreda programo alportas tristan informon pri la forpaso de prof. Reinhard Selten, eminenta sciencisto, Nobel-premiito 1994 (ricevita kun du aliaj sciencistoj) pro ludoteorio, esperantisto ekde junulaj jaroj, membro de la Honora Patrona Komitato de UEA. – Reference al la kongresaj tagoj en Nitro ni prezentas interparolon de Maciej Jaskot kun Anna Strigonowa pri ŝiaj prifabelaj interesiĝoj antaŭ la Aŭtora Duonhoro en la kongresa Libroservo. – Fine aŭdiĝas leterkesta programero. I.a. notu la nomon de Paulo Sergio Viana kaj en YouTube trovu liajn interesajn librorecenzojn. Komenca aktualaĵo kaj la kulturkronika informo estas paralele legeblaj kaj aŭskulteblaj en la koncernaj rubrikoj de nia paĝo.  En la rubriko „Antaŭ la mikrofono” aŭdiĝas aparte interparolo kun nia antaŭmikrofona gasto.

--------------------------------------------------------------------------------

Junaj polaj matematikistoj kun medaloj
[2016-09-06]
https://pola-retradio.org/2016/09/junaj-polaj-matematikistoj-kun-medaloj/

11 medalojn, inkluzive de 5 oraj akiris reprezentantaro de Pollando en la 23-a Internacia Ĉampionado pri Matematikaj kaj Logikaj Ludoj, kiu fine de aŭgusto okazis en Parizo. La pola teamo, kiu konsistis el 30 personoj kreiĝis voje de eliminado organizita de la Fakultato pri la Bazaj Problemoj de Tekniko de la vroclava Politekniko kaj la Vroclava Filio de la Pola Matematika Societo. La partopreno en la Pariza Ĉampionado havas la rangon de lernoobjekta olimpiko. En la kategorio por la plej aĝaj partoprenantoj la oran medalon akiris pola studento, Marcin Dublański. En la kategorio por liceanoj du unuajn lokojn akiris Daniel Malinowski kaj Tomasz Dobrzycki. Laŭvican oran medalon akiris gimnaziano Maciej Dulęba kaj la trian lokon en ĉi tiu kategorio elbatalis  Kamil Musiał. En kategorio por lernantoj de la 5-aj/6-aj klasoj de la baza lernejo poloj akiris tri unuajn lokojn. Oran medalon ricevis Adam Nałęcz-Jawecki, la arĝentan – Damian Czarnecki, kaj la bronzan – Beniamin Stecuła. Inter lernantoj de la 3-aj klasoj de la bazaj  lernejoj ora medalulo fariĝis Daniel Murawski, Cezary Bednarz ricevis bronzan medalon. La Internacia Ĉampionado pri Matematikaj kaj Logikaj Ludoj en Francio organizata ekde 1987 estas difinata kiel Monda Ĉampionado. Poloj partoprenas ĝin ekde 1992. Temas pri tre prestiĝa konkurso konsistanta el tre malfacilaj taskoj adresitaj al la matematikista elito. Tiu konkurso havas nenion komunan kun popularaj lernejanaj konkursoj. Ĝi celas unu, plej multe tri elstarajn  lernantojn en lernejo, kiuj lernas laŭ individua sistemo. La landaj eliminadoj estas plurŝtupaj. En la koresponda etapo aliĝas ĉirkaŭ 1500 lernantoj, sekvas ĝin duonfinalo en 20 urboj de Pollando. La finalo okazas en Vroclavo kaj elektas 30 plej bonajn junajn matematikistojn, kiuj kun instruistoj reprezentas Pollandon en Parizo.

El la elsendo 06.09.2016. Legas Barbara kaj Tomek  – 2’22 “

--------------------------------------------------------------------------------

Nova lernojaro komenciĝis
[2016-09-06]
https://pola-retradio.org/2016/09/nova-lernojaro-komencigis/

Laŭ la Ministerio por la Nacia Edukado la 1-an de septembro la lernadon en ĉiuj polaj lernejoj komencis ĉirkaŭ 4 milionoj 626 mil infanoj kaj junuloj,  382 mil plenkreskuloj kaj ĉirkaŭ 670 mil instruistoj. Laŭ pritaksoj en la 1-aj klasoj de la elementaj lernejoj la lernadon komencis 210 mil infanoj, inkluzive de ĉirkaŭ 83 mil sesjaruloj. Tiu ĉi jaralo estos malpli granda, ĉar ekde la 1-a de septembro estis forigita lernodevo por 6-jaruloj kaj la gepatroj mem decidas pri tio, kiam ilia infano komencas la lernadon. Nunjare eĉ 82 procentoj de la gepatroj de 6-jaruloj decidis, ke iliaj infanoj restos en antaŭlernejoj. Tie la infanoj lernos – konforme al la nova programo de la antaŭlerneja edukado – legi kaj preparos sin al la skribado. En la nuna lernojaro lernantoj de la 6-aj klasoj de la bazaj lernejoj ne devos subiĝi al la landa ekzameno finonta ilian edukadon sur la baza nivelo. Tio ligiĝas kun la planata ŝanĝo de instrusistema strukturo, ĉar pro likvido de gimanzioj la lernodevo en la baza lernejo denove egalos al 8 jaroj. La lernado en la ĝeneraklerigaj liceoj grandiĝos de tri ĝis kvar jaroj. Alia novaĵo estas, ke abiturientoj povos apelacii rilate la skriban abiturientan ekzamenon ĉe Kolegio de la Ekzamena Arbitracio. Tio rilatos ankaŭ al personoj, kiuj subiĝas al ekzameno konfirmanta profesiajn kvalifikojn. Fine ekde la nova jaro koncerne lernantojn, kiuj lernas religion aŭ etikon noto pri tiuj lernoobjektoj estos kalkulita al la meza lernoobjekta poentado.

El la elsendo 06.09.2016. Legas Barbara kaj Milada  – 2’18 “

--------------------------------------------------------------------------------

E_elsendo el la 06.09.2016
[2016-09-06]
https://pola-retradio.org/2016/09/e_elsendo-el-la-06-09-2016/

Podkasto: Ludu en nova fenestro | Elŝutu

La 579-a E-elsendo ĉe www.pola-retradio.org el la 06.09.2016:

– Konforme al la antaŭanonco lige kun la trista informo pri la forpaso de prof. Reinhard Selten, membro de la Honora Patrona Komitato de UEA, Nobel-premiito pri ekonomiko el 1994 ni memorigas nian arkivan interparolon kun li kaj lia edzino Elzbeth. Surbendigita dum la Praga UK en 1996 ĝi ligas al liaj malkovroj pri ludoteorio, sed grandparte estas dediĉita al lia/ilia esperantisteco, lia opinio pri la rolo kaj signifo de Esperanto. – Komencaj aktualaĵoj rilatas al komenciĝo de la nova lernojaro en Pollando kaj kelkaj ŝanĝoj en la instrusistemo, al sukceso de junaj polaj matematikistoj dum la aŭgusta 23-a Internacia Ĉampionado pri Matematikaj kaj Logikaj Ludoj en Parizo. – La sciencbultena temo estas dediĉita al pola miniroboto nutranta sin per lumo kreita de fakuloj el la Fizika Fakultato de la Varsovia Universitato. – Muzike ni memorigas fragmente la kanton de Jonny M. „Unuiĝu” el lia KD „Regestilo” eldonita de Vinilkosmo. – Aktualaĵoj kaj la sciencbultena temo estas paralele legeblaj kaj aŭskulteblaj en la retpaĝaj rubrikoj „Novaĵoj” kaj „Sciencaj informoj”.

--------------------------------------------------------------------------------

Pupo-roboto nutranta sin per lumo el Pollando
[2016-09-06]
https://pola-retradio.org/2016/09/pupo-roboto-nutranta-sin-per-lumo-el-pollando/

Polaj esploristoj el la Fizika Fakultato de la Varsovia Universitato aplikante la teknologion de lumstimulataj elastomeroj kreita en LENS-Instituto en Florenco demonstris roboton, kiu imitas la movojn de pupo. La 15-milimetra roboto ĉerpas la energion kaj estas stirata helpe de modulata laserfasko. Krom la moviĝado tra plata surfaco ĝi kapablas surgrimpi deklivon, traiĝi tra malvastaj fendoj kaj transporti objektojn eĉ 6-oble pli pezajn ol ĝi mem. La provoj konstrui elastajn robotojn estis ĝis nun limigitaj pro malfacilo provizi ilin per energio kaj malfacilo kontroli ilian moviĝon. Nur la uzo de novaj „inteligentaj materialoj”, inkluzive de kristallikvaj elastomeroj malfermis la eblecon projekti kaj konstrui robotojn je la grandeco de insektoj, kaj eĉ malpli grandajn. Dank’ al la konforma orientigo de elastomerokonsisteroj ĝi povas modifi sian formon, kiam ĝi estas prilumita per laserfasko. Tio ebligas distancan energiprovizon kaj stiradon de roboto – eĉ tre malgranda – helpe de lumo. La projektado de robotoj el molaj elastomeroj postulas plenan ŝanĝon de la rezonado pri mekaniko, energiprovizado kaj stirado. Sciencistoj havas la esperon, ke la nova generacio de elastomeroj ebligos baldaŭ elkonstrui robotojn navigantajn sur la akvosurfaco  kaj sub ĝi, kaj eĉ robotojn mikroaviadistojn. La esploroj pri ministrukturoj kun interesaj optikaj kaj optikaj-mekanikaj proprecoj estas financataj de la Nacia Scienccentro kadre de la projekto „Lumo sur malpli ofte vizitataj padoj – optiko de tridimensiaj fotonikaj strukturoj”.

El la elsendo 06.09.2016. Legas Barbara kaj Tomek – 2’01”

--------------------------------------------------------------------------------

E_elsendo el la 09.09.2016
[2016-09-09]
https://pola-retradio.org/2016/09/e_elsendo-el-la-09-09-2016/

Podkasto: Ludu en nova fenestro | Elŝutu

La 580-a E-elsendo el la 09.09.2016 ĉe www.pola-retradio.org:

– La elsendon inaŭguras kulturkronikaj informoj pri du interesaj ekspozicioj. En la varsovia Łazienki-Parko varsovianoj povas ĝui la tolaĵon „Interno de la pentrista artgalerio” de Gonzales Coques el Mauritshuis en Hago. En Lublino daŭras ekspozicio de la ilustraĵoj-komentarioj al la verko de Cervantes „Don Kiĥoto” de pola renoma pentristo Józef Wilkoń; – En la E-komunuma segmento ni memorigas pri Arkones-2016, ni informas pri ankoraŭa ŝanco aliĝi al la BeNeLuksa E-Kongreso en Liere, Belgio – http://bnlk2016.weebly.com okazonta la 16-an/19-an de septembro. Alia temo estas renkontiĝo de verkistoj kaj tradukistoj en Hrašćina, la 17-an de septembro, dum kiu i.a. estos prezentita nova libro de Spomenka Štimec, kiel omaĝo al la Jaro Zamenhof-2017; – En la fino aŭdiĝos leterkesta programero. – En la elsendo ni memorigas malnovan E-kanton el nia arkivo en la plenumo de Diego Varagić „Mi ŝtelos ĉiujn viajn rozojn”. La kulturkronikaj informoj estas paralele legeblaj kaj aŭskulteblaj en la koncerna rubriko de nia paĝo.

--------------------------------------------------------------------------------

Ekspozicio de ilustraĵoj por la verko „Don Kiĥoto”
[2016-09-09]
https://pola-retradio.org/2016/09/ekspozicio-de-ilustrajoj-por-la-verko-don-kihoto/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 09.09.2016

--------------------------------------------------------------------------------

Pentraĵo el Mauritshuis en Hago videbla en varsovia Łazienki-Parko
[2016-09-09]
https://pola-retradio.org/2016/09/pentrajo-el-mauritshuis-en-hago-videbla-en-varsovia-lazienki-parko/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 09.09.2016

--------------------------------------------------------------------------------

Solaris en Norvegio
[2016-09-13]
https://pola-retradio.org/2016/09/solaris-en-norvegio/

En la unua jarkvarono de 2017 la plej granda pola busproduktanto Solaris liveros al Norvegio 99 novajn veturilojn. Tiamaniere la nombro de polaj busoj produktitaj en la loko Bolechów apud Poznano trafikantaj en 24 norvegaj urboj kreskos ĝis 468 ekzempleroj.  La norvega firmao Unibuss mendis 75 busojn Urbino, kies longo egalas al 18,75 metroj. Temas pri la tria generacio de ĉi tiuj veturiloj, ekipota per motoroj laŭ la normo  Euro 6 de DAF. Samtempe la transporta kompanio Nobina mendis 24 ekzemplerojn de la busoj  Urbino 12. Aldonendas, ke Solaris Urbino 12 electric estis agnoskita la plej bona urba buso 2017. La transdono de speciala statueto „Bus of the Year” okazos en septembro nunjare en Hanovro kaj la titolo validos dum la tuta jaro. Temas pri la unua distingo por la produktanto el Pollando. La polaj busoj priservos la trafikon ene de Oslo, sed iliaj sidlokoj estos adaptitaj al la interurba trafiko.  Kroma novaĵo estas la aplikota fuelo, la t.n. HVO, alivorte fuelo de la plej nova generacio. Jam en 30 landoj de la mondo trafikas pli ol 14 mil busoj produktitaj apud Poznano. Krom Pollando plej multnombre en Germanio, Ĉeĥio, Francio kaj Italio. Krome i.a. en Unuiĝintaj Emirlandoj, Israelo kaj Turkio.

El la elsendo 13.09.2016. Legas  Tomek

--------------------------------------------------------------------------------

Kie drinki bieron favorpreze?
[2016-09-13]
https://pola-retradio.org/2016/09/kie-drinki-bieron-favorpreze/

Biero en Pollando estas drinkaĵo tre popolara kaj havas multajn ŝatantojn. La kolektivo de GoEuro.pl faris komparon de donitaĵoj el 70 landoj de la mondo por ekscii, kien valoras veturi por drinki bieron ne ruinigante hejman buĝeton. Oni aparte donis la atenton al. mezaj prezoj  en vendejoj kaj rapidedrinkejoj kaj ankaŭ mezan jaran bierkonsumadon, krome elspezojn por biero en ĉiu el la esploritaj  urboj. La unuan lokon inter la plej favorprezaj celurboj okupis en la nuna jaro la slovaka Bratislavo, en kiu la meza prezo de biero egalas al. 6,45 zlotoj. La unuan inter la plej multekostaj celurboj okupis la svisa Laŭzano, kie la meza prezo de biero egalas al. 37.08 zlotoj. En tiu rangolisto troviĝas ankaŭ kelkaj polaj urboj. Krakovo ektroviĝis inter kvin unuaj urboj, kie la bierpprezoj estas favoraj kaj egalas meze al. 7.28 zlotoj. La 8-an lokon en la rangolisto de geoeuro.pl okupis Varsovio kun la meza bieroprezo egala al. 9.53 zlotoj. Inter aliaj favorprezaj urboj troviĝas la ukraina Kievo – 6.48 zlotoj, la sudafrika Kaburbo kun la prezo de 7.30 zlotoj kaj fine Meksiko, kie la meza prezo por biero egalas al. 8.30 zlotoj. Kvar pliaj urboj, kie la meza prezo de biero estas la plej alta por polo estas Hongkongo, Singapuro, Zuriko kaj Oslo.

El la elsendo 13.09.2016. Legas  Maciek

--------------------------------------------------------------------------------

La geavoj, la plej senavara socia grupo en Pollando
[2016-09-13]
https://pola-retradio.org/2016/09/la-geavoj-la-plej-senavara-socia-grupo-en-pollando-2/

Senjoroj, da kiuj en Pollando estas ĉirkaŭ 6 milionoj,  konsistigas la plej senavaran socian grupon en Pollando. En 2015 ili donis al siaj infanoj, nepoj kaj aliaj personoj donacojn kun la valoro de pli ol 4 miliardoj da zlotoj. Statistika emerito donacis ĉiumonate en la formo de kontanta mono kaj donacobjektoj 56 zlotojn.  Tion oni taksis laŭ la esploroj pri la hejmmastrumaj buĝetoj, kiujn gvidas Ĉefa Statisika Oficejo. Multe malpli donacemaj estis aliaj sociaj grupoj. Ekzemple personoj laborantaj en propraj firmaoj por aliaj destinis nur po 46 zlotojn monate, agrikulturistoj po 26 zlotojn.

El la elsendo 13.09.2016. Legas  Tomek

--------------------------------------------------------------------------------

Similaj komprenmekanismoj de parolo ĉe homoj kaj hundoj
[2016-09-13]
https://pola-retradio.org/2016/09/similaj-komprenmekanismoj-de-parolo-ce-homoj-kaj-hundoj/

Por distingi la homan parolon hundoj uzas la samajn cerboregionojn kiel homoj. Ili kapablas kompreni la parolan komunikon, kiel ankau tiun, kiu baziĝas sur intonacio. La esplorrezultojn pri tio publikigis la periodaĵo „Science”. Sciencistoj el la budapeŝta universitato elmontris, ke homoj ne estas la unusolaj kreitaĵoj kapablaj kompreni la parolon. Hundoj ankaŭ tion kapablas kaj tiucele utiligas la samajn kiel homo cerboregionojn. Tio signifas, ke la kapablo percepti leksikajn stimulojn evoluis multe pli frue ol supozite. En la esploro estis aplikita la bildiga metodo de funkcieca magneta rezonanco (fMRI).  Kiam hundoj troviĝis en skanujo ili aŭdis surbendigojn, en kiuj trejnisto estis diranta difintajn vortojn aŭ espirmojn kun varia intonacio. Iuj vortoj aŭ frazoj havis neutralan karakteron, aliaj signifis ion pozitivan. Parto estis eldirata per indiferenta tono, parto per tono rezervita por esprimi laŭdojn. Kiam hundoj aŭdis vortojn aŭ esprimojn ligitajn kun laŭdo aktiviĝadis ilia maldekstra cerboparto kaj intonacio ne estis grava. Hundoj simile kiel homoj perceptis la signifon de la unuopaj vortoj. Tamen kiam hundoj aŭdis laŭdotonon aktiviĝis en ilia cerbo konformaj receptoroj en la dekstra parto de la cerbo. Ili estis sentemaj pri la intonaciaj ŝanĝoj kaj por distingi ilin utiligis la samajn cerbosferoj kiel homoj. Samtempe la premicentro en la cerbo de hundoj estis stimulita nur tiam, kiam ili aŭdis laŭdon esprimitan per konformaj parolo kaj intonacio. Por kompreni komunikon ili bezonis kongruecon inter parolo kaj intonacio.

El la elsendo 13.09.2016. Legas Gabi – 2’01”

--------------------------------------------------------------------------------

E_elsendo el la 13.09.2016
[2016-09-16]
https://pola-retradio.org/2016/09/e_elsendo-el-la-13-09-2016/

Podkasto: Ludu en nova fenestro | Elŝutu

La 581-a E-elsendo ĉe www.pola-retradio.org el la 13.09.2016:

– En la hodiaŭa elsendo ni revenas al la prezentado de la romano de Henryk Sienkiewicz „Quo Vadis” en la E-traduko de Lidia Zamenhof aŭdigante ĝian 45-an fragmenton. – La komencaj aktualaĵoj rilatas al la sukceso de la polaj busoj Solaris en Norvegio, ni klopodas respondi, kie nunsezone eblas drinki la plej favorprezan bieron; fine ni informas baze de analizoj, ke la polaj senjoroj konsisitigas la plej senavaran grupon de la pola socio. – En la scienca bulteno ni okupiĝas pri la similaj komprenmekanismoj de parolo ĉe homoj kaj hundoj. – Muzike ni memorigas la meksikan kanton „Atendu ĝis kiam venos luno” en la plenumo de Oliver Tzaut. Ĝi devenas el la vinila disko „Karnavaleto” de la bendoteko LF-KOOP. – Aktualaĵoj kaj la sciencbultena temo estas paralele legeblaj kaj aŭskulteblaj en la retpaĝaj rubrikoj „Novaĵoj” kaj „Sciencaj informoj”.

--------------------------------------------------------------------------------

Prof. Aleksandro Melnikov pri sia leksikono „Gvidlibro tra Esperantio”
[2016-09-16]
https://pola-retradio.org/2016/09/prof-aleksandro-melnikov-pri-sia-leksikono-gvidlibro-tra-esperantio/

Kun la renkontita  dum Baltaj E-Tagoj en Birštonas, Litovio – Aleksandro Melnikov el Rusio ni interparolas pri lia konciza leksikono de la E-kulturo „Gvidlibro tra Esperantio”. El la elsendo 16.09.2016 – 13’49”

--------------------------------------------------------------------------------

E_elsendo el la 16.09.2016
[2016-09-17]
https://pola-retradio.org/2016/09/e_elsendo-el-la-16-09-2016/

Podkasto: Ludu en nova fenestro | Elŝutu

La 582-a E-elsendo el la 16.09.2016 ĉe www.pola-retradio.org:

– La hodiaŭa antaŭmikrofona gasto de la Redakcio estas Aleksandro Melnikov el Rusio. Dum la Baltaj E-Tagoj en Birštonas, Litovio li havis serion da prelegoj pri E-kulturo. Partoprenante la eventon ni uzis la okazon por interparoli pri lia konciza leksikono de la E-kulturo „Gvidlibro tra Esperantio”. – La elsendon inaŭguras felietono pri la novaj t.n. Mirlokoj de Pollando, t.e. elektitaj en la plebiscito de la pola eldono de „National Geographic Traveler” novaj vizitindaj lokoj en nia lando. – E-komunuma informo prezentas novan konkurson de ILEI kaj Familio La Torre, kiu okazos ĉiun duan jaron, la plej proksima en 2017. – Muzike ni prezentas al vi laŭvican fojon la kantarton de Helena Melnikova, el kies KD ni elektis la kanzonon „Danco”. Nia felietono estas paralele legebla kaj aŭskultebla en la koncerna rubriko de nia paĝo. Aparte eblas aŭskulti ankaŭ interparolon kun nia antaŭmikrofona gasto.

--------------------------------------------------------------------------------

Kvar specioj de ĝirafoj
[2016-09-20]
https://pola-retradio.org/2016/09/kvar-specioj-de-girafoj/

Laŭ genetikaj esploroj sur la tero vivas aktuale kvar apartaj specioj de ĝirafoj, pri kio informis la periodaĵo „Current Biology”. Laŭ antaŭaj klasifikoj ĝirafoj estis konsiderataj kiel animaloj apartenantaj al la sama specio, kvankam oni distingis kelkajn subspeciojn. Tamen la plej novaj esploroj de DNA en Namibio gviditaj de Giraffe Conservation Foundation de profesoro Axel Janke sugestas,  ke kvar grupoj de ĝirafoj ne pariĝis inter si kaj la genetika materialo de ili ne estis interŝanĝata de 1-2 milionoj da jaroj. Laŭ sciencistoj, tio estas klara pruvo, ke ĝirafoj evoluis al apartaj specioj. Tiu malkovro gravas en la klopodoj favore al la protekto de ĉi tiuj animaloj. Doktoro Janke komparis diferencojn inter la nun identigitaj kvar specioj Giraffa giraffa, Giraffa tippelskirchi, Giraffa reticulata oraz Giraffa camelopardalis  kun apartecoj inter la polusa kaj bruna ursoj. Tiuj diferencoj sugestas, ke ĉiu specio adaptiĝis al specifaj medio kaj dieto. Tio estos objekto de pliaj esploroj. Dum la lastaj 15 jaroj la populacio de ĝirafoj malkreskis je 40 procentoj. Libere vivas ĉirkaŭ 90 mil de ĉi tiuj animaloj. Tamen ĝis nun ĝirafoj estis klasifigitaj de Internacia Unio de Naturprotekto (IUCN) kiel specio de malmulta zorgo. La nunaj esploroj ŝanĝas ĉi tiun alrigardon.

El la elsendo 20.09.2016. Legas Barbara

--------------------------------------------------------------------------------

Ĝemeloj, aparte samovaj vivas pli longe
[2016-09-20]
https://pola-retradio.org/2016/09/gemeloj-aparte-samovaj-vivas-pli-longe/

Kiel informis la revuo PLOS ONE ĝemeloj vivas pli longe ol iliaj samaĝuloj, kiuj enmondiĝas unuopule. Tio povas ligiĝi kun la fakto, ke ekde la naskiĝo ili havas personon,  kun kiu ligas ilin forta emocia fadeno. Preskaŭ ĉiuaĝe la unuovaj ĝemeloj vivas pli longe ol ĝemeloj duovaj, kvankam ĉi-lastaj vivas meze ankaŭ pli longe ol personoj el la tuta populacio. La kolektivo de d-ro David Sharrow el la Vaŝingtona Universitato analizis donitaĵojn de preskaŭ tri mil paroj da samseksaj ĝemeloj naskiĝintaj en la jaroj 1870-1900 en Danio. La donitaĵoj devenis el la Dana Registro de Ĝemeloj, kiu estas unu el la plej bonaj ĉi-specaj informbazoj en la mondo. Sekve oni analizis la aĝon de ĝemeloj en mortomomento kaj komparis tion kun la donitaĵoj rilataj al la ĝenerala populacio de Danlando. Estis konsiderita la kaŭzo de la morto ekz. tio, ĉu temis pri subita morto, kaŭzis ĝin akcidento aŭ riska konduto, longiĝa malsano aŭ granda aĝo. Evidentiĝis, ke elcento de personoj vivantaj en ĉiu aĝgrupo estis pli granda rilate la unuovajn ĝemelojn kompare al ĝemeloj duovaj kaj kompare al personoj el la tuta dana populacio. La vivodaŭro de duovaj ĝemeloj estis samtempe pli granda ol inter homoj de la tuta populacio. Oni notis krome, ke la fakto havi ĝemelojn kaze de viroj estis favora en ĉiu aĝo, kaze de virinoj tio estis aparte videbla en juna aĝo. Ĉiam pli da esploroj konfirmas la esencan rolon de genetikaj faktoroj determinantaj la vivolongon. Kaze de ĝemeloj tio ligiĝas ankaŭ kun la forta emocia fadeno, kiu ligas ĝemelojn, aparte unuovajn. Tiu efiko estas esenca aparte antaŭ la 65-a vivojaro kaj estas komparebla kun favora efiko de geedzeco je la vivodaŭro de viroj.

El la elsendo 20.09.2016. Legas Tomek – 2’08”

--------------------------------------------------------------------------------

E_elsendo el la 20.09.2016
[2016-09-20]
https://pola-retradio.org/2016/09/e_elsendo-el-la-20-09-2016/

Podkasto: Ludu en nova fenestro | Elŝutu

La 583-a E-elsendo ĉe www.pola-retradio.org el la 20.09.2016:

– En la hodiaŭa elsendo ni referencas al la antaŭmikrofonaj renkontiĝoj dum la Nitra UK. Hodiaŭ Maciek Jaskot interparolas kun Paul Hopkins el Kanado pri liaj interesiĝoj, studoj kaj esploroj pri la unusola pola regiona lingvo, la kaŝuba. – La komenca aktualaĵo rilatas al baldaŭ startonta nova fakultato en Lodzo (la centra Pollando) dediĉita al la moderna teksado kaj modo. – En la scienca bulteno ni informas pri interesaj konstatoj koncerne la vivlongon de ĝemeloj kaj pri esploroj elmontrintaj, ke sur la Tero vivas kvar kaj ne unu specioj de ĝirafoj. – Muzike akompanas nin Zuzanna Kornicka per populara kanzono „Mariŝa”, kiu enkondukas en la etoson de la komenciĝonta la plej proksiman vendredon en Poznano ARKONES. La lastaj informoj pri la 32-a eldono de ARTaj KONfrontoj en Esperanto sekvas ĉi tiun muzikan intervenon. – Aktualaĵo, kaj la sciencbultenaj informoj estas paralele legeblaj kaj aŭskulteblaj en la koncernaj retpaĝaj rubrikoj. En la rubriko „Antaŭ la mikrofono” eksterelsende aŭdiĝas interparolo kun nia antaŭmikrofona gasto.

--------------------------------------------------------------------------------

D-ro Paul Hopkins pri siaj interesiĝoj, studoj kaj esploroj pri la kaŝuba lingvo
[2016-09-20]
https://pola-retradio.org/2016/09/d-ro-paul-hopkins-pri-siaj-interesigoj-studoj-kaj-esploroj-pri-la-kasuba-lingvo/

Paul Hopkins el Kanado rakontas en la interparolo kun Maciej Jaskot pri siaj interesiĝoj, studoj kaj esploroj pri la la kaŝuba lingvo. Ekde 2005 ĝi havas la statuson de la unusola regiona lingvo en Pollando. El la elsendo 20.09.2016

--------------------------------------------------------------------------------

E_elsendo el la 23.09.2016
[2016-09-23]
https://pola-retradio.org/2016/09/e_elsendo-el-la-23-09-2016/

Podkasto: Ludu en nova fenestro | Elŝutu

La 584-a E-elsendo el la 23.09.2016 ĉe www.pola-retradio.org:

– La elsendon inaŭguras kulturkronikaj informoj. Ĝi rilatas al rekono por la Pola Produktejo de Valorpaperoj emisiinta poŝtmarkon pri antikva orgeno en la klostro de Jędrzejów. Distingo venis dum la konferenco GPSPA – Governmental Postage Stamp Printers’ Association 2016 en Berlino. La alia informo rilatas al la okazanta festivalo de porinfanaj teatroj en Vroclavo. – En la E-komunuma segmento ni informas pri la partopreno de UEA en la 1-a Kongreso de Interkulturo, komunikado kaj identeco en Ekvadoro kaj pri la nunjara Aalen-Premio, kiu iris al Katalin Kováts rekone pro ŝia retejo edukado.net. – Fine ni prezentas sondokumenton pri la komenca fragmento de la Aŭtora Duonhoro de Spomenka Štimec dum la UK en Nitro, dum kiu ŝi parolis pri siaj autoraj planoj kaj i.a. fasciniĝo pri la poeziaĵo de slovako, Ludomir Feldek „Karesado antaŭ dormo”, kiun ŝi mem deklamis en E-o. – Muzike akompanas nin JoMo per la kanzono „Plifrua Pollando” el lia KD „JoMo slavumas” eldonita de Vinilkosmo. La kulturkronikaj informoj estas paralele legeblaj kaj aŭskulteblaj en la koncerna rubriko de nia paĝo.

--------------------------------------------------------------------------------

Mortis Szymon Peres
[2016-09-28]
https://pola-retradio.org/2016/09/mortis-szymon-peres/

La 28-an de septembro 2016 mortis Szimon Peres, kiu  en la daŭro de 60 jaroj estis membro de 12 israelaj registaroj kaj de kvar politikaj partioj plenumante i.a. la oficojn de la ĉefministro kaj ministro por la eksterlandaj aferoj. En 2007 li estis elektita kiel la 9-a prezidento de Israelo. Szimon Peres estis pledanto por dialogo kaj paca fino de plurjara konflikto en la Proksima Oriento, pro kio en 1994 li estis distingita per la Paca Nobel-premio.

El la elsendo 28.09.2016. Legas  Brbara – 0’41”

--------------------------------------------------------------------------------

Malgrandaj helikopteroj el Pollando
[2016-09-28]
https://pola-retradio.org/2016/09/malgrandaj-helikopteroj-el-pollando/

La pola-franca produktanto de malpli grandaj helikopteroj Celier Aviation konkeras la mondajn merkatojn. Ekde momento de sia kreiĝo ĝi vendis preskaŭ 400 produktitajn de si  maŝinojn, el kiuj 95-procente al eksterlando. Enkondukinte en sian oferton novan modelon de kvara generacio Celier Aviation lokiĝis en la monda avanularo. Malgrandajn helikopterojn aĉetas jen bonstatuloj, kiuj serĉas distron kaj emociojn. La alian grupon konsistigas merkatistoj, kiuj deziras ŝpari la  trafiktempon.  Celier Aviation ofertas ankaŭ siajn maŝinojn por la profesiaj celoj i.a. al polico, limgardistaro aŭ armeaj fortoj. Ili povas servi al geodetoj kaj inĝenieroj. Dank’ al provizo per lasero kaj kameraoj je la infraruĝa radiado eblas ilin uzi por skani tubokondukilojn kaj energetikajn liniojn. Ili povas servi en agrikulturo kaj en la savkampanjoj. Kun konforma ekipaĵaro ili povas surgrundiĝi sur la akvopegulo. La  avantaĝo de la maŝinoj Celier Aviation estas,  ke ili realigas 90 procentojn de la misio de helikoptero kontraŭ 10 procentoj de la kostoj. Licenco por ilia produktado estis vendita jam al Hinda Unio. Nun la firmao surmerkatigas la kvaran generacion de siaj maŝinoj Xenon, kiu jam akiris renomon akirinte premion en Oshkosh en Usono kiel la plej bona ĉi-speca helikoptero en la mondo. Ĝi estas pli komforta kaj akiras pli bonajn atingaĵojn. Ĝia bruo estis reduktita kaj ĝi flugas pli rapide kun la uzo de malpli granda kvanto de fuelo.

El la elsendo 28.09.2016. Legas  Maciek – 1’51”

--------------------------------------------------------------------------------

Objektaj modeloj ekspoziciataj en Gliwice
[2016-09-28]
https://pola-retradio.org/2016/09/objektaj-modeloj-ekspoziciataj-en-gliwice/

Interesa ekspozicio, kies titolo referencas al la fervojo „Kolejkowo” estas rigardebla en la komerca centro de Gliwice „La Centra Eŭropo”. Pli ol unu mil homaj figuroj, 12 trajnoj kaj ŝipo naviganta tra la ekspozicio de objektaj modeloj en la skalo 1:25 (unu je 25) en Gliwice, la suda Pollando – jen kelkaj el la arakciaĵoj, kiuj atendas vizitantojn.  La ekspozicio etendiĝas sur la areo de preskaŭ unu mil kvadrataj metroj. La modeloj prezentas scenojn el la nuntempo kaj pasinteco, el la regiono kaj la tuta mondo, ili estas jen seriozaj, jen ridigaj. Temas i.a. pri la batalscenoj el la 2-a mondmilito, la loka historia radiostacio, la malnovurba kvartalo de Gliwice,  19-jarcenta silezia minejo,  la unua aviadilo de la fratoj Wright, mezepoka kastelo aŭ kastelo en Będzin. Por la ŝatantoj de fervojo estas pretigita 410-metra reltrako kaj  12 trajnoj kun 51 vagonoj. Ĉar ĉiuj modeloj estas farataj mane la preparo de la ekspozicio daŭris preskaŭ unu kaj duonan jarojn, sed ĝi daŭre estos aktualigata.  Por infanoj estos organizataj tie laborrenkontoj kaj okupoj pri la modelado.

El la elsendo 28.09.2016. Legas  Gabi

--------------------------------------------------------------------------------

Homoj obezaj ne vivas plej mallonge
[2016-09-28]
https://pola-retradio.org/2016/09/homoj-obezaj-ne-vivas-plej-mallonge/

Laŭ la plej novaj esploroj  okazigitaj en Danio rezultas, ke personoj maldikaj tute ne vivas plej longe. La analizo baziĝis sur la donitaĵoj de ĉirkaŭ 100 mil pacientoj kolektataj dum kvar jardekoj. Evidentiĝis laŭ ili, ke la plej longa vivodaŭro karakterizas personojn kun ioma superpezo, kion oni difinas laŭ la indico BMI (korpomaso en kilogramoj dividita per metroj je dua potenco). Indico inter 18,5 kaj 24,9 signifas idealan pezon. Pli suprera indiko indikas superpezon, ekde 30 kalkuliĝas obezeco. La analizoj elmontris, ke antaŭ 40 jaroj plej longe vivis homoj kies BMI-indico egalis al 23,7. Aktuale plej vivolongdaŭraj en Danio estas tiuj, kies MBI-indico egalas al 27. Laŭ la gvidanta la esplorojn Borge Nordestgaard el Kopenhago tio povas ligiĝi kun pli bona terapio kaze de tiaj malsanoj ligitaj kun superpezo,  kiel supertensio.

El la elsendo 28.09.2016. Legas Tomek – 1’10”

--------------------------------------------------------------------------------

D-ino Katalin Kováts pri sia Esperanto-Kulturpremio kaj pri trejnista kurso
[2016-09-28]
https://pola-retradio.org/2016/09/d-ino-katalin-kovats-pri-sia-esperanto-kulturpremio-kaj-pri-trejnista-kurso/

Kun la renkontita dum la Interlingvistikaj Studoj en Poznano Katalin Kováts el Nederlando ni interparolas pri rekono por ŝia laboro en edukado.net en la formo de la atribuita Esperanto-Kulturpremio de la urbo Aalen kaj pri la komenciĝinta unujara trejnista kurso kadre de la tria studojaro en Poznano. El la elsendo 28.09.2016

--------------------------------------------------------------------------------

Tobiasz Kazimierski pri la 32-a eldono de Arkones
[2016-09-28]
https://pola-retradio.org/2016/09/tobiasz-kazimierski-pri-la-32-a-eldono-de-arkones/

Tobiasz Kazimierski el Pollando/Nederlando , unu el la ĉeforganizantoj de ARKONES en Poznano dividas varmmomente siajn impresojn pri la 32-a eldono de la evento, kiu venigis multnombre partoprenantojn ne sole el Eŭropo. El la elsendo 28.09.2016

--------------------------------------------------------------------------------

E_elsendo el la 28.09.2016
[2016-09-28]
https://pola-retradio.org/2016/09/e_elsendo-el-la-28-09-2016/

Podkasto: Ludu en nova fenestro | Elŝutu

La 585-a E-elsendo ĉe www.pola-retradio.org el la 28.09.2016:

– En la hodiaŭa elsendo ni ligas al la finiĝinta lastsemajne en Poznano 32-a eldono de Artaj Konfrontoj en Esperanto ARKONES interparolante kun unu el ĝiaj ĉeforganizintoj, Tobiasz Kazimierski. Antaŭe kun Katalin Kovats ni i.a. interparolas pri la atribuita al ŝi premio de la urbo Aalen kaj ŝiaj kursoj en Poznano. – La komencaj aktualaĵoj rilatas al la morto de Ŝimon Perez, al furorantaj polaj malgrandaj aviadiloj, al la interesa ekspozicio de objektaj modeloj en Gliwice (la suda Pollando). – En la scienca bulteno ni informas pri kelkaj novaj opinioj ligitaj kun obezeco. – Muzike akompanas nin Eterne Rima per la kanzono „Kio gravas” el lia KD „Taglibro de Brutulo” – Aktualaĵoj kaj la sciencbultena informo estas paralele legeblaj kaj aŭskulteblaj en la koncernaj retpaĝaj rubrikoj. En la rubriko „Antaŭ la mikrofono” eksterelsende aŭdiĝas interparoloj kun niaj antaŭmikrofonaj gastoj.

--------------------------------------------------------------------------------

Sukceso de la pola Ministerio por la Medio en Bruselo
[2016-09-30]
https://pola-retradio.org/2016/09/sukceso-de-la-pola-ministerio-por-la-medio-en-bruselo/

La delegacio de la pola ministero por la Medio atingis vendredeen Bruselo interkompreniĝon koncerne ratifon de la „Pariza Interkonsento” sur la nivelo de la Eŭropa Unio. Dank’ al la klopodoj de la pola delegacio en la Interkonsento troviĝas vortumoj ne sole  pri la redukto de la emisiado, sed ankaŭ pri tio, ke ekzemple arbaroj absorbas la karbonan bioksidon. La arbaroj en Pollando okupas pli ol unu kvaronon de la teritorio de la lando. Ĝuste la arbarojn kaj ankaŭ modernajn karboteknologiojn Pollando intencas utiligi por malgradigi la koncentriĝon de karbona biodioksido en la atmosfero. Tiuj solvoj, kiujn ebligas la Pariza Interkonsento estas grava ŝanco por la pola mastrumado.

El la elsendo 30.09.2016. Legas  Barbara

--------------------------------------------------------------------------------

Sepultaj solenaĵoj en Jerusalemo
[2016-09-30]
https://pola-retradio.org/2016/09/sepultaj-solenajoj-en-jerusalemo/

Vendrede en Jerusalemo okazis la sepultaj solenaĵoj de Szimon Peres. La eksa israela prezidento kaj dufoje oficanta ĉefministro, laŭreato de la Paca Nobel-premio estis entombigita en la ŝtata tombejo sur la Herzl-altaĵo apud Iscchak Rabin kaj aliaj israelaj gvidantoj. La solenaĵojn partoprenis kelkdek delegacioj el la tuta mondo, inkluzive de gvidantoj de diversaj ŝtatoj, i.a. la usona kaj franca prezidentoj Barack Obama kaj Francois Hollande, la brita tronheredanto princo Karol, la reĝo de Hispanio Filipo la 6-a. La israelan politikiston adiaŭis ankaŭ la prezidento de Pollando, Andrzej Duda kaj la prezidanto de la Eŭropa Konsilio, Donald Tusk.

El la elsendo 30.09.2016. Legas  Barbara

--------------------------------------------------------------------------------

E_elsendo el la 30.09.2016
[2016-09-30]
https://pola-retradio.org/2016/09/e_elsendo-el-la-30-09-2016/

Podkasto: Ludu en nova fenestro | Elŝutu

La 586-a E-elsendo el la 30.09.2016 ĉe www.pola-retradio.org:

– La elsendon inaŭguras aktualaĵoj, en kiuj ni informas pri la sepultaj solenaĵoj de Szimon Peres en Jerusalemo kaj pri sukcesoj de Pollando dum la brusela kunsido rilate la emisiadon de karbona bioksido. – Nia kulturkronika informo koncernas la funkciantan de dekkelkaj jaroj Muzeon de Rano, ĝian kulturan kaj klerigan programon. – En la E-komunuma segmento ni informas pri la evento de hispanaj esperantistoj lige kun la Eŭropa Tago de Lingvoj kaj UEA-konkurso por la paĝo esperanto.net. – Fine ni prezentas sonscenon el la inaŭguro de la 32-a eldono de ARKONES en Poznano, en kies komenco la atento estis donita al la finiĝinta la 23-an de septembro aŭtuna sesio de la Interlingvistikaj Studoj. Parolas prof.-ino Ilona Koutny, siajn impresojn dividas kelkaj studentoj. La aktualaĵoj kaj kulturkronika informoj estas paralele legeblaj kaj aŭskulteblaj en la koncernaj rubrikoj de nia paĝo. La sonscenon pri la inaŭguro de ARKONES eblas sekvi en la rubriko „Antaŭ la mikrofono”.

--------------------------------------------------------------------------------

Prof-ino lona Koutny kaj kelkaj gestudentoj pri Interlingvistikaj Studoj, inkluzive de Instruista Trejnado (2016)
[2016-09-30]
https://pola-retradio.org/2016/09/prof-ino-lona-koutny-kaj-kelkaj-gestudentoj-pri-interlingvistikaj-studoj-inkluzive-de-instruista-trejnado-2016/

Nia sonsceno el Poznano rilatas al la okazintaj tie en septembro 2016 Interlingvistikaj Studoj, inkluzive de Instruista Trejnado. La eventon en la inaŭguro de la 32-a Arkones sumigas profesorino Ilona Koutny kaj kelkaj gestudentoj . El la elsendo 30.09.2016

--------------------------------------------------------------------------------

Studpreferoj 2016
[2016-10-04]
https://pola-retradio.org/2016/10/studpreferoj-2016/

Fakultatoj ligitaj kun ekonomiko, psikologio, juro kaj fremdaj filologioj apartenas al. la preferataj de studentoj en 2016. En la teknikaj altlernejoj ne malgrandiĝantan popularecon ĝuas informadiko kaj novaj teknologioj. Krom fakultatoj kun longa tradicio kreiĝas novaj, fojfoje nur en unusola altlernejo en a lando. Nunjare grandan popularecon ĝuis kemio kaj tribunala toksikologio en la Vroclava Universitato kaj kriminalogio en Bjalistoko. Studojn en konkreta fakultato motivas interesiĝoj de gejunuloj kaj perspektivo de bona laboro.

El la elsendo 04.10.2016. Legas  Tomek – 0’42”

--------------------------------------------------------------------------------

La bona agordo de burdoj dependas de la menuo
[2016-10-04]
https://pola-retradio.org/2016/10/la-bona-agordo-de-burdoj-dependas-de-la-menuo/

Laŭ britaj esploristoj post la dezirinda nutraĵo burdoj kondutas kvazaŭ ili estus en bona agordo.  Sciencistoj el Queen Mary University of London (Britio) informis en la prestiĝa periodaĵo „Science”, ke post kiam ili nutris burdojn per tre dolĉaj akvogutoj ili komencis konduti kvazaŭ  ekregis ilin bona agordo. Tiu mekanimso konata ĉe homoj estis la unuan fojon rimarkita ĉe insektoj. Laŭ sciencistoj tio povas atesti pri tio, ke ĉe insektoj aperas statoj, kiuj plenumas la kriteriojn de emocioj. Tio povas malfermi novajn perspektivojn en la ekzamendado de la emociaj situacioj ĉe relative simplaj nervosistemoj. Laŭ eksplikoj de la ĉefaŭtoro de la esploroj, Clint J. Perry tio helpos difini la cerbomekanismojn, kiuj fundamentas emociojn en la tuta animala mondo. Sciencistoj faris serion da eksperimentoj kun burdoj. Unu el ili konsistis en tio, ke estis simulita atako de araneo, kio okazas en naturaj kondiĉoj. Evidentiĝis, ke burdoj, kiuj pli frue trinkis dolĉan akvon pli rapide post la stresiga evento revenis al serĉado de nutraĵoj. Britaj sciencistoj anoncis pliajn eksperimentojn pri emociaj mekanismoj ĉe insektoj.

El la elsendo 04.10.2016. Legas Barbara kaj Gabi – 1’38”

--------------------------------------------------------------------------------

E_elsendo el la 04.10.2016
[2016-10-04]
https://pola-retradio.org/2016/10/e_elsendo-el-la-04-10-2016/

Podkasto: Ludu en nova fenestro | Elŝutu

La 587-a E-elsendo ĉe www.pola-retradio.org el la 04.10.2016:

– Denove en nia programo aŭdiĝas literatura segmento enhavanta ĉi-foje la 46-an fragmenton de la romano de Henryk Sienkiewicz „Quo Vadis” en la E-traduko de Lidia Zamenhof. – La komenca aktualaĵo rilatas al la studpreferoj de polaj gejunuloj sojle de la komenciĝanta nova akademia jaro. – Ni sekve felietonas pri aktuala situacio post la vinsezono 2015/2016 en la Lubuŝa Regiono (okcidenta Pollando). – Ĉu burdojn motivas emocioj, tion ni klopodas ekspliki en la scienbultena temo. – Kun profunda bedauro ni informas pri la forpaso de konata interlingvisto kaj esperantologo, Reinhard Haupenthal. – Aktualaĵo, la sciencbultena informo kaj felietono estas paralele legeblaj kaj aŭskulteblaj en la koncernaj retpaĝaj rubrikoj.

--------------------------------------------------------------------------------

La plej bona pola porinfana tv-kanalo ABC
[2016-10-04]
https://pola-retradio.org/2016/10/la-plej-bona-pola-porinfana-tv-kanalo-abc/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 04.11.2016

--------------------------------------------------------------------------------

Lubuskie – potenculo de la pola vinproduktado
[2016-10-04]
https://pola-retradio.org/2016/10/lubuskie-potenculo-de-la-pola-vinproduktado/

La lubuŝa regiono en la okcidenta Pollando transformiĝas en la polan vinproduktan centron. Kreskas tie la nombro de vitejoj, kreskas ankaŭ la vinprodutado. Ĝia tradicio radikas en la 12-a jarcento. La kultivad- kaj produktopaŭzojn kreis sole  militoj aŭ krizoj. Kvankam la vinproduktado okazis en diversaj regionoj en Pollando, ĉefe okupiĝis pri ĝi monakejoj. Malsame estis en la ĉirkaŭaĵoj de la urbo Zielona Góra, kie pri la vinproduktado zorgis burĝoj. Ĝis hodiaŭ la Lubuŝa regiono troviĝas en la unua vico de polaj vitkultivejoj kaj vinproduktistoj. En la sezono 2015/2016 finiĝinta la 31-an de julio la areo de komercaj vitejoj registritaj de la Agentejo por la Agrikultura Produktado egalis al 51, 56 hektaroj kaj konstante kreskas. Laŭ la Societo de Vinproduktistoj en Zielona Góra  ĉiuj vitejoj en la regiono okupas jam preskaŭ 200 hektarojn. Tamen ne ĉiuj ankoraŭ pretas por la komerca aktivado. La Lubuŝa regiono fieras aparte pri la plej granda vitejo en Pollando, la tiel nomata komunuma vitejo en Zaborze, en kiu 13 vinproduktistoj kultivas vitojn sur 35 hektaroj. Ĝiaj grundoj estas luataj de la Ŝtata Profesia Altlernejo en la loko Sulechów. La centro komencis funkcii en 2015 kaj okupiĝas ne sole pri la vitkultivado kaj vinproduktado. Eblas ĝin viziti kun ĉiĉerono rakontanta pri la sekretoj de la vinproduktado kaj ĝui la vingustumadon. La centro organizas ankaŭ konferencojn. La loka klimato favoras la vinprodukton. La vegeta sezono daŭras tie 180 tagojn kaj la meza jara temperaturo egalas al 8,5 celsiusaj gradoj. Tial en la Lubuŝa regiono pli bone ol aliregione sukcesas la kutivado de la vitspecio „vitis vinifera”. Kreiĝas tie unu el la plej bonaj en Pollando vinoj >pinot noir< kaj ŝaŭmvinoj. Inter noblaj specioj menciidaj estas i.a. riesling kaj chardonnay. Kiel ni jam kelkfoje informis en niaj programeroj pli frue dediĉitaj al ĉi tiu temo la nuntempa vinproduktado en Pollando komencis rekreiĝi en la komenco de la 21-a jarcento. Krom la regiono de Zielona Góra plej multaj vitejoj kreiĝis en la regiono de Krakovo kaj en Antaŭkarpatia regiono (la sudorienta Pollando). En la finiĝinta sezono en la tuta lando entute estis 103 registritaj vinproduktistoj. Unu sezonon pli frue estis  76. Ankoraŭ antaŭ 6 jaroj temis sole pri 20. Samtempe la ekonomia kalkulo elmontras, ke la malgrandskala produktado ne estas profitdona. Tial tiuj vitejoj, kiuj akiris jam firman merkatan pozicion grandigas siajn areojn. La forta pozicio de la regiono en la vinproduktado estas utiligata por reklami la regionon. Dum grandaj foiroj kaj porokazaj eventoj la regionaj aŭtoritatoj diskonigas la atingaĵojn de lokaj vinproduktistoj kaj tradiciojn de la regiono. Ĝia grava turisma produkto estas la Lubuŝa Itinero de Vino kaj Medo kondukanta tra objektoj ligitaj kun la vinproduktado kaj ĝiaj tradicioj. Sur la Lubuŝa Listo de Tradiciaj Produktoj troviĝas jam 58 vinoj dum ankoraŭ antaŭnelonge temis sole pri kvin. Ankaŭ tiu listo konstante grandiĝas.

El la elsendo 04.10.2016. Legas Maciek – 3’54”

--------------------------------------------------------------------------------

Dominika Krajniewska pri Mondaj Tagoj de Junularo en Krakovo (2016)
[2016-10-07]
https://pola-retradio.org/2016/10/dominika-krajniewska-pri-mondaj-tagoj-de-junularo-en-krakovo-2016/

En nia programo ni informis aparte pri grava religia evento, kiun konsisitigis Mondaj Tagoj de Junularo en Krakovo. Por la evento okazinta fine de julio venis al. Pollando kelkcent mil gejunuloj el la tuta mondo.  Komence – inter la 20-a kaj 25-a de julio ili disvolviĝis en unuopaj diocezoj, poste en Krakovo. Siajn impresojn kaj spertojn pri la partopreno en la tagoj dividas kun ni Dominika Krajniewska , renkontita dum la lasta ARKONES en Poznano. El la elsendo 07.10.2016

--------------------------------------------------------------------------------

E_elsendo el la 07.10.2016
[2016-10-07]
https://pola-retradio.org/2016/10/e_elsendo-el-la-07-10-2016/

Podkasto: Ludu en nova fenestro | Elŝutu

La 588-a E-elsendo el la 07.10.2016 ĉe www.pola-retradio.org:

– En nia hodiaŭa E-elsendo ni gastigas junan polan gimnazianinon Dominika Krajniewska, kiu rakontas pri sia volontulado dum la juliaj Mondaj Tagoj de Junularo, kiuj disvolviĝis en unuopaj diocezoj kaj sekve en Krakovo. – Komence ni aludas al la sezonaj fenomenoj, kiel la aŭtunaj kunflugoj de gruoj en la Nacia Parko „Riverbuŝo de Warta-rivero” en la okcidento de Pollando – Nia kulturkronika informo rilatas al murpentraĵoj, la t.n. muraloj en Bjalistoko el inter kiuj tiu de „Knabino kun akvoverŝilo” ricevis apartan protekton. – En la E-komunuma segmento ni informas pri la Jubileaj 40-aj Preĝotagoj de polaj esperantistoj en Częstochowa kaj pri la E-eventoj okazontaj fine de oktobro. Temas pri la 6-a Festivalo de Pupoj el Japanio, Andaluzia E-kongreso kaj Internaciisma Renkontiĝo en Figueres, Katalonio. Muzike akompanas nin Grazia Barboni per la kanto „La kanto de perdita amo” el ŝia KD „Grazia kantas De Andrè”. La kulturkronikaj informoj kaj la interparolo kun Dominika Krajniewska estas paralele legeblaj kaj aŭskulteblaj en la koncernaj rubrikoj de nia paĝo.

--------------------------------------------------------------------------------

Ministro Jarosław Gowin en Ĉinio
[2016-10-11]
https://pola-retradio.org/2016/10/ministro-jaroslaw-gowin-en-cinio/

Lastlunde la pola vicĉefministro, ministro por la scienco kaj supera edukado, Jarosław Gowin komencis oficialan viziton en Ĉina Popola Respubliko. En la pola ambasado en Pekino li renkontiĝis kun studentoj de pola filologio en Pekino, lekciantoj de la pola lingvo, tradukistoj de la pola literaturo, ĉinaj diplomitoj de polaj altlernejoj, polaj studentoj en Pekino. Kun rekono la pola politikisto emfazis la fakton, ke en Pekino krom la funkcianta ekde 1954 en la Pekina Universitato fakultato de la pola filologio de antaŭnelonge la polan lingvon eblas studi en la Pekina Universitato de Eksterlandaj Studoj. La renkontiĝon partioprenis i.a. prof. Yi Lijun el la Pekina Universitato de Fremdahj Lingvoj, kiu tradukis en la ĉinan verkojn de Adam Mickiewicz kaj Henryk Sienkiewicz. En decembro aperos en ŝia traduko rakontoj de Sławomir Mrożek. Dum kelktaga estado en Ĉinio Jarosław Gowin estas planitaj renkontiĝoj kun vicĉefministro Liu Yandong, klerigministro Chen Baosheng kaj ministro pri scienco kaj tekniko  Wan Gang. La celo de la vizito de vicĉefministro Jarosław Gowin estas evoluigo de la polaj-ĉinaj ekonomiaj, sciencaj kontaktoj kaj kontaktoj  en la sfero de kosmaj teknologioj. Grava elemento estas firmigo de kunlaboro inter polaj kaj ĉinaj altlernejoj.

El la elsendo 11.10.2016. Legas  Milada – 1’55”

--------------------------------------------------------------------------------

Mortis Andrzej Wajda
[2016-10-11]
https://pola-retradio.org/2016/10/v/

Lastdimanĉe  mortis havante 90 jarojn Andrzej Wajda, unu el la plej elstaraj polaj reĝisoroj. Li kunkreis la kinoaton de morala maltrankvilo estante plurfoje premiita pro la meritoj por la evoluo de la kinematografio. En la 2-mila jaro li ricevis Oskar-premion pro la tuto de sia kreado. Liaj filmoj estis premiitaj per Ora Leono kaj Ora Urso, li ricevis i.a. Oran Palmon, Eŭropan Filmpremion „Felix” kaj la japanan premion Kyoto. Li reĝisoris kelkdek filmojn, al la plej popularaj apartenas „Kanalo”,  „Cindro kaj diamanto”, „Cindroj”, nomumita al Oskar-premio „Promesita Tero”, „Homo el marmoro”, „Sinjoro Tadeo”, „Katyń”. Li estis honorofica doktoro de multaj polaj altlernejoj kaj honora civitano de diversaj polaj urboj. Andrzej Wajda inter multaj ŝtataj distingoj ricevis ankaŭ la plej superan,  Ordenon de Blanka Aglo. Per ordenoj distingis lin i.a. registaroj de Bulgario, Francio, Italio, Hungario, Japanio. La lasta filmo de Wajda estis dediĉita al pentristo Władysław Strzemiński, artisto kiu kontraŭis la doktrinon de socrealismo. Ĝi estos prezentita dum filmfestivalo komenĉigonta la plej proksiman ĵaŭdon en Romo. Al Andrzej Wajda estos dediĉita nia vendreda felietono pri konindaj poloj.

El la elsendo 11.10.2016. Legas  Milada – 1’54”

--------------------------------------------------------------------------------

Salmoj enhavas ĉiam malpli da acidaj grasoj omega-3
[2016-10-11]
https://pola-retradio.org/2016/10/salmoj-enhavas-ciam-malpli-da-acidaj-grasoj-omega-3/

Dum la lastaj kvin jaroj la nivelo de la salubraj acidaj grasoj omega-3 en la salma graso malkreskis je duono kaj daŭre malkreskas. Baze de la esploroj sub la gvido de prof. Douglas Tocher el la skota Stirling Universitato evidentiĝas, ke antaŭ kvin jaroj la 130-grama salmopeco liveris al. la konsumanto 3 kaj duonan gramojn da salubraj acidaj grasoj omega-3. Tio kovris la semajnan bezonatecon de organismo. Nun en la sama peco estas je duono de grasoj malpli. Malgraŭ ĉi tiu malkresko profesoro Tocher instigas konsumadon de breditaj salmoj, kiel unu el la plej riĉaj fontoj de acidaj grasoj. Eblas ilin trovi ankaŭ en aliaj grasaj fiŝoj kiel haringoj, skombroj, sardinoj, engraŭloj, trutoj,  kaj malpli grandkvante en verdfoliaj legomoj kiel spinaco kaj brasiko, tofuo, sojgrajnoj, nuksoj. Kiel ŝajnas, la malkresko de la acidaj grasoj omega-3 ligiĝas kun furaĝo, kiun ricevas bredataj salmoj. Ĝi konsistas el malpli grandaj grasaj fiŝoj, kiuj ĝis antaŭnelonge konsistigis 80 procentojn de furaĝo, nun pro kreskanta produktado kaj limigitaj provizoj de malgrandaj fiŝoj nur 20 procentojn. La solvo ne venos rapide. Dume oni konsideras modifon de grasoriĉaj plantoj kiel kanolo, por ke ili produktu necesakvante acidajn grasojn kaj servu  por salmoj kiel furaĝo. Tamen la kultivado de genetike modifitaj plantoj ne estas akceptata de la eŭropaj konsumantoj, malsame ol en Usono kaj Azio.

El la elsendo 11.10.2016. Legas Barbara

--------------------------------------------------------------------------------

Nanaj ĉimpanzoj komunikas kiel infanoj
[2016-10-11]
https://pola-retradio.org/2016/10/nanaj-cimpanzoj-komunikas-kiel-infanoj/

La vivantaj libere nanaj ĉimpanzoj (Pan paniscus) emisias sonojn similajn al tiuj, kiujn emisias la homaj suĉinfanoj. Ili estas deĉifreblaj laŭ kunteksto. Informis pri tio sciencistoj en „PeerJ”. Havante apenaŭ kelkajn semajnojn la homaj suĉinfanoj emisias voĉojn ligitajn kun diversaj situacioj kaj emociaj statoj. Nun oni konstatis, ke saman kapablon havas  nanaj ĉimpanzoj. Laŭ sciencistoj tiu kapablo povis esti unu el la faktoroj necesaj por la evoluo de lingvo. Kaze de animaloj la soneligado aperas kutime en limigita sfero de kuntekstoj ligitaj kun konduto kaj emosciaj statoj ebligantaj emfazi agreson aŭ averti pri rabobestoj. Homoj emisiante voĉon povas esprimi vicon da emocioj, kaj la voĉo estas strikte ligita kun situacio en kiu homo troviĝas. Novan rigardon al la sonemisio ĉe nanaj ĉimpanzoj alportis esploroj de sciencistoj el la britaj universitatoj en Birmingham kaj St Andrews kaj el la svisa universitato en Neuchatel. Sciencistoj difinis iliajn voĉojn kiel pepkriojn, ĉar temas pri mallongaj, altaj sonoj, kiujn ĉimpanzo emisias ne malfermante la buŝon. Tiu sono aperas dum pozitivaj, negativaj kaj  neutralaj situacioj ekzemple dum la nutrado, marŝado, ripozo, en situacioj ligiaj kun agreso, alarmo, dormoprepariĝo, reciproka hignienzorgo. Sciencistoj ekzamenis akustikan strukturon de tiuj sonoj kaj konstatis, ke ili similas eĉ en diversaj kuntekstoj. Tio signifas, ke nanaj ĉimpanzoj al kiuj estas adresita sono devas ĝisdate taksi situacion kaj konkludi pri ĝia signifo el kunteksto.  Simile okazas ĉe homo. Tio estus konfirmo, ke multaj el la plej gravaj trajtoj de la homa lingvo profunde radikas en la evolulinio komuna por ni kaj niaj simiaj kuzoj.

El la elsendo 11.10.2016. Legas Barbara – 2’32”

--------------------------------------------------------------------------------

Prof-ino Ilona Koutny pri la defioj en la Universitato de Adam Mickiewicz
[2016-10-11]
https://pola-retradio.org/2016/10/prof-ino-ilona-koutny-pri-la-defioj-en-la-universitato-de-adam-mickiewicz/

Kun profesorino Ilona Koutny el Pollando fine de la aŭtuna sesio de la Interlingvistikaj Studoj pri la malnovaj kaj novaj defioj en la Poznana Universitato de Adam Mickiewicz. El la elsendo 11.10.2016

--------------------------------------------------------------------------------

E_elsendo el la 11.10.2016
[2016-10-11]
https://pola-retradio.org/2016/10/e_elsendo-el-la-11-10-2016/

Podkasto: Ludu en nova fenestro | Elŝutu

La 589-a E-elsendo ĉe www.pola-retradio.org el la 11.10.2016:

– Kvankam la septembra sesio de Interlingvistikaj studoj kaj Arkones en Poznano finiĝis fine de septembro ni referencas al tiuj eventoj en interparolo kun prof-ino Ilona Koutny, ne nur sumigante, sed ankaŭ alrigardante estontecon. – La komencaj aktualaĵoj informas pri la morto de elstara pola reĝisoro, Andrzej Wajda kaj pri la vizito de vicĉefministro Jarosław Gowin en Ĉinio. – En scienca bulteno ni okupiĝas pri la esploroj rilataj al la lingvoevoluo kaj al malkreskinta enhavo de la acidaj grasoj omega-3 en la karno de salmoj. – Muzike akompanas nin Ale Kosabela per la kanzonfragmento „La sistemo” el sia KD „Revolucio en Pajleraro”. – Aktualaĵoj kaj la sciencbultenaj informoj estas paralele legeblaj kaj aŭskulteblaj en la koncernaj retpaĝaj rubrikoj. Aparte estas ankaŭ aŭskultebla interpaprolo kun prof-ino Ilona Koutny.

--------------------------------------------------------------------------------

E_elsendo el la 14.10.2016
[2016-10-14]
https://pola-retradio.org/2016/10/e_elsendo-el-la-14-10-2016/

Podkasto: Ludu en nova fenestro | Elŝutu

La 590-a E-elsendo el la 14.10.2016 ĉe www.pola-retradio.org:

– Nia nunsemajna felietono estas dediĉita al la silueto de koninda polo, ĵus forpasinta elstara pola filmreĝisoro, Andrzej Wajda. – Hodiaŭ en Pollando ni festas Tagon de instruisto. Ni ne nur gratulas al ĉiuj E-instruistoj kaj instruantoj, aldonante la kanzonon de JoMo „Lernu nun”, sed ankaŭ tiuokaze elektis koncernajn informojn en nia E-komunuma segmento. Ni informas pri E-eldonaĵoj, unuavice novaj versioj de „Esperanto laŭ la Zagreba metodo” ( learn.esperanto.com ) kaj du novaj plurlingvaj eldonaĵoj de la Eldonejo Eva de A. Iannacone ( amerigoiannacone@gmail.com ; edizionieva@edizionieva.com ). Ni informas aldone pri la aŭtuna Malferma Tago en la Centra Oficejo de UEA en Roterdamo. En Brazilo Tago de Instruisto okazis la 5-an de oktobro. Informis pri tio LBV rekomendante rilatan artikolon ĉe: https://goo.gl/7AfP7. – Niaj kulturkronikaj informoj rilatas al interesaj ekspozicioj en Varsovio: en la Muzeo de Azio kaj Pacifiko, kie estis kreita sonosfero kaj en la Nacia Muzeo, kiu gastigas ekpsonaĵojn el la pekina Nacia Muzeo „Vivo ene de Belo”. La kulturkronikaj informoj kaj la felietono estas paralele legeblaj kaj aŭskulteblaj en la koncernaj rubrikoj de nia paĝo.

--------------------------------------------------------------------------------

Ekspozicio en Varsovio en la Muzeo de Azio kaj Pacifiko
[2016-10-14]
https://pola-retradio.org/2016/10/ekspozicio-en-varsovio-en-la-muzeo-de-azio-kaj-pacifiko/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 14.10.2016

--------------------------------------------------------------------------------

Ekpsonaĵoj el la pekina Nacia Muzeo en la Nacia Muzeo en Varsovio
[2016-10-14]
https://pola-retradio.org/2016/10/ekpsonajoj-el-la-pekina-nacia-muzeo-en-la-nacia-muzeo-en-varsovio/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 14.10.2016

--------------------------------------------------------------------------------

Koninda polo: Andrzej Wajda
[2016-10-14]
https://pola-retradio.org/2016/10/koninda-polo-andrzej-wajda/

Kiel ni jam informis antau kelkaj tagoj, la 9-an de oktobro mortis havante 90 jarojn Andrzej Wajda, unu el la plej elstaraj kaj popularaj  polaj filmreĝisoroj, la kunkreinto de la pola filma skolo. Andrzej Wajda naskiĝis la 6-an de marto 1926 en Suwałki (la nordorienta Pollando). Lia patro estis profesia oficiro, kiu pereis en Katyń, pri kio tamen Andrzej Wajda eksciis nur en 1950. La patrino estis instruistino. La militon Andrzej Wajda pasigis en Radom (sude de Varsovio), kien estis delegita lia patro kiel profesia militisto. Tie Andrzej Wajda partoprenis konspiran lernadon, laborante i.a. kiel seruristo, staplisto, varportisto. Post la milito li studis en la krakova Akademio de Belartoj, kaj en 1949 li komencis studojn en reĝisora fakultato de la Lodza Filmlernejo. Sian filmistan karieron li komencis kiel asistanto de Aleksander Ford dum la kameraado de la fimo „Kvinopo de Barska-strarto”. La unua signifa periodo en la kreado de Andrzej Wajda datiĝas al la jaroj 1954-58, kiam kreigis liaj filmoj „Kanalo” kaj „Cindro kaj diamanto”. Tiuj filmoj estis specifa prikalkulo de Wajda kun la periodo de la 2-a mondmilito kaj havas samtempe firman lokon en la historio de la pola kinematografio, ĉar ili iniciatis la t.n. polan filmskolon. En la unua Wajda bildigas la lastajn momenton de la Varsovia Insurekcio 1944, kiam trupo de soldatoj de la konspira Landa Armeo klopodas traiĝi tra urbaj kanaloj al la defendanta sin ankoraŭ urbocentro. En la alia Wajda prezentas junan soldaton de Landa Armeo, kiu li komencas havi dubojn pri plia batalo kontraŭ komunistoj kaj kiel lastan taskon ricevas ordonon likvidi sekretarion de Pola Laborista Partio. En la sekvaj jaroj Wajda kreis pliajn bonajn filmojn „Lotna”, „Cindroj” kaj reĝisoris teatrajn spektaklojn, kiuj ne riptis la sukceson de la 50-aj jaroj. Turnopunkta estis la filmo „Ĉio vendenda” el 1968, rakontanta pri homo, kiu subite forpasis. Lia morto devigas enpensiĝi pri tio, kio li estis, kion li lasis, kia li restos en la memoro de tiuj, kiuj lin amis aŭ admiris defore. Tiu forpasinto estas tragike mortinta aktoro Zbyszek Cybulski, sed la filmo ne koncernas sole lin, sed la tutan filmkrean medion,  en kiu filmo fikcio miksiĝas kun la realo. Tiu filmo komencis la 10-jaran sukcesoplenan periodon,  en kiu Andrzej Wajda kreis la propran filmkolektivon „X-o”, fariĝis la prezidanto de la Societo de Polaj Filmistoj, realigis siajn plej gravajn teatrajn spektaklojn kaj kreis pliajn filmojn bazitajn sur la pola literaturo, kiel „Postbatala panoramo”, „Nupto”, „La promesita tero”, „Betularo”, „Fraŭlinoj el Wilk”. En plebiscito en 2015 por 12 plej bonaj polaj kaj eksterlandaj filmoj lige kun la 120-jariĝo de kinoarto preskaŭ 300 figuroj ligitaj kun la pola filmo agnoskis la filmon „La promesita tero” (baze de romano de Stanisław Reymont), kiel filmistan ĉefverkon de la tuta pola kinematografio. En la filmo, kiu aperis ankaŭ kiel televida filmserio tri amikoj Karol, Maks kaj Moryc (polo, judo, germano) establas fabrikon en Lodzo aspirante laŭeble rapide akiri fortunon. La sekvan periodon en la filmista kreado de Wajda, inaŭguris en 1976 la filmo „Homo el marmoro”, kiu samtempe inaŭguris la pli vastan fenomenon, tio estas Kinoarton de Morala Maltrakvilo, kiu estis la provo fari prikalkulon kun la komunista realo. Tiu filmo rakontas pri studentino de filmlernejo, kiu pretigas sian diplomfilmon pri iama heroo de socialismo.  Pro ĝia sekva parto „Homo el fero”, en kiu radioĵurnalisto estas direktita al la strikanta Gdanska Ŝipfarejo por fari kompromitigan raportaĵojn pri unu el la gvidantoj de la strikantoj Wajda ricevis en Cannes la Oran Palmon. Inter liaj sekvaj filmoj menciindaj estas i.a. „Danton” premiita de la franca Cezaro, „Sinjoro Tadeo”, „Katyń”. En septembro 2016 okazis speciala antaŭpremiera prezento de la lasta filmo de Wajda „Powidoki”, rakontanta la historion de avangarda pentristo Władysław Strzemiński el la 20/30-aj jaroj de la pasinta jarcento, kiu ne aprobas socrealismon kaj restas fidela al sia artista vojo”. Tiu ĉi filmo jam fariĝis la pola kandidato por la plej proksima Oskar Premio. Pli frue al Oskar-premio Andrzej Wajda estis komumita kvar fojojn. En 1976 pro „La promesita tero”, en 1980 „Fraŭlinoj el Wilk”, en 1982 „Homo el fero” kaj en 2008 pro „Katyń”. En 2-mila jaro la Usona Filmakademio premiis Andrzej Wajda per speciala Oskar-premio pro la tuto de lia kreado. Eble anstataŭ listigi longan vicon da premioj kaj distingoj de Wajda mian felietonan rememoron mi finu per la vortoj de Andrzej Wajda mem, kiu en intervjuo antaŭ 10 jaroj por la ĵurnalo „Rzeczpospolita” – lige kun sia 80-jariĝo – kiel gvidanto de sia Majstriga Reĝisora Lernejo klarigis la generacian ŝanĝon en la filmista lingvaĵo de malnovaj kaj novaj filmistoj. Wajda: „Tio estas tre interesaj homoj, kiuj kun facilo uzas la kameraon. Ni legis librojn, ni rezonis en literatura maniero. Ili senĉese rigardas televidilon aŭ komputilekranon. Ni eduko postulis respondi la demandon: „kiu estas la heroo de via rakonto. Kien li celas. Pri kio inteesiĝas. Ili, pli junaj, kelkfoje pri tiu demandoj forgesas kaj havas malfacilon gradigi emociojn”.

El la elsendo 14.10.2016. Legas Barbara – 7’39”

--------------------------------------------------------------------------------

Jariĝo de Collegium Polonicum en Słubice
[2016-10-18]
https://pola-retradio.org/2016/10/jarigo-de-collegium-polonicum-en-slubice/

Collegium Polonicum en Słubice (la okcidenta Pollando), komuna scienc-didakta centro de Adam Mickiewicz-universitato en Poznano kaj la Eŭropa Universitato Viadrina en Frankfurto ĉe Odra-rivero fariĝis 25-jara. Collegium Polonicum estas la unusola en Eŭropo translima universitata centro, en kiu internacia kunlaboro rilatas al ĉiuj platformoj kaj aspektoj de ĝia funkciado: instruado, sciencaj esploroj, organizo, financo, tekniko. En Collegium konfrontiĝas du sistemoj de la supernivela edukado, du leĝaj sistemoj kaj du kulturoj. Malgraŭ tiuj diferencoj ekzistas komuna diminutivo ebliganta perspektivan evoluon. Collegium estas aldone forta centro de regiona evoluo. La funkciantaj en ĝi eksterregistaraj organizoj realigis centojn da projektoj proksimigante loĝantojn de ambaŭ flankoj de la regiono,  altigante iliajn civitanajn kompetentojn. Ĝi rolas ankaŭ kiel loko de translimaj renkontiĝoj. Ĉiujare okazas en ĝi kelkdek polaj-germanaj kaj inernaciaj konferencoj, simpozioj, kulturaj eventoj. Ĝis nun en Collegium Polonicum en Słubice diplomitiĝis preskaŭ 4 mil personoj kaj en la nuna akdemia jaro la studojn inaŭguris ĉirkaŭ 100 personoj el Pollando, Rusio, Ukrainio kaj Belorusio. Collegium disponigas al la interesiĝantoj  6 fakultatojn – pri juro, germana filologiao, la pola filologio kiel fremda lingvo, interkultura komunikado, protekto de la eŭropaj kulturhavaĵoj, kulturo kaj historio de la Centra kaj Orienta Eŭropo. La ideo de Collegium Polonicum kreiĝis en 1991. La respondecon pro ĝia funkciado portas Pollando kaj la germana federacia lando Brandenburgio.

El la elsendo 18.10.2016. Legas  Tomek – 2’01”

--------------------------------------------------------------------------------

Polaj Justuloj inter la nacioj de la mondo
[2016-10-18]
https://pola-retradio.org/2016/10/polaj-justuloj-inter-la-nacioj-de-la-mondo/

En la varsovia Muzeo pri Historio de Polaj Judoj POLIN la 16-an de ktobro 2016 okazis la unua renkontiĝo de la polaj distingitoj per la medalo de Yad Vashem en Jerusalemo. La okazo estis la 30-jariĝo de la Pola Societo de la Justuloj inter la Nacioj de la Mondo. Kunorganizis ĝin Oficejo por la Kunbatalintoj kaj Personoj Reprezaliataj, Juda Konfesia Komunumo kaj la muzeo Polin. La solenaĵon partoprenis ĉirkaŭ 70 justuloj, kiuj endanĝerigante la propran vivon kaj tiun de siaj proksimiloj dum la 2-a mondmilito estis savantaj judojn. 10 personoj estis distingitaj per medaloj kaj honora membreco en la Societo pro sia agado favore al. la justuloj. En la Prezidenta Palaco okazis solenaĵo dum kiu 15 poloj ricevis Ordenojn de la Renaskiĝo de Pollando atribuitajn de Andrzej Duda pro la „heroa sinteno kaj enorma kuraĝo en la savado de judoj dum la 2-a mondmilito, elstaraj meritoj por defendo de la digno, homeco kaj homaj rajtoj”. En sia letero al. la distingitoj la pola prezidento reliefigis, ke plurjara komuna historio de judoj kaj poloj estis en drameca maniero ĉesigita pro la agreso de la nazia Germanio. La titolo „Justulo inter la nacioj de la mondo estas atribuata de la jerusalema instituto Yad Vashem al. personoj, kiuj endanĝerigante propran vivon kaj tiun de siaj proksimuloj savis judoj kontraŭ ekstermo dum la 2-a mondmilito. Iliaj nomoj estas gravuritaj sur la Muro de Honoro en la jerusalema Ĝardeno de la Justuloj, ili mem ricevas honoran civitanecon de Israelo. Inter 26 120 personoj distingitaj per la medalo en januaro 2016 estis 6620 poloj.

El la elsendo 18.10.2016. Legas  Milada  – 2’24”

--------------------------------------------------------------------------------

Bonefikaj proprecoj de cinamo
[2016-10-18]
https://pola-retradio.org/2016/10/bonefikaj-proprecoj-de-cinamo/

Interesajn esplorojn pri efikado de cinamo post la manĝo faris sciencistoj el la universitato Monash kaj Reĝa Teknologia Instituto en la aŭstralia Melburno. Skribis pri tio “Scientific Reports”. Nome post la manĝo  en la digestosistemo kreskas la nivelo de stomakacido, kiu favoras kreiĝon de la karbona dioksido. Tio povas kaŭzi temperaturokreskon kaj malagrablajn akompanajn sentojn. La aŭstraliaj sciencistoj por sia eksperimento uzis porkojn observante,  kio okazas en iliaj stomakoj, kiam ili estas nutrataj en ĉambra temperaturo. Por la esplorado estis aplikitaj  specialaj kapsuloj, kiuj mezuris la gaskoncentriĝon. Regule estis mezurita la temperaturo de la porkaj korpoj. Evidentiĝis, ke post manĝo la kvanto de karbona dioksido en la stomakoj de porokoj kreskis, tamen post la apliko de cinamo malgrandiĝis la kvantoj de produktata stomakacido kaj de pepsino. Samtempe la temparaturo de iliaj stomakoj malkreskis je du celsiusaj gradoj. Laŭ sciencistoj tio klarigas, kial en regionoj karakteriziĝantaj per alta aertemperaturo tiom populara estas la konsumado de cinamo. Cinamo ebligas ĝui malvarmiĝosenton kaj forigas la pezosenton eĉ post abunda manĝo.

El la elsendo 18.10.2016. Legas Maciek – 1’29”

--------------------------------------------------------------------------------

Chuck Smith pri Amikumu kaj ĝia monkolekta kampanjo (2016)
[2016-10-18]
https://pola-retradio.org/2016/10/chuck-smith-pri-amikumu-kaj-gia-monkolekta-kampanjo-2016/

Kun la renkontita dum Arkones Chuck Smith el Germanio ni interparolas pri amikumu.com kaj lanĉita la 18-an de oktobro monkolekta kampanjo por la telefona aplikaĵo, kiu daŭros ĝis la 16-a de novembro 2016. Pliaj informoj ĉe Amikumu.com El la elsendo 18.10.2016 -11’58”

--------------------------------------------------------------------------------

E_elsendo el la 18.10.2016
[2016-10-18]
https://pola-retradio.org/2016/10/e_elsendo-el-la-18-10-2016/

Podkasto: Ludu en nova fenestro | Elŝutu

La 591-a E-elsendo ĉe www.pola-retradio.org el la 18.10.2016:

– La portelefona aplikaĵo, apo de amikumu.com povas revoluciigi kontaktojn inter esperantistoj. Detalojn pri ĉi tiu projekto, kiu kreiĝis responde al la bezonoj de la E-lernantoj de Duolingo servos al la tuta E-komunumo kaj sekve ankaŭ al aliaj. Pri tio ni interparolas kun nia antaŭmikrofona gasto Chuck Smith. Hodiaŭ komenciĝis la monkolekta kampanjo, kiu daŭros ĝis la 16-a de novembro 2016 ĉe www.amikumu.com/ks – La komencaj aktualaĵoj rilatas al la 25-jariĝo de Collegium Polonicum en Słubice (la okcidenta Pollando), al la 30-jariĝo de la pola societo membriganta Justulojn de la mondo, polojn distingitajn per tiu medalo pro savado de judaj najbaroj dum la 2-a mondmilito. – La sciencbultena informo rilatas al la bonefika, saniga efiko de cinamo en nia dieto, aparte en varmaj landoj. – Muzike akompanas nin la E-rokbando Supernova per „La lasta kanzono”. Ĝi devenas el ilia KD „Supernova”. – Aktualaĵoj kaj la sciencbultena informo estas paralele legeblaj kaj aŭskulteblaj en la koncernaj retpaĝaj rubrikoj. Aparte aŭdiĝas ankaŭ interpaprolo kun Chuck Smith.

--------------------------------------------------------------------------------

D-ro Maciej Jaskot pri seminario por lingvoinstruistoj en Eŭropa Universitato Viadrina
[2016-10-21]
https://pola-retradio.org/2016/10/d-ro-maciej-jaskot-pri-seminario-por-lingvoinstruistoj-en-europa-universitato-viadrina/

Sojle de la nova studenta jaro d-ro Maciej Jaskot el Pollando partoprenis en Viadrina-Universitato, Germanio interesan seminarion por la akademiaj lingvoinstruistoj. En nia antaŭmikrofona renkontiĝo li dividas siajn impresojn kaj akiritajn spertojn. El la elsendo 21.10.2016 – 6’39”

--------------------------------------------------------------------------------

E_elsendo el la 21.10.2016
[2016-10-21]
https://pola-retradio.org/2016/10/e_elsendo-el-la-21-10-2016/

Podkasto: Ludu en nova fenestro | Elŝutu

La 592-a E-elsendo el la 21.10.2016 ĉe www.pola-retradio.org:

– Hodiaŭ ni denove renkontiĝas kun Maciej Jaskot, nia redakcia kolego kaj akademia instruisto de la hispana lingvo, kiu rakontas pri interesa seminario en la universitato Viadrina (en Frankfurto ĉe Odra-rivero, Germanio), kiun li partoprenis antaŭtage de la nuna studenta jaro. – Niaj komencaj kulturkronikaj informoj rilatas al nunjara literatura premio de la urbo Vroclavo (la sudokcidenta Pollando) Angelus, kiu iris al armena rumandevena verskisto Varujan Vosganian; ni informas pri la komenciĝinta hodiaŭ en Varsovio Festivalo Polin-2016, kun interesaj E-akcentoj. – En la fino de la elsendo ni invitas por la Leterkesta renkontiĝo. – Ni memorigas fragmente la kanzonon „La sonĝoj” de Kore el la KD Kia viv’, kiun eldonis Vinilkosmo. La kulturkronikaj informoj estas paralele legeblaj kaj aŭskulteblaj en la koncerna rubriko de nia paĝo. En la rubriko „Antaŭ la mikrofono” estas aŭskultebla eksterelsende interparolo kun nia antaŭmkrofona gasto.

--------------------------------------------------------------------------------

La literatura premio Angelus 2016
[2016-10-22]
https://pola-retradio.org/2016/10/la-literatura-premio-angelus-2016/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 21.10.2016

--------------------------------------------------------------------------------

Festivalo Polin-2016 en Varsovio
[2016-10-22]
https://pola-retradio.org/2016/10/festivalo-polin-2016-en-varsovio/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 21.10.2016

--------------------------------------------------------------------------------

Biedronka malfermas la unuan fabrikon en Pollando
[2016-10-25]
https://pola-retradio.org/2016/10/biedronka-malfermas-la-unuan-fabrikon-en-pollando/

La firmao Jeronimo Martins Polska, la posedanto de la favorpreza vendejreto Biedronka (Kokcinelo) funkciigis fabrikon de pretaj supoj, tiel vastiginte je produktado la sferon de sia agado en Pollando. En ĝiaj vendejoj aperis supoj baze de freŝaj legomoj liverataj de polaj produktantoj. En la produkto „Supoj el nia kuirejo” estis aplikitaj novumaj solvoj, inkluzive de rapida malvarmigado, kio garantias kelktagan konsumeblecon de la produkto sen la uzo de konserviloj. Jeronimo Martins Polska investis jam por ĉi tiu projekto 30 milionojn da zlotoj kaj ĝia fabriko troviĝanta en la loko Parzniewo apud Varsovio, kreis laborlokojn por ĉirkaŭ 40 personoj. La kompanio enlaboriganta pli ol 55 mil personojn vastigis tiel la laborantaron je grupo de novaj specialistoj. La supoj de Kokcinelo estas konsumeblaj ankaŭ de vegetaranoj kaj veganoj, ĉar por ilia produkto ne estis uzitaj bestdevenaj konsisteroj, pri kio informas reliefe videbla sur la pakumo noto.

El la elsendo 25.10.2016. Legas  Tomek  – 01’40”

--------------------------------------------------------------------------------

La Pola landa listo de Unesko-Programo Memoro de la Mondo
[2016-10-25]
https://pola-retradio.org/2016/10/la-pola-landa-listo-de-unesko-programo-memoro-de-la-mondo/

La programo de Unesko Memoro de la mondo kreiĝis en 1992 por certigi longdaŭran protekton de la dokumenta heredaĵo de la homaro. La Internacia Listo de la programo estas kreata ekde 1997 kaj enhavas ĉ. 350 registrojn de diversspecaj dokumentoj. 14 reprezentas la polan heredaĵon. Ĵus aldoniĝis la laŭvica, tio estas akto de la Unio en Kreva el la 14-a de aŭgusto 1385 el la Akivo de la Krakova Katedrala Kapitulo. Tiu ĉi dokumento inaŭguris kristanigon de Litovio kaj ĝian proksimiĝon al Pollando, kio rezultis du jarojn poste per Lublin-Unio kaj kreiĝo de la Respubliko de Ambaŭ Nacioj. Konforme al la akto Vladislavo Jagelo ricevis la polan tronon dank’ al edziĝo al la reĝo de Pollando Jadwiga. Pro tio li devontiĝis entrepreni klopodojn pri reakiro de ĉiuj teritorioj perditaj de la Pola Reĝolando. Dum la inaŭguro de la Pola Landa Listo de Unesko-Programo Memoro de la Mondo en 2014 tuj ektroviĝis en ĝi 11 dokumentoj i.a. la 3-aMaja Konstitucio 1791, Ora Kodo de Gnezno, Kroniko de Gall Anonim el la 12-a jarcento, manuskipro de „Sinjoro Tadeo” de Adam Mickiewicz.

El la elsendo 25.10.2016. Legas  Milada  – 01’48”

--------------------------------------------------------------------------------

Ĉu la homa vivo havas limon
[2016-10-25]
https://pola-retradio.org/2016/10/cu-la-homa-vivo-havas-limon/

Laŭ la Monda Sanorganizo kreskas la nombro da personoj grandaĝaj. Se en 1990 je 10 mil personoj pli ol 65-jaraj 2,9 procentojn konsisitigis 100-jaruloj – en 2015-a temis jam pri 7,4 procentoj. En 2050-a jaro centjaruloj konisistigos 23, 6 procentojn de homoj en emerita aĝo. En Pollando pasintjare vivis pli ol 4200 centjaruloj, en plimulto virinoj. Laŭ profesoro Jan Vijg el la Medicina koleĝo de Albert Einstein en Novjorko tio ne signifas, ke la homa aĝo longiĝos senfine. Usonaj esploristoj ekzamenis donitaĵojn pri la vivolongo de pli ol 100-jaruloj, t.e. personoj, kiuj vivis almenaŭ 110 jarojn pri  kio skribis „Nature” reference i.a. al donitaĵoj de Human Mortality Database, kiuj ĉirkaŭprenis Francion, Japanion, Brition kaj Usonon. Ĝis nun dominis la opinio, ke homo povas vivi 120 kaj 125 jarojn, usonanoj asertas tamen, ke la homa vivolongo egalas al 115 jaroj kaj la kazo de 122-jara francino Jeanne Calment estis absoluta escepto. Kvankam estas sciencistoj, kiuj skeptike rilatas al tiuj donitaĵoj, laŭ prof. Vijg la altigon de la aĝo eblus akiri pere de genmanipulado aŭ miloj, dekmiloj da novaj medikamentoj, kio ne estas verŝajna. Liaopinie la procezo de maljuniĝado estas tiom komplika, ke ne estos ebla signifa longigo de la homa vivodaŭro.

El la elsendo 25.10.2016. Legas Tomek – 1’45”

sc_tm_la-homa-vivodauro_0145

--------------------------------------------------------------------------------

E_elsendo el la 25.10.2016
[2016-10-25]
https://pola-retradio.org/2016/10/e_elsendo-el-la-25-10-2016/

Podkasto: Ludu en nova fenestro | Elŝutu

La 593-a E-elsendo ĉe www.pola-retradio.org el la 25.10.2016:

– En la hodiaŭa elsendo ni prezentas la laŭvican fragmenton de la romano de Henryk Sienkiewicz „Quo Vadis” en la E-traduko de Lidia Zamenhof aŭdigante ĝian 47-an fragmenton. – La komencaj aktualaĵoj rilatas al la investaĵoj de la portugala kompanio Kokcinelo, kiu somere inaŭguris en Pollando sian unuan fabrikon. Ni informas krome pri nova enskribo en la polan liston de Unesko-programo „memoro de la mondo”. – En la scienca bulteno ni informas pri la plej aktualaj esploroj rilate la homan vivolongon. – Muzike akompanas nin fragmente la kanzono „Elprovo” el la KD de Merlin „Por la mondo” eldonita de Vinilkosmo. – Aktualaĵoj kaj la sciencbultena temo estas paralele legeblaj kaj aŭskulteblaj en la retpaĝaj rubrikoj „Novaĵoj” kaj „Sciencaj informoj”.

--------------------------------------------------------------------------------

Komuniko_28.10.2016
[2016-10-28]
https://pola-retradio.org/2016/10/komuniko_28-10-2016/

Podkasto: Ludu en nova fenestro | Elŝutu

Pro la averio de la komputilo la E-skipo de la varsovia Pola RetRadio kun bedaŭro informas pri maleblo prezenti la vendredan elsendon el la 28.10.2016 kun la espero, ke post mallonga interrompo la E-elsendoj denove aŭdiĝos. Al ĉiuj radioamikoj, aŭskultantoj kaj simpatiantoj de niaj programoj la Redakcio dediĉas la kanton de ĴeLe (Ĵenja kaj Lena Wilke) „Salut’ al vi, amikoj”, kiu devenas el ilia KD „En Esperantujo”.

--------------------------------------------------------------------------------

Planto metalvora
[2016-11-02]
https://pola-retradio.org/2016/11/planto-metalvora/

Modesta, delikata planto >Arabidopsis halleri< el la montaraj terenoj kun la fluo de la tempo komencis vastiĝi je postminejaj karboŝutejoj kaj minejoj. Ĝi evidentiĝis esti unu el malmulaj hiperakumulantoj, plantoj akumunataj grandan kvanton de metaloj kaj pro ĉi tiuj proprecoj ĝi estas uzata por purigi la grundojn. >Arabidopsis halleri< troviĝas inter 400 specioj, kiuj havas inter 100 kaj 500oble pli grandan akumuliĝon de metaloj en siaj surteraj partoj ol aliaj plantoj. Sciencistoj ne scias dume, kio kaŭzas tion kaj kial okazas ĉi tiu fenomeno. Ĉiuj ekzamenitaj ĝis nun populacioj de >Arabidopsis halleri< en Eŭropo toleras kaj hiperakumlas metalojn sendepende sur kiu grundo ili kreskas. Polaj sciencistoj realigas aktuale projekton krofinancitan de la Fondaĵo por la Pola Scienco,  kadre de kiu ili esploras la genetikajn kaj fizjologiajn fundamentojn de la hiperakumulado de metaloj, aparte zinko fare de >Arabidopsis halleri<. La esperoj ligitaj kun utiligo de la planto estas grandegaj, ekzemple por  apliki >Arabidopsis halleri< por restaŭri terenojn damaĝitajn de polucio. Kvankam la planto estas malgranda eblas akiri rapdan rezulton stabiligante grundojn per la planto de ĉi-specaj kreskaĵoj malebligante la traiĝadon de malsalubraj substancojn en akvojn kaj visvastiĝon de metaloj blovataj de ventoj.

El la elsendo 02.11.2016. Legas Maciek – 1’45”

sc_mj_metalovora_planto_0145-mp3-filename-utf-8sc_mj_metalovora-planto_01%2745%27%27

--------------------------------------------------------------------------------

Benko kun la figuroj de elstaraj polaj matematikistoj en Krakovo
[2016-11-02]
https://pola-retradio.org/2016/11/benko-kun-la-figuroj-de-elstaraj-polaj-matematikistoj-en-krakovo/

Benko kun la figuroj de du elstaraj polaj matematikistoj, Stefan Banach kaj Otto Nikodym estis inaŭgurita en la krakova Planty-ĝardeno apud Wawel-altaĵo, omaĝante la 100-jariĝon de matematika diskuto de la sciencistoj. Ĝi troviĝas proksime al la loko, en kiu verŝajne okazis renkontiĝo de la matematikistoj. Iliajn figurojn skulptis elstara krakova artisto, Stefan Dous. En 1916 Hugo Steinhaus, juna sciencisto fieranta jam pri matematikaj atingaĵoj dum la promeno tra Planty-ĝardeno subite aŭdis la vortojn „Lebesgue-integralo”, kiu ideo tiam estis freŝmomenta malkovro, konata nur al specialistoj.  Steinhaus proksimiĝis al la diskutantoj. Unu el ili estis aŭtodidakta matematikisto, Stefan Banach – la alia Otto Nikodym, diplomita matematikisto, gimnazia matematikinstruisto, kiuj disponante pri ampleksaj matematikaj konoj kutimis diskuti pri ili dum promenoj tra Planty-ĝardeno, kutime kun la lernejana kolego de Banach, Witold Wilkosz. Steinhaus aliĝinte al la konversacio rakontis pri la frontita problemo kaj apenaŭ kredis, kiam Banach kelkajn tagojn poste kunportis ĝian solvon. Banach en 1920 forveturis al Lvovo fariĝinte poste unu el la plej famaj matematikistoj de la 20-a jarcento, la plej grava figuro de la lvova matematika skolo, kunkreinto de matematika branĉo de funkcia analizo. Nikodym laboris en Varsovio kaj Krakovo;  kun lia nomo estas ligitaj multaj gravaj matematikaj teoremoj. Wilkosz restis en Krakovo fariĝinte profesoro de la Jagellona Universitato alportinte multajn meritojn por popularigo de  matematiko kaj edukado de junaj matematikistoj. Steinhaus forveturis al Lvovo kaj postmilite laboris en Vroclavo. I.a. li aŭtoris librojn popularigantajn matematikon.

El la elsendo 02.11.2016. Legas  Barbara kaj Tomek  – 02’07”

--------------------------------------------------------------------------------

La jubileo de doktoriĝo de profesoro Michał Heller
[2016-11-02]
https://pola-retradio.org/2016/11/la-jubileo-de-doktorigo-de-profesoro-michal-heller/

La 50-a jubileo de la doktoriĝo de profesoro Michał Heller estis unu el la ĉefaj punktoj de la 5-a Kongreso de Kristana Kulturo en la Lublina  Katolika Universitato. La kongreso inaŭgurita en la 2-mila jaro celas kreivan dialogon de la Eklezio kun la nuntempa mondo kaj ĝiajn diskutojn partoprenas sciencistoj, publicistoj, kulturkreantoj. La solena renovigo de doktoriĝo estas unu el la plej superaj rekonformoj por la sciencistaj atingaĵoj. La Senato de la Lublina Katolika Universitato honoris profesoron Michał Heller pro liaj elstaraj meritoj “en la evoluigo de interbranĉaj esploroj en la spirito de dialogo inter scienco, filozofio kaj religio”. Pastro profesoro Michał Heller specialistiĝas pri naturfilozofio, fiziko, relativa kosmologio kaj rilatoj inter la scienco kaj kredo. Li estas laŭreato de multaj premioj inkluzive de la prestiĝa Templeton-premio. En sia elpaŝo dum la solenaĵo renoviganta la doktoriĝon de antaŭ 50 jaroj en ĉi tiu altlernejo pastro profesoro Michał Heller reliefigis, ke la bazon de dialogo konsistigas kompreno de la partnero. Sian jubilean prelegon “Kosma problemo de libereco” li dediĉis al la konsideroj pri la ekzistoeblo  de libereco en la universo kaj rezultanta el tio konsekvenco en la formo de ekzisto de malbono”.

El la elsendo 02.11.2016. Legas  Barbara kaj Tomek  – 01’32”

--------------------------------------------------------------------------------

D-ro Ulrich Lins pri Interlingvistaj Studoj kaj pri la forpasintaj Michel Duc Goninaz kaj Detlev Blanke
[2016-11-02]
https://pola-retradio.org/2016/11/d-ro-ulrich-lins-pri-interlingvistaj-studoj-kaj-pri-la-forpasintaj-michel-duc-goninaz-kaj-detlev-blanke/

En interparolo kun d-ro Ulrich Lins el Germanio ni referencas al la septembraj tagoj en Poznano: la aŭtuna sesio de Interlingvistikaj Studoj kaj la podia omaĝa diskuto kadre de ARKONES memore al la forpasintaj Michel Duc Goninaz kaj Detlev Blanke. El la elsendo 02.11.2016 – 15’33”

--------------------------------------------------------------------------------

E_elsendo el la 02.11.2016
[2016-11-02]
https://pola-retradio.org/2016/11/e_elsendo-el-la-02-11-2016/

Podkasto: Ludu en nova fenestro | Elŝutu

La 594-a E-elsendo ĉe www.pola-retradio.org el la 02.11.2016:

– Per la interparolo kun d-ro Ulrich Lins ni referencas al la septembraj tagoj en Poznano: la aŭtuna sesio de Interlingvistikaj Studoj kaj la podia omaĝa diskuto kadre de ARKONES memore al la forpasintaj Michel Duc Goninaz kaj Detlev Blanke. – La komencaj aktualaĵoj koncernas la solenaĵon de la 50-a datreveno de doktoriĝo de pastro profesoro Michał Heller en Lublina Katolika Universitato kaj benkon en la urba spaco de Krakovo, kiu omaĝas du elstarajn polajn matematikistojn Stefan Banach kaj Otto Nikodym. – La sciencbultena informo estas dediĉita al Arabidopsis halleri, la t.n. metalovora planto. – Muzike akompanas nin Ĵomart kaj Nataŝa per la fragmento de la kanzono Granda Urbo devenanta el ilia Arĝenta Albumo. – Aktualaĵoj kaj la sciencbultena informo estas paralele legeblaj kaj aŭskulteblaj en la koncernaj retpaĝaj rubrikoj. Aparte aŭdiĝas ankaŭ interpaprolo kun d-ro Ulrich Lins.

--------------------------------------------------------------------------------

Polaj porinfanaj programoj la plej bonaj
[2016-11-04]
https://pola-retradio.org/2016/11/polaj-porinfanaj-programoj-la-plej-bonaj/

La analizoj de televidrigardebleco pruvas, ke malgrau riĉa oferto de programoj por infanoj la pola kanalo ABC apartenas al. la plej ŝatataj de junaj spektantoj. ABC estas la unua, alirebla, senpaga tema kanalo por infanoj. Ĝi proponas riĉan oferton de interesaj, amuzaj kaj ĉiam sekuraj programoj, kiuj vekas intereson kaj stimulas la infanan imagopovon. Kompare kun septembro 2015 ĝia pozicio en la rangolisto kreskis je 62, 90 procentoj.

El la elsendo 04.11.2016. Legas  Milada  – 0’43”

--------------------------------------------------------------------------------

La 15-a Internacia Violonista Konkurso de Henryk Wieniawski
[2016-11-04]
https://pola-retradio.org/2016/11/la-15-a-internacia-violonista-konkurso-de-henryk-wieniawski/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 04.11.2016

--------------------------------------------------------------------------------

La polaj reĝaj rezidejoj denove senpage viziteblaj
[2016-11-04]
https://pola-retradio.org/2016/11/la-polaj-regaj-rezidejoj-denove-senpage-viziteblaj/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 04.11.2016

--------------------------------------------------------------------------------

E_elsendo el la 04.11.2016
[2016-11-04]
https://pola-retradio.org/2016/11/e_elsendo-el-la-04-11-2016/

Podkasto: Ludu en nova fenestro | Elŝutu

La 595-a E-elsendo el la 04.11.2016 ĉe www.pola-retradio.org:

– La temo de nia hodiaŭa felietono pri koninda Pollando estas Olsztyn apud Częstochowa, aparte la ruino de ĝia kastelo troviĝanta ĉe la Itinero de Aglaj Nestoj, kreiĝinta en la 14-a jarcento. En septembro vizitis ĝin Barbara Pietrzak kun grupo de polaj esperantistoj. – Niaj riĉaj komencaj kulturkronikaj informoj koncernas la finiĝintan antaŭnelonge 15-an Internacian Violonistan Konkurson de Henryk Wieniawski, la senpagan malfermiĝon de la polaj reĝaj rezidejoj en novembro kaj la plej bonan polan porinfanan tv-kanalon ABC. – Ankaŭ nia E-komunuma segmento estas riĉa informante pri interesa publika evento en Sevilo, Hispanio, en kiu Esperanto ludis gravan rolon; pri la nunjara disdono de la Bachric-subvencio; pri la temo de la UK-2017 en Seulo. – Ni memorigas fragmente la kanzonon „Sojle de la klara temp’ ” de Kaj Tiel Plu el ilia samtitola KD eldonita de Vinilkosmo. La kulturkronikaj informoj kaj la felietono estas paralele legeblaj kaj aŭskulteblaj en la koncernaj rubrikoj de nia paĝo. En la fotogalerio estas vidindaj fotoj referencantaj al unuopaj programeroj de nia hodiaŭa E-elsendo.

--------------------------------------------------------------------------------

Vizitinda Pollando: Olsztyn ĉe la Itinero de la Aglaj Nestoj
[2016-11-04]
https://pola-retradio.org/2016/11/vizitinda-pollando-olsztyn-ce-la-itinero-de-la-aglaj-nestoj/

Kelkfoje en niaj elsendoj ni menciis lastatempe la nomon „Itinero de la Aglaj Nestoj” pro la vizito kun grupo de polaj esperantistoj en la lokoj Częstochowa kaj Olsztyn [ĉenstoĥova kaj olŝtin]. Temas pri Olsztyn troviĝanta en la Krakova-Ĉenstohova Ĵuraso en la suda Pollando. La ruino de la fortreso en Olsztyn troviĝas ĉe la tre populara turisma itinero longa 163 kilometrojn inter Krakovo kaj Ĉenstochowa, ĉe kiu estas situantaj plimulto de la mezepokaj fortresoj kaj limgardejoj konstruitaj sur altaj kalkaj rokoj, gluiĝintaj al ili kvazaŭ la aglaj nestoj. Ili kreiĝis dum la regado de la reĝo  Kazimiro la Granda en la 14-a jarcento por protekti la limon de la Pola Reĝolando kaj ĝian ĉefurbon Krakovo kontraŭ invadaj planoj de ĉeĥoj. Ĝis nun plimulto de ili transdaŭris kiel vizitindaj ruinoj. Ne nur ili logas vizitantojn. Laŭe de la itinero troviĝas ankaŭ aliaj turismaj atrakciaĵoj, aparte naturaj kuriozaĵoj,  kiel rokaj geologiaj formacioj, kalkŝtonaj valoj kaj kavoj. Ne estas nia celo rakonti hodiaŭ pri ili ĉiuj aŭ mencii ĉiujn kastelojn, sed ekzemplodone la mezepoka kavalira kastelo en la loko Mirów apartenas al la plej malnovaj kasteloj en Pollando. Ĝis nun konserviĝis ruino de la supra kasteo, turo kaj fundamentoj de la malsupra kastelo. La troviĝanta en unu kaj duonkilometra distanco reĝa kastelo en Boblice per sia kompakta bulo kun defendomuroj, envetura pordego kaj turoj memorigas fabelkastelon. Same malnova kiel Mirów dum tri jarcentoj ĝi apartenis al la plej gravaj kasteloj en la Pola Reĝolando, sed ruinigita dum la 17-jarcenta atako de svedoj neniam ĝi reakiris iam birlon. Kastelo en Ojców detruita en la 17-a jarcento estas pli ol 700-jara, ĉar ĝi estis konstruita sur la fundamentoj de pli frua ligna-tera burgo. Ĝis hodiaŭ restis sole pordego, turoj kaj fragmentoj de la muroj. Ankaŭ nur en fragmentoj trandaŭris la kastelo en Rabsztyn, sed nun zorgas pri ĝi loka kavalira fratularo kaj kelkfoje ĝia ruino rolas kiel scenejo por la organizataj tie historiaj spektakloj. Ankaŭ la arkitektura panoramo de la kastelo en Będzin rolas kiel fono por historiaj kavaliraj turniroj, kiuj memorigas tempon, kiam gastis en ĝi i.a. rapidanta al Vieno helpire kontraŭ turkoj reĝo Johano la 3-a Sobeieski. Sed ni haltu ĉe la kastelo en Olsztyn proksime de Częstochowa. Onidire ekzistas subteraj tuneloj ligantaj ĝin kun la klostro ĉe la Hela Monto, sed temas nur pri onidiroj. Aliflanke sendube temas pri magia loko, do ne mirigas la  ligitaj kun ĝi legendoj pri la spirito de Maćko Borkowic, vojevodo de Poznano, vaganta ĉi tie noktomeze, kondamnita je malsatmorto pro intrigoj kontraŭ la reĝo. Pri ploranta infano kies voĉo aŭdiĝas dum ventblovaj vesperoj, ĉar ĝi fariĝis torĉa viktimo dum la sieĝo de Habsburg-trupoj kontraŭ la kastelon. Pri diablo  alprenanta la formon de nigra hundo loganta junknabojn per juvelaro. La panoramo de la altaĵo kaj la kastelo stimulas la imagon. La kastelo en Olsztyn estas unu el la plej interesaj kasteloj ĉe la Itinero de la Aglaj Nestoj iam gardanta la limon inter Silezio kaj la Krakova regiono kaj plenumanta ŝlosilan rolon inter la polaj kasteloj. Ĝi estis konstruigita komence de la 13-a jarcento kaj kelkdek jarojn poste plukonstruita laŭ ordono de reĝo Kazimiro la Granda. Detruis ĝin fine de la 16-a jarcento Maksymilian Habsburg pretendanta iĝi pola reĝo. Cent jarojn poste la detruon finefektivigis svedoj. La kastelaj muroj estis malkonstruitaj kaj parte utiligitaj por preĝejo konstruita en la 20-aj jaroj de la 19-a jarcento. La kastelruino en Olsztyn videbliĝas de malproksime logante la rigardon per soleca turo, superanta en la panoramo fone de rokoj ruinoj. La turo ne havis pordon kaj oni atingadis ĝian fundon per ŝnuro aŭ eskalatoro. En ĝi sen la eblo ĝin forlasi mortis la menciita Maćko Borkowic, kies spirito ĝis hodiaŭ fantomas ĉi tie.  La supreniro al la kastelo hodiaŭ estas agrabla promeno kun alrigardo al spirrabaj  panoramoj. Ĉe la piedoj  de la altaĵo etendiĝas malgranda urbeto unuflanke, aliflanke kalkŝtonaj rokoj surkreskitaj per verdaĵo. Ĝi estas preferata loko de fotistoj, eternigantaj novgeedzojn dum la nuptaj fotosesioj. Ĉe la piedoj de la kastelaltaĵo atendas surprizo por ŝatantoj de geologio, la mallonga vojo el la kalkoŝtonoj kun spuroj de la vivintaj tie antaŭ la jarmiloj amonitoj. Laŭ ĝi ni reveniru al Olsztyn kaj la tiea preĝejo de la S-ta Johano Baptisto. Ja ĝi estis konstruita el parto de brikoj el la malkonstruita kastelo sur la loko de forbrulinta ligna sanktejo en la jaroj 1722-29. La baroka, ununava preĝejo konstruita sur la plano de kruco havas du flankajn kapelojn. En la ĉefa malfrubaroka altaro troviĝas bildo prezenanta la bapton de Jesuo en Jordano. Unu el la kuriozaĵoj de la preĝejo estas la ne malkomponiĝinta korpo de iu el la partoprenantoj de Bar-konfederacio, militista organiziĝo de pola nobelaro kontraŭ la rusa imperio en la 18-a jarcento,  de iuj historiistoj opiniata la unua pola nacia insurekcio kontraŭ fremdaj potencoj. Kun batantaj koroj ni eniris la preĝejan subterejon por propraokule atesti la kurizaĵon. Kuriozaĵoj pli multas en Olsztyn, kaj al ili apartenas la tiea mekanika Kristnaska Kripeto kaj spektakle prezentata kun surprizaj efektoj la sieĝo de Olsztyn-kastelo fare de Maksymilian Habsburg. en la aŭtora laborejo de popola artisto Jan Wewiór, sed ali tio ni referencos aliokaze.

El la elsendo 04.11.2016. Legas Barbara – 8’11”

--------------------------------------------------------------------------------

La 100-a mortodatreveno de Henryk Sienkiewicz
[2016-11-08]
https://pola-retradio.org/2016/11/la-100-a-mortodatreveno-de-henryk-sienkiewicz/

La 15-an de novembro 2016 pasas la 100-a mortodatreveno de Henryk Sienkiwicz,  unu el la plej elstaraj kaj popularaj polaj verkistoj, laŭreato de literatura Nobel-premio. Lige kun ĉi tiu datrevenno kaj la pasinta en majo 170-a naskiĝdatreveno li estis deklarita kiel unu el la patronoj de la 2016-a jaro. Kadre de la Jaro okazis kaj okazas multaj ekspozicioj, konferencoj, porokazaj eventoj omaĝantaj la verkiston, kiu pere de sia verkista, publica kreado kaj socia agado estis vekanta la nacian konscion, instruis esti fiera pri poleco kaj kapabla al sinoferoj por la patrolando. La lastaj eventoj lige kun Henryk Sienkiewicz okazis dum la Festo de Sendependeco (la 11-an de novembro) organizitaj de la varsovia Muzeo de Historio de Pollando.  Temis i.a. pri urba ludo, historia promeno kaj la inaŭgurita en  la salono Kordegarda ekspozicio de historiaj memoraĵoj kolektitaj por la kreiĝanta konstanta ekspozicio de la muzeo. La historia ludo ligiĝis kun la varsoviaj adresoj de Henryk Sienkiewicz. Nome ekde kiam li kiel la 12-jarulo la unuan fojon venis al Varsovio ĝi fariĝis lia hejmurbo, al kiu li ĉiam estis revenanta kaj kies bildon li eternigis en siaj libroj.

El la elsendo 15.11.2016. Legas  Milada  – 1’45”

--------------------------------------------------------------------------------

Pollando avancis je 16 lokoj
[2016-11-08]
https://pola-retradio.org/2016/11/pollando-avancis-je-16-lokoj/

En la ĉiujara raporto koncernanta la porfamiliajn servojn en la Eŭropa Unio rezultas, ke la meza kvoto de rekta helpo de la uniaj ŝtatoj rilate servojn por infanoj kaj rilate porfamiliajn servojn egalas nun al 2 246 eŭroj, kio estas ĉ. 9 806 zlotoj jare, sed eĉ 18 ŝtatoj (tio estas pli ol 60 procentoj) ne atingas tiun kvoton. Pollando en tiu komparo troviĝas sur la 13-a loko (kun la sumo de 1 883 eŭroj, t.e. 8 222 zlotoj), kio signifas ĝian avancon je 11 lokoj kompare al la jaro 2015. Tamen se oni komparas la nivelon de la porfamilia helpo al la meza enspezo en koncerna lando Pollando okupis inter 28 uniaj landoj la 4-an lokon. Tio signifas avancon je 16 lokoj kompare al 2015. Antaŭ Pollando troviĝas sole Francio, Hungario kaj Aŭstrio.

El la elsendo 08.11.2016. Legas  Milada  – 1’17”

--------------------------------------------------------------------------------

Organismoj ĉelkernohavaj estas malpli junaj
[2016-11-08]
https://pola-retradio.org/2016/11/organismoj-celkernohavaj-estas-malpli-junaj/

La internacia kolektivo sub la gvido de esploristoj el la Instituto pri Paleontobiologio de la Pola Sciencakademio malkovris, ke la plej malnovaj organismoj, kiuj posedas ĉelkernon estas malpli junaj je preskaŭ unu miliardo da jaroj. La konataj ĝis nun havis 1,8-1,6 miliardojn da jaroj. Tiu malkovro rompas kelkajn paradigmojn akceptitajn en esploroj pri la plej malnovaj vivospuroj kaj situacio de la Tero en la frua evolufazo. Tio signifas, ke la evoluo alkondukis al kreiĝo de organismoj ĉelkernohavaj multe pli frue ol premisite, tio estas jam antaŭ 2,8-2,7 miliardoj da jaroj. La esplorrezultoj de polaj sciencistoj aperis en “Precambrian Research”. La spurojn de ĉi tiuj organismoj ili trovis en Sudafrika Respubliko, kiu en pratempo estis vasta lago situanta en la tektona ravino. Temis pri mikroorganismoj kun maksimuma grandeco de  kelkcent mikrometroj, kiuj kolorigis la akvobasenon je verda koloro. La demando kiamaniere la tera atmosfero estis provizata per oksigeno antaŭ miliardoj da jaroj delonge estas objekto de sciencistaj diskutoj. Multaj asertis, ke estis tro malmulte da oksigeno por tiuepoka kreiĝo de pli komplikaj organismoj, inkluzive de >eukariota<. Nova malkovro kontestas tion. La konserviĝo de tiuj organismoj ĝis hodiaŭ dankŝuldiĝas al mineralizaj procezoj.  Entute la plej malnovaj vivospuroj sur la Tero devenas de antaŭ 3,7 miliardoj da jaroj. Temas pri la t.n. stromatolitoj, t.e. mineralaj strukturoj, kiuj estas la vivospuro de bakterioj >Cyanobacteria<.

El la elsendo 08.11.2016. Legas Tomek – 1’55”

sc_tm_polaj_sciencistoj_sxangxas_la_historion_de_vivantaj_organismoj_0155-mp3-filename-utf-8sc_tm_polaj-sciencistoj-sxangxas-la-historion-de-vivantaj-organismoj_01%2755

--------------------------------------------------------------------------------

Rekorde malalta senlaboreco
[2016-11-08]
https://pola-retradio.org/2016/11/rekorde-malalta-senlaboreco/

Laŭ Eurostat Pollando havas aktuale unu el la plej bonaj indicoj pri senlaboreco en Eŭropo kaj troviĝas jam sur la sesa loko. En septembro oni informis, ke ĝi malkreskis ĝis la nivelo de 5,7 procentoj. Tio signifas, ke la nombro de senlaboruloj en Pollando ne superas unu milionon. Tiu rezulto estas iom alia laŭ la donitaĵoj de la Ĉefa Statistika Oficejo, kio ligiĝas  kun malsama esplormetodologio. Nome Eurostat ne konsideras senlaboruloj personojn senlaborajn, sed aktive laboron serĉantajn kaj pretajn laboron komenci en la daŭro de du semajnoj. La rezultoj de Eurostat rilate al la ceteraj uniaj membroj elmontras, ke la malplej alta senlaboreco estas en Ĉeĥio, Germanio, Malto, la plej alta en Greklando, Hispanio, Kroatio kaj Kipro. La meza eŭropa indico de senlaboreco egalas al 8 kaj duona procentoj.

El la elsendo 08.11.2016. Legas  Milada  – 1’14”

--------------------------------------------------------------------------------

Prof. Probal Dasgupta pri Interlingvistikaj Studoj kaj Arkones (2016)
[2016-11-08]
https://pola-retradio.org/2016/11/prof-probal-dasgupta-pri-interlingvistikaj-studoj-kaj-arkones-2016/

La interparolo kun Probal Dasgupta el Barato revenigas nin al la aŭtuna sesio de la Interlingvistikaj Studoj en Poznano kaj pli posta ARKONES, al kiuj li kontribuis per siaj lekcioj kaj prelegoj. 08.11.2016 – 12’47”

--------------------------------------------------------------------------------

E_elsendo el la 08.11.2016
[2016-11-08]
https://pola-retradio.org/2016/11/e_elsendo-el-la-08-11-2016/

Podkasto: Ludu en nova fenestro | Elŝutu

La 596-a E-elsendo ĉe www.pola-retradio.org el la 08.11.2016:

– La interparolo kun Probal Dasgupta revenigas nin al la aŭtuna sesio de la Interlingvistikaj Studoj en Poznano kaj pli posta ARKONES, al kiuj li kontribuis per siaj lekcioj kaj prelegoj. – La komencaj aktualaĵoj rilatas al la prezidentigaj balotoj en Usono, sed krome ni informas pri la raportoj koncerne senlaborecon en Pollando kaj elspezojn por la porfamiliaj servoj. – La sciencbultena informo estas pri la malkovro de polaj sciencistoj, kiuj je unu miliardo da jaroj aktualigis la informojn pri ekzisto de la ĉelkernohavaj organismoj. – Ni informas aldone pri la daŭranta en Pollando 10-a Pianista Konkurso de Ignacy Jan Paderewski. – Aktualaĵoj kaj la sciencbultena informo estas paralele legeblaj kaj aŭskulteblaj en la koncernaj retpaĝaj rubrikoj. Aparte aŭdiĝas interparolo kun nia antaŭmikrofona gasto.

--------------------------------------------------------------------------------

La blank-ruĝaj sportaj eventoj
[2016-11-11]
https://pola-retradio.org/2016/11/la-blank-rugaj-sportaj-eventoj/

La plej grandan frekventecon kun partopreno de 15 mil homoj havas la 28 Publika Kuro omaĝe al Sendependeco en Varsovio la 11-an de novembro, kiu startis je la 11 horo 11minutoj.  Nur dum 6 tagoj kaj kelkaj horoj elĉerpiĝis ĉiuj lokoj por ĝin partopreni. Same kiel en la pasintaj jaroj en plimulto de kurrivaladoj dominas la polaj naciaj koloroj, tio estas blanka kaj ruĝa. Tiukolorajn ĉemizojn havis la partoprenantoj de la 28-a kuro organizita de la ĉefurba sportcentro „Aktiva Varsovio”. Personoj en blankaj ĉemizoj unuflanke de la strato kaj en ruĝaj aliflanke formis flirtantan flagon. Antaŭ unu jaro en Varsovio komenciĝis preparoj al la sporta omaĝo de la 100-a datreveno de la sendependeco en 2018. Temas pri 100 publikaj sportaj kuroj en 100 urboj, kiujn partoprenos 100 mil homoj.

El la elsendo 11.11.2016. Legas  Milada  – 1’14”

--------------------------------------------------------------------------------

La plej granda patriota (murpentraĵo) muralo
[2016-11-11]
https://pola-retradio.org/2016/11/la-plej-granda-patriota-murpentrajo-muralo/

100 la plej gravaj, la plej karakteriaj bataloj en la historio de Pollando troviĝas sur la plej granda patriota muralo en la lando, kies inaŭguro okazis la 11-an de novembro, en la 98-a dareveno de la revenigo de sendependeco. Ĝi kreiĝis sur la muro de Nacia Centro pri Kriptologio en Legionowo apud Varsovio. La muralo longas 750 metrojn, altas 3 metrojn kaj ĝia surfaco egalas al 2 mil kvadrataj metroj. Aŭtoras ĝin grupo de 10 artistoj, kiuj prezentas la 1050-jaran historion de la pola militistaro.

El la elsendo 11.11.2016. Legas  Milada  – 0’46”

--------------------------------------------------------------------------------

Laŭreatoj de la Pola-Usona Scienca Premio
[2016-11-11]
https://pola-retradio.org/2016/11/laureatoj-de-la-pola-usona-scienca-premio/

Profesoroj Ryszard Kierzek el Pollando kaj Douglas H. Turner el Usono, esploristoj de RNA estis distingitaj per la Pola-Usona Scienca Premio. Atribuis ĝin la duan fojon Fondaĵo por la Pola Scienco kaj la plej granda sciencista societo American Association for the Advancement of Science (AAAS). Profesoro Ryszard Kierzek kaj Douglas Turner estis distingitaj pro la esplorado de termodinamikaj, biologiaj kaj strukturaj proprecoj de ribonukleata acido  kaj ĝia kemia sintezo. Dank’ al la rezultoj de iliaj esploroj fariĝis ebla antaŭvidado de la la strukturo de ajna RNA baze de ĝia sekvencostrukturo. Iliaj esploroj ebligis ankaŭ difini la termodinamikajn regulojn de RNA-faldado. Nun ĉi tiu metodo estas aplikata de plimulto de grupoj okupiĝantaj pri RNA. Profesoro Kierzek estras la Subinstituton pri Kemio kaj Struktura Biologio de Nukleataj Acidoj en la Instituto de Bioorganika Kemio de la Pola Sciencakademio en Poznano kaj aplikas siajn konojn pri RNA rilate homajn malsanojn. Plurfoje li vizitis Usonon kiel gastprofesoro. Li publikigis pli ol 150 disertaĵojn cititajn ĉirkaŭ 6 mil fojojn.  Prof. Douglas H. Turner ligita kun la Kemia Fakultato de Rochester-universitato estas internacia eksperto pri la biofiziko de RNA. Li publikigis pli ol 230 disertaĵojn cititajn pli ol 15 mil fojojn. La premio celas ne sole distingi konkretajn sciencistojn kaj iliajn atingaĵojn, sed ankaŭ inspiri al internacia kunlaboro, kiel la plej bona rimedo por progreso en diversaj sciencbranĉoj.

El la elsendo 30.11.2016. Legas Tomek – 1’47”

sc_tm_premio_por_la_pola_kaj_usona_esploristoj_de_rna_047-mp3-filename-utf-8sc_tm_premio-por-la-pola-kaj-usona-esploristoj-de-rna_0%2747%27%27

--------------------------------------------------------------------------------

E_elsendo el la 11.11.2016
[2016-11-11]
https://pola-retradio.org/2016/11/e_elsendo-el-la-11-11-2016/

Podkasto: Ludu en nova fenestro | Elŝutu

La 597-a E-elsendo el la 11.11.2016 ĉe www.pola-retradio.org:

– Hodiaŭ Pollando festas la 98-an datrevenon de la reakiro de suvereneco, la Tagon de Sendependeco. Multaj informoj en la unua parto de la elsendo rilatas al tiu temo: – I.a. ni informas pri interesa ekspozicio pri Ignacy Jan Paderewski, mondfama muzikisto kaj politikisto daŭranta en la Jagelona Biblioteko en Krakovo; pri la lanĉita plej granda patriota muralo en la loko Legionowo proksime al Varsovio; pri unu el la plej imponaj sportaj eventoj, kiu estas la Kuro de Sendependeco, kiun en Varsovio partoprenis 15 mil personoj. Unu el la lastaj kutimoj de poloj estas la komuna kantado de patriotaj kantoj. En la programo ni prezentas fragmente ulanan kanton „La lasta mazurko”. – La E-komunuma informo rilatas al la komenciĝonta venontemajne KAEST, tio estas Konferenco pri Aplikoj de Esperanto en Scienco kaj Tekniko en Slovakio – http://kaest2016.ikso.net – En la fino ni proponas leterkestan renkontiĝon. La kulturkronikaj informoj estas paralele legeblaj kaj aŭskulteblaj en la koncerna rubriko de nia paĝo. En la fotogalerio estas vidindaj fotoj referencantaj al la temoj de nia elsendo.

--------------------------------------------------------------------------------

La plej granda patriota muralo en la loko Legionowo
[2016-11-11]
https://pola-retradio.org/2016/11/la-plej-granda-patriota-muralo-en-la-loko-legionowo/

100 la plej gravaj, la plej karakteriaj bataloj en la historio de Pollando troviĝas sur la plej granda patriota muralo en la lando, kies inaŭguro okazis la 11-an de novembro, en la 98-a dareveno de la revenigo de sendependeco. Ĝi kreiĝis sur la muro de Nacia Centro pri Kriptologio en Legionowo apud Varsovio. La muralo longas 750 metrojn, altas 3 metrojn kaj ĝia surfaco egalas al 2 mil kvadrataj metroj. Aŭtoras ĝin grupo de 10 artistoj, kiuj prezentas la 1050-jaran historion de la pola militistaro.

El la elsendo 11.11.2016. Legas  Milada  – 0’46”

--------------------------------------------------------------------------------

Misteroj de la birda plonĝado
[2016-11-15]
https://pola-retradio.org/2016/11/misteroj-de-la-birda-plongado/

La longo de la birda kolo, ĝiaj muskoloj kaj rapideco, kun kiu birdo sekvante predon subakviĝas kaŭzas, ke ili kapablas toleri la kontraŭpuŝigon kontraŭ la akvospegulo, kiam ili eniĝas en la akvon. Usonaj sciencistoj dum siaj analizoj, pri kiuj informis PNAS, atentigis, ke parto de marbirdoj i.a. nordaj suloj plonĝas dum la ĉasado kun la rapideco de ĉirkaŭ 24 metroj je unu sekundo. Kvankam ili estas sveltaj kaj iliaj koloj impresas kiel delikataj tamen okazas nenio malbona dum ilia enakviĝo. Por ekzameni la limojn de ilia kolostabileco la esplorista kolektivo sub la gvido de Brian Chang el la Ŝtata Politekniko kaj Universitato en Virginio faris plurajn esperimetojn kun morta, frostigita nordaj suloj kaj kun birdomodelo. Konklude estis konstatite, ke la hidrodinamikaj rezistofortoj kontraŭ la kapo povus lezi la kolon de la birdo, kion tamen efike antaŭmalhelpas la kolomuskoloj. En analizoj rezultas ankaŭ, ke tiuj muskoloj ebligus transdaŭri la akvokontraŭpuŝiĝon pli fortan ol normale. Laŭ kalkuloj rezultas, ke nur la rapideco de 80 metroj je unu sekundo kaŭzus morton de birdo. Kaze de homo jam la rapideco de 24 metroj je sekundo povus kaŭzi lezon de la kolo.

El la elsendo 15.11.2016. Legas Gabi – 1’35”

sc_gk_misteroj_de_la_birda_plongxado_0135-mp3-filename-utf-8sc_gk_misteroj-de-la-birda-plongxado_01%2735%27%27

--------------------------------------------------------------------------------

Post unujara regado de la pola kabineto
[2016-11-15]
https://pola-retradio.org/2016/11/post-unujara-regado-de-la-pola-kabineto/

Inter la sukcesoj de la pola registaro post la unujara laboro ĉefministro Beata Szydło menciis la envivigon de la porfamiliaj programoj Familio 500+ kaj Loĝejo 500+, senpagajn medikamentojn por senjoroj post la 75-a vivojaro, altigon de la minimuma pohora salajro ĝis 12 zlotoj, minimuman salajron en la alteco de du mil zlotoj, protekton de la polaj grundoj kaj 15-procentan enspezimposton de juraj personoj. Laŭ la novembra opiniondado de la analiza centro CBOS 38 procentoj de enketitoj deklaris sin por la reganta Juro kaj Justeco, 17 procentojn akiris la partio Moderna, 14 procentojn Civitana Platformo, 6 procentojn akiris Kukiz’15 kaj 5 procentojn Alianco de Demokrata Maldekstrularo. Nur tiuj partioj enirus la parlamenton, se la balotoj okazus nun. Laŭ CBOS la rezultoj de la opinisondado el novembro elmontras stabilan situacion sur la pola politika scenejo.

El la elsendo 15.11.2016. Legas  Barbara  – 1’20”

--------------------------------------------------------------------------------

Sur Gronlando la plej malnova vivosigno sur la Tero
[2016-11-15]
https://pola-retradio.org/2016/11/sur-gronlando-la-plej-malnova-vivosigno-sur-la-tero/

Geologoj kolektis en Gronlando rokajn pruvojn pri la plej malnovaj spuroj de la biologia aktiveco sur la Tero  havantajn ĝis 3,7 miliardoj da jaroj. Se tio estus konfirmita, la fosiliaĵoj estus la plej malnovaj sur la Tero, kio povas ŝanĝi la sciencan komprenon de la vivorigino. La defio estas respondi la demandon ĉu la strukturoj priskribitaj en la plej nova raporto kreiĝis pro biologiaj motivoj aŭ sekve de neorganikaj procezoj. La fosiliaĵoj estis malkovritaj antaŭ kvar jaroj, sed la malkovro ne estis diskonigita antaŭ ol la afero ne estis ĝisfunde priesplorita. Jam pli frue sciencistoj asertis, ke la ekzamenataj rokoj havas kemiajn proprecojn, kiuj elmontras eneston de pli fruaj vivoformoj,  dum kritikistoj dubigis ilin asertante, ke tiuj rokoproprecoj povis kreiĝi rezulte de nebiologiaj procezoj. La nova raporto laŭ Gerald Joyce, eksperto pri la vivorigino en Scripps Research Institute en la kalifornia  La Jolla,  liveras la plej malnovajn rektajn pruvojn pri mikrobiologia vivo.

El la elsendo 15.11.2016. Legas Tomek – 1’12”

sc_tm_la_plej_malnovaj_vivospuroj_0112-mp3-filename-utf-8sc_tm_la-plej-malnovaj-vivospuroj_01%2712%27%27

--------------------------------------------------------------------------------

E_elsendo el la 15.11.2016
[2016-11-15]
https://pola-retradio.org/2016/11/e_elsendo-el-la-15-11-2016/

Podkasto: Ludu en nova fenestro | Elŝutu

La 598-a E-elsendo ĉe www.pola-retradio.org el la 15.11.2016:

– Hodiaŭ pasas la 100-a mortodatreveno de la pola Nobel-premiito, Henryk Sienkiewicz, pri kio i.a. ni memorigas en aktualaĵoj. En literatura segmento ni prezentas la 48-an fragmenton de lia romano „Quo Vadis” en la E-traduko de Lidia Zamenhof. – Alia aktualaĵo rilatas al sumigo de la unujara regado de la pola kabineto de Beata Szydło kaj la plej aktualaj donitaĵoj pri la subteno de poloj por la unuopaj politikaj partioj. – La sciencbultenaj informoj rilatas al la plej malnovaj vivospuroj retrovitaj sur Gronlando kaj misteroj de la birda plonĝado. – Muzike akompanas nin Mélanie Prin en la plej nova kanto de G. Drigon kaj L. Tomezzoli „Diable vigla tvisto” ( https://www.youtube.com/watch?v=Z6lr3Iz7xVA&feature=youtu.be ). – Aktualaĵoj kaj la sciencbultenaj informoj estas paralele legeblaj kaj aŭskulteblaj en la koncernaj rubrikoj de nia retpaĝo.

--------------------------------------------------------------------------------

Verda Oskaro por pola naturscienca filmo
[2016-11-18]
https://pola-retradio.org/2016/11/verda-oskaro-por-pola-naturscienca-filmo/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 18.11.2016

--------------------------------------------------------------------------------

E_elsendo el la 18.11.2016
[2016-11-18]
https://pola-retradio.org/2016/11/e_elsendo-el-la-18-11-2016/

Podkasto: Ludu en nova fenestro | Elŝutu

La 599-a E-elsendo el la 18.11.2016 ĉe www.pola-retradio.org:

– Hodiaŭ ni denove prezentas la felietonon el la ciklo Koninda Polo, kiu ĉi-foje proksimigas la silueton de mondfama esploristo kaj malkovrinto el la 17/18-a jarcentoj, aparte meritiĝinta pro la esplorado de Aŭstralio, Paweł Edmund Strzelecki. – En la komenca kulturkroniko ni informas pri prestiĝa premio por la pola naturscienca filmo kaj pri la ekspozicio de la hungara arto en Krakovo. – La E-komunumaj informoj informas pri lauvica prestiĝa ŝtata premio por Povilas Jegorovas el Litovio, ni anoncas interesan eventon en Vroclavo komence de decembro 2016 dediĉitan al la kulturo de la parola Esperanto. – Por la muzika akompano ni elektis la kanzonon de Jacque Le Puil el lia KD „Sen Elizi’” eldonita de Vinilkosmo „Revenas mi”. La kulturkronikaj informoj kaj la felietono estas paralele legeblaj kaj aŭskulteblaj en la koncernaj rubrikoj de nia paĝo.

--------------------------------------------------------------------------------

Ekspozicio de la hungara pentroarto en Krakovo
[2016-11-18]
https://pola-retradio.org/2016/11/ekspozicio-de-la-hungara-pentroarto-en-krakovo/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 18.11.2016

--------------------------------------------------------------------------------

Koninda polo: Paweł Edmund Strzelecki [stŝelecki]
[2016-11-18]
https://pola-retradio.org/2016/11/koninda-polo-pawel-edmund-strzelecki-stselecki/

La heroo de nia nunsemajna felietono estas Paweł Edmund Strzelecki, la plej fama pola mondvojaĝanto, esploristo kaj malkovrinto. Li naskiĝis en 1797 en la malgranda loko Głuszyn apud Poznano. Jam kiel malgranda knabo li komencis revi pri foraj vojaĝoj, eble influite de la patro, kiu estis geografo. La financa situacio de la familio estis tamen grava obstaklo por realigi tiujn revojn. Komence Paweł Edmund Strzelecki elektis geografiajn kaj geologiajn studojn en Heidelbergo. Ne fininte ilin li revenis al la lando dediĉinte sin al la kolektado de rimedoj por estontaj vojaĝoj. Ebligis tion la posteno de administranto de la bienhavaĵoj de princo Franciszek Sapieha, post kies morto en 1829 Strzelecki heredis gigantan fortunon kaj obligis ĝin per sukcesa grenkomercado.   En 1831 Strzelecki forlasis Pollandon. Onidire kaŭzis tion amelreviĝo, laŭ aliaj fontoj timoj pri la reprezalioj post la kontraŭcara Novembra Insurekcio 1830-31, en kiu li partoprenis. Li havis tiam 34 jarojn. Laŭ iuj biografoj li daŭrigis geologiajn studojn en Edinburgo, laŭ aliaj fontoj ankaŭ en Oksfordo, kie krom geologio li studis petrografion, hidrologion, botanikon, antropologion kaj etnografion. En 1834 Edmund Strzelecki el Liverpulo komencis sian sciencan vojaĝon tra la mondo, kiu daŭris entute 9 jarojn ĉiujn kostojn kovrante el la propraj rimedoj. La unua celo estis la Norda Ameriko. Tie Strzelecki gvidis geologiajn, geografiajn, agronomiajn kaj etnografiajn esplorojn; i.a. li konatiĝis kun la setlejoj de la indianoj Huronoj kaj malkovris kuprotavolojn proksime al la lago Onatrio. En la jaroj 1836-38 li daŭrigis siajn sciencajn veturojn tra la Suda Ameriko esplorante la mineralajn tavolojn en Minas Gerais, vizitante la industriajn regionojn kaj farante meteologiajn esplorojn en Ĉilio, Argentino, Peruo, Urugvajo. De tie Strzelecki direktiĝis al Oceanio, vizitis Havajon, kie li gvidis vulkanologiajn esplorojn prilaborinte unu el la plej fruaj en la scienca literaturo priskibon de la vulkano Kilauea; li gvidis esplorojn ankaŭ sur Tahitio kaj Novzelando. La ĉefa tereno de la geologiaj kaj geografiaj esploroj de Paweł Edmund Strzelecki fariĝis tamen Aŭstralio, kiun li atingis fine de aprilo 1839. En la daŭro de 4 jaroj li faris el Sidnejo tri ekspediciojn en la profundon de la lando, tiam kiel brita punkolonio opiniata tereno danĝera kaj negastama. Dum la unua li malkovris oron apud Bathurst kaj en la valo de la rivero Clywd, sed tuj malkovroj laŭ peto de gubernatoro Georg Gipss estis kaŝitaj pro la timo pri ekscesoj inter ekzilitaj tien krimsetliĝantoj. Tion Strzelecki pripagis per la perdo de la nomo de ormalkovrinto, kiun dek jarojn poste malgraŭ protestoj akiris brito, Edward Hammond Hargraves. Dum la 2-a ekspedicio en 1940 Strzelecki malkovris kaj kiel la unua eŭropano esploris la plej altan ĉenon de la Orientaj Altaĵoj – Neĝajn Montojn kaj  konkeris ĝian plej altan pinton, baptante ĝin Kościuszko-Monto pro la simileco al Kościuszko-terŝutaĵo en Krakovo. Tiel la plej alta monto de Aŭstralio portas la nomon de la pola nacia heroo, komandanto de la kontraŭcara insurekcio el 1794. Ni menciu tamen, ke iu el la montopintoj en la Bluaj Montoj ricevis de Strzelecki la nomon de Adine, omaĝe al la forlasita en la lando amatino, Adyna Turno, kies patro pro ekonomiaj konsideroj elektis por ŝi alian edzokandidaton. Strzelecki ne forgesis sian amon skribante al ŝi leterojn el siaj vojaĝoj certigante pri neforgeso, en unu metinte floron plukitan ĉe Kościuszko-monto. Sed ni revenu al pliaj malkovroj de Strzelecki  dum la 2-a ekspedicio en la profundon de Aŭstaralio. Li malkovris tiam ankaŭ fekundan regionon inter la sudorientaj deklivoj de la Orientaj Altaĵoj kaj la marbordo,  kiun li nomis Gippsland. Pliaj geologiaj, geografiaj kaj topografiaj esploroj okazis sur Tasmanio, kie Strzelecki malkovris tavolojn de oro, ŝtona karbo kaj kupro. Li prezentis pravan hipotezon, ke la montoj de Tasmanio estas geologia kontinaŭaĵo de la Orientaj Altaĵoj kaj ke Tasmanio mem en ne tre fora geologia pasinteco estis apartigita de la kontinento. Post la reveno el Tasmanio okazis la tria ekspedicio en la profundon de Aŭstralio. Tiam Strzelecki prilaboris grandan geologian mapon de la malkovritaj terenoj. En 1843 – post 4 jara periodo en Aŭstralio – Paweł Edmund Strzelecki tra la Sudorienta Azio, Ĉinio, Hindio kaj Egipto revenis al Eŭropo. Dum sia 9-jara mondvojaĝo li vizitis ĉiujn kontinentojn, krom nekonata tiam Antarkto, navigante tra tri oceanoj kaj onidire kiel la unua pola ĉirkaŭnaviginte la tutan terglobon. Post la reveno al Britio Strzelecki estis bonvenigita  kiel heroo. Li fariĝis membro de la Reĝa Scienca Societo kaj de la Reĝa Geografia Societo. lI ricevis la titolon de la honorofica doktoro de Oksford-universitato. La reĝino Wiktoira distingis lin per du ordenoj, aŭstralianoj per lia nomo baptis montoĉenon kaj du pintojn, dezerton, riveron, naturrezervejon kaj urbon. Da tiuj lokoj kun la nomo Strzelecki estas multe pli. En Londono en 1845 Strzelecki eldonis geografian-geologian monografion de Aŭstralio kaj Tasmanio provizitan per grandformata (7,6 je 1,5 metroj) mapo. Ĉi tiu plej granda kaj elĉerpa kompendio alportis al li famon en la scienca mondo kaj dum multaj jaroj estis la baza verko pri Aŭstralio. Strzelecki estis persono tre popuara. Li havis multajn amikojn, ne mankis malamikoj. Li volonte helpis al homoj tion bezonantaj, ekzemple al irlandanoj dum la malsatoplago. Li laŭte kontraŭis la malbonan traktadon de indianoj en la Suda Ameriko firme kredante justecon kaj socian egalecon de ĉiuj homoj. Sep jarojn antaŭ sia morto Strzelecki renkontis sian vivamatinon, Adyna en Ĝenevo. Li estis jam malsana 69-jarulo kaj Adyna ankaŭ suferis malsanproblemojn. Nenio estas konata pri ĉi tiu renkonto krom tio, ke ŝiriĝis inter ili korespoda kontakto. Ĉiuj notoj kaj rememoroj de Strzelecki estis forbruligitaj,  saviĝis apenaŭ kelkaj leteroj kaj publikigitaj dum la vivo sciencaj laboraĵoj. Nenion diris pri tiu mistera momento la plenumanto de lia testamento, nekonata banka oficisto, heredanto de la tuta fortuno de Edmund Strzelecki. Paweł Edmund Strzelecki mortis en 1873 en Londono kaj tie li estis entombigita. 124 jarojn poste liaj korpaj restaĵoj estis venigitaj al Poznano kaj troviĝas ekde tiam en la kripto de la preĝejo de s-ta Adalberto (s-ta Wojciech).

El la elsendo 18.11.2016. Legas Barbara – 9’40”

--------------------------------------------------------------------------------

6 milionoj por la programo protektonta blankajn cikoniojn
[2016-11-22]
https://pola-retradio.org/2016/11/6-milionoj-por-la-programo-protektonta-blankajn-cikoniojn/

Ĝis la 2020-a jaro daŭros la projekto protektonta blankajn cikoniojn en la orienta Pollando. Ĝia kosto egalos al 6 milionoj da zlotoj devenantaj el la unia programo Life kaj la germana organizaĵo Vogelschutz Komitee e.V. En Pollando realigos ĝin i.a.  Societo por la  Birdoprotektado. Kadre de la projekto estas antaŭvidita konstruado de sekuraj nestoplatformoj aŭ transportado de cikoniaj nestoj al sekuraj lokoj. Tiu protekto estas necesa, ĉar malgraŭ daŭra ĉeesto de cikonioj dum la lastaj 10 jaroj malaperis preskaŭ ĉirkaŭ 10 mil kovoparoj. Kadre de la projekto per aparta protekto estos ĉirkaŭprenitaj ĉ. 400 nestoj, kiuj estas endanĝerigitaj de detruo aŭ troviĝas en lokoj konfliktogenaj kun la homa aktivado. Tial la nestoj el domtegmentoj kaj kamentuboj estos translokataj al nestoplatformoj. Krome ekologoj dum 4 jaroj monitoros cikoniojn sur 10 terenoj de la reto Naturo 2000. Temas unuavice pri garantio de generosukceso. Samtempe estas planitaj instrukciadoj pri la protektado de cikonioj adresitaj al la komunumoj, energetikaj firmaoj, naturprotektaj institucioj, veterinaroj. La tradicioj ligitaj kun cikonioj estos en pli signifa grado popularigataj. Laŭ la donitaĵoj de internacia registro de la blanka cikonio el 2014 la pola populacio de  ĉi tiuj birdoj  ne superas 45 mil kovoparojn kaj estas eĉ je 15-20 procentoj malpli granda ol antaŭ 10 jaroj.

El la elsendo 22.11.2016. Legas  Tomek  – 1’50”

--------------------------------------------------------------------------------

Poloj alte taksas
[2016-11-22]
https://pola-retradio.org/2016/11/poloj-alte-taksas/

Konservo de bona sano laŭ poloj estas unu el la plej gravaj vivvaloroj. Pli alte ni taksas nur la familian feliĉon. Laŭ la enketo de la opinisonda CBOS poloj en plimulto kontentas pri sia sano, preskaŭ du trionoj de poloj opinias, ke en Pollando populara estas sana vivstilo kaj 11 procentoj neniel pri tio dubas. Bonan sanon kiel la plej grava vivvaloron elmontris 57 procentoj de la CBOS-enketitoj, la familian feliĉon pli alte taksas eĉ 79 procentoj de la demanditoj. 52  respektive 47 procentoj de la enketitaj plenkreskaj poloj kiel esencajn en la ĉiutaga vivo takas trankvilon kaj honestan vivon. En tiu valorhierarhio sekvas respekto por aliaj homoj, profesia laboro kaj amikoj. Pli malpli ĉiu kvara demandito kiel esencajn valorojn elmontris religian kredon kaj bonstaton de la patrolando. Nur 10 procentoj alte taksis bonstaton kaj riĉecon kaj 6 procentoj vivon plenan de aventuroj kaj impresoj.  Sukceson kaj famon kiel la plej gravan vivvaloron elmontris en CBOS-enketo nur tri procentoj de la respondintaj poloj.

El la elsendo 22.11.2016. Legas  Milada  – 1’40”

--------------------------------------------------------------------------------

EK aprobis la polaj elspezojn por neprofitdonaj minejoj
[2016-11-22]
https://pola-retradio.org/2016/11/ek-aprobis-la-polaj-elspezojn-por-neprofitdonaj-minejoj/

Eŭropa Komisiono aprobis la destinon de preskaŭ 8 miliardoj da zlotoj el la publikaj rimedoj por la fermado de neprofitdonaj minejoj. Laŭ Bruselo la plano prezentita de Pollando konformas al la uniaj principoj de la ŝtata helpo kaj ne perturbos troe la konkurencon.  Laŭ la polaj planoj la rimedoj celos la subtenon de laborantoj, kiuj pro la fermado de minejoj perdis aŭ perdos laboron. El ĉi tiuj rimedoj estos kovritaj aparte adiaŭomono, egaligaj pensioj kaj socialaj servoj. Ili estos destinitaj ankaŭ por protekto de la minejaj ŝaktoj kaj likvido de la mineja infrastrukturo, riparo de perdoj en la medio pro la mineja laboro kaj rekultivado de terenoj post la fermo de minejoj. Cirkaŭ 370 milionoj da zlotoj estos destinitaj por kovri produktoperdojn ĝis plena elŝalto de minejoj el la ekspluatado. Konforme al la unia leĝaro minejoj en la fazo de la fermado, kiuj ricevis helpon povas elterigi la karbon ĝis 2018, kaj la procezoj de la malfermado povas daŭri ĝis 2027.

El la elsendo 22.11.2016. Legas  Tomek  – 1’10”

--------------------------------------------------------------------------------

E_elsendo el la 22.11.2016
[2016-11-22]
https://pola-retradio.org/2016/11/e_elsendo-el-la-22-11-2016/

Podkasto: Ludu en nova fenestro | Elŝutu

La 600-a E-elsendo ĉe www.pola-retradio.org el la 22.11.2016:

– Ĉi-foje la interparolo kun Suso Moinhos revenigas nin al la aŭtuna sesio de la Interlingvistikaj Studoj en Poznano kaj pli posta ARKONES. Ni parolas pri la mezurebla valoro de tiuj ĉi studoj, liaj planoj pri fina disertaĵo kaj krome pri la rolo/valoro de la E-elsendoj de la Pola RetRadio. – La komencaj aktualaĵoj informas pri la starpunkto de Eŭropa Komisiono rilate la malfermatajn minejojn en Pollando, pri la preferoj de poloj koncerne tiajn valorojn, kiel bona sano, feliĉo, sukcesoj kaj famo, pri la protekta programo celita al polaj cikonioj. – La sciencbultena informo traktas la lastsemajnfinajn sukcesojn de polaj sciencistoj dum la forio Innova en Bruselo. – Hodiaŭ ni prezentas kanzonon, kiu en la 3-a Muzika Konkurso de „Kontako” akiris la 1-an lokon. Temas pri „Jen nia viv-river’” de Barok-Projekto. – Aktualaĵoj kaj la sciencbultena informo estas paralele legeblaj kaj aŭskulteblaj en la koncernaj retpaĝaj rubrikoj. Ankaŭ eksterelsende estas aŭdebla la interparolo kun nia antaŭmikrofona gasto.

--------------------------------------------------------------------------------

Intervjuo kun Suso Moinhos pri la Interlingvistikaj Studoj kaj pri Pola RetRadio
[2016-11-22]
https://pola-retradio.org/2016/11/intervjuo-kun-suso-moinhos-pri-la-interlingvistikaj-studoj-kaj-pri-pola-retradio/

La interparolo kun Suso Moinhos el Hispanio revenigas nin al la aŭtuna sesio de la Interlingvistikaj Studoj en Poznano kaj pli posta ARKONES. Ni interparolas pri la mezurebla valoro de tiuj ĉi studoj, liaj planoj pri fina disertaĵo kaj krome pri la rolo/valoro de la E-elsendoj de la Pola RetRadio. 22 .11.2016 – 12’49”

--------------------------------------------------------------------------------

Ekspozicio el privata kolekto en Bjalistoko kun pentraĵoj el la periodo de Juna Pollando
[2016-11-25]
https://pola-retradio.org/2016/11/ekspozicio-el-privata-kolekto-en-bjalistoko-kun-pentrajoj-el-la-periodo-de-juna-pollando/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 25.11.2016

--------------------------------------------------------------------------------

Litova distingo por la protektantino de la historia tombejo Rossa en Vilno
[2016-11-25]
https://pola-retradio.org/2016/11/litova-distingo-por-la-protektantino-de-la-historia-tombejo-rossa-en-vilno/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 25.11.2016

--------------------------------------------------------------------------------

E_elsendo el la 25.11.2016
[2016-11-25]
https://pola-retradio.org/2016/11/e_elsendo-el-la-25-11-2016/

Podkasto: Ludu en nova fenestro | Elŝutu

La 601-a E-elsendo el la 25.11.2016 ĉe www.pola-retradio.org:

Dukla

– En la hodiaŭa elsendo en la felietono pri Koninda Pollando ni memorigas nian viziton en la loko Dukla, en la sudorienta Pollando.

– La kulturkronikaj informoj sciigas pri la litova distingo por la protektantino de la historia tombejo Rossa en Vilno, en kiu eterne ripozas multaj elstaraj poloj kaj pri interesa ekspozicio el privata kolekto en Bjalistoko kun pentraĵoj de polaj artistoj el la periodo de Juna Pollando. – La E-komunuma segmento informas pri la nova ŝanco studi en Mickiewicz-Universitato i.a. en Esperanto pri etnolingvistiko kun interlingvistika modulo; ni raportas dank’ al Paulo S. Viana el Brazilo pri antaŭnelonga E-renkonto en la urbo Paraiba do Sul (ŝtato Rio de Janeiro). – Muzike per sia kanzono „Birdo”, akompanas nin Ĵomart kaj Nataŝa. Ĝi estis prezentita ankaŭ dum iliaj koncertoj, i.a. dum BET en Litovio. Krome la „Unutonan Sambon” el la KD Tom Jobim en Esperanto kantas Alejandro Cosavella. La kulturkronikaj informoj kaj la felietono estas paralele legeblaj kaj aŭskulteblaj en la koncernaj rubrikoj de nia paĝo.

--------------------------------------------------------------------------------

Koninda Pollando: Dukla
[2016-11-25]
https://pola-retradio.org/2016/11/koninda-pollando_dukla/

En niaj vagadoj tra Pollando ni direktiĝu al la sudorienta parto de la lando, al  eta loko Dukla. Temas pri urbo en la apudkarpatia vojevodio, kiu nun estas la sidejo de la urba-kampara komunumo. Ĝi havas agrikulturan karakteron, nun tranformiĝante – pro siaj bonegaj kondiĉoj – al la turisma. Vastaj arbarkompleksoj – pli ol la duonon de la komunuma surfaco okupas arbaroj – puraj riveroj kaj aero, interesaj, bone organizitaj turismaj itineroj,  riĉa faŭno kaj flaŭro  jen la atutoj de Dukla-komunumo. La ŝatantoj de la sovaĝa naturo trovas tie  preskaŭ ne damaĝitajn de la homa aktivado fagajn arbokompleksojn, vastajn herbejojn kaj paŝtejojn de ne plu ekzistantaj vilaĝoj. Amantojn de la naturfruktoj sezone atendas fungoj, beroj, kuracherboj. La unua mencio pri la vilaĝo Dukla devenas el la 1336-a jaro. Pli-malpli 40 jarojn poste ĝi ricevis de reĝo Kazimiro la Granda la urbajn rajtojn. Ekde sia komenco Dukla estis urbo privata, apartenante i.a. al la magnataj familioj Ossoliński, Szczęsny-Potocki, Stadnicki, Mniszek. Komence la urbo situanta ĉe la trako el Pollando tra Dukla-montovalo al Hungario havis privatan karakteron. Sian bonstaton ĝi dankŝuldis al  pasanta tie  la tiel nomata “hungara itinero”. Laŭe de ĝi floranta vinkomerco favoris la evoluon de la urbo. Dukla ricevis  de Sigismundo la 3-a Waza la reĝan privilegion vendi kaj stapli la hungarajn vinojn, kaj fine de la 16-a jarcento Dukla posedis krome dogankameron, plurajn privilegiojn por organizi bazarojn, foirojn kaj varmagazenojn. Venkinte la rivaladon kun la ĉirkaŭaj urboj en la 16-a jarcento Dukla spertis sian apogean evoludisfloron estante jam urbo fortikigita kun du urbopordegoj.  En la sekva jarcento la laŭvicaj posedantoj de Dukla el la familio Mniszek lasis sian aparte firman spuron. Rivalante kun alia magnata pola familio, tio estas Czartoryski-princoj Mniszek-familio volis igi el Dukla centron de la kultura vivo de la Respubliko, por priombri la famon de Puławy, pri kiu i.a. fieris  ĝuste Czartoryski. Sed krome dank’ la urboposedantoj el la familio Mniszek la burĝaj infanoj ricevis la devon frekventi lernejojn, la magnatoj  financis ankaŭ la elkonstruon de la preĝejo de sankta Maria Magdalena  kaj  kun ilia nomo ligiĝas la aktivanta tie Framasona Loĝio. Tamen Dukla post la incendioj de la 19-a jarcento kaj post la elkonstruo de la fervoja linio el Przemyśl al Budapeŝto kadukiĝis. Poiome perdante la ekonomian signifon ĝi tamen sukcesis konservi ĝis hodiaŭ la urborajtojn. Kvankam malgranda Dukla meritas viziton. Vidinda estas la urba foirplaco kun la renesencstila urbodomo el la komenco de la 17-a jarcento. Viziton meritas la palaca-parka komplekso, pri kiu ni diru kelkajn kromajn vortojn. Nome en la mezo de la 18-a jarcento Jerzy August Wandalin Mniszek, reĝa marŝalo kortega, pli posta krakova kastelestro kaj lia edzino Maria Amalia alikonstruis  la troviĝantan tie konstruaĵon en pompan palacon kun flankaj aloj kaj ĝardeno. La rezidejo de Mniszek-familio konstruita en la stilo de baroka apudurba rezidejo en la speco “inter kortego kaj ĝardeno” apartenis al unu el la plej belaj en la tiama Pollando. Troviĝis en ĝi riĉa galerio de tolaĵoj kaj biblioteko. Por la bezonoj la magnata koretego funkciis orkestro, koretega gvardio kaj svisa gardistaro. En ne plu ekzistanta konstruaĵo sian sidejon havis la kortega teatro. La tuton kompetigis superba parko kun simetria aranĝo de aleoj, lagoj, arbovicoj kaj arbustoj. La tuta palaca komplekso  grave damaĝita en la 40-aj jaroj de la 20-a jarcento estis rekonstruita post la milito. En la palaco sian sidejon havas nun historia muzeo.  La parko – iom neglektita – daŭre fieras pro multaj belegaj diversspeciaj arboekzempleroj, en plimulto memorantaj la brilan tempon de la 18jarcenta magnata rezidejo. Vid-al-vide al la palaco troviĝas la menciita jam, elkonstruita de Mniszek-familio – rokokstila paroĥa preĝejo de sankta Maria Magdalena, kaj en ĝi iu el la plej gravaj vidindaĵoj de Dukla, la tomboŝtono prezentanta la figuron de Maria Amalia Miniszek. La alia religia komplekso de Dukla, nome la bernardena klostro kaj preĝejo firme ligiĝas kun la figuro de la devenanta el la urbo sankta Jan, kanonizita  de Johano Paŭlo la 2-a. Tiu ĉi burĝdevena 15-jarcenta  saktulo tuj post sia morto estis ĉirkaŭita de la kredantoj per pia sentimento kaj en la 18-a jarcento lian piecon rekonis  la Katolika Eklezio. Tiam li estis ankaŭ rekonita kiel patrono de la Reĝolando de Ambaŭ Nacioj, do de Pollando kaj Litovio. Cetere li estas ankaŭ pie respektata de armeanoj kaj orodoksuloj. Ĝuste en la bernardena preĝejo troviĝas la  postmortaj restaĵoj la sankta Johano el Dukla. En la urbo mem troviĝas krome kelkaj aliaj lokoj, ligitaj kun la figuro de tiu relative nova pola sanktulo, inkluzive de la 500-jara ermitejo, en kiu junule estadis la sanktulo. Dukla troviĝas piede de la monto Cergowa (716 metrojn super la marnivelo) ĉe la orienta rando de Malalta Beskido, difinata kiel “Beskid Dukielski”. Ĝi estas ankaŭ la regiono, en kruciĝis la kulturaj interinfluoj, kie multas materialaj spuroj de la homoj vivintaj iam en tiu regiono, i.a. lemkoj kaj judoj.

El la elsendo 25.11.2016. Legas Barbara – 7’36”

--------------------------------------------------------------------------------

Pli da rimedoj por la Pola-Germana Junulara Kunlaboro
[2016-11-30]
https://pola-retradio.org/2016/11/pli-da-rimedoj-por-la-pola-germana-junulara-kunlaboro/

La buĝeta komisiono de Bundestag grandigis je unu miliono da eŭroj la kontribuon de la germana registaro al la buĝeto de la Pola-Germana Junulara Kunlaboro (PNWM) kaj ekde la 2017-a jaro ĝi egalos al 6 milionoj da eŭroj. La pola registaro pli frue grandigis sian subvencion por PNWM je unu miliono da zlotoj. Pollando subtenas la agadon de la pola-germana Jugendwerk per la kvoto de 18 milionoj da zlotoj (preskaŭ 4 milionoj 300 mil eŭroj). La organizaĵo Pola-Germana Junulara Kunlaboro de 25 jaroj ebligas al junaj poloj kaj germanoj konatiĝon kaj kunlaboron. Havante oficejojn en Varsovio kaj Potsdamo PNWM iniciatas, kromfinancas kaj aferkerne subtenas la polajn-germanajn junularajn renkontiĝojn. Ekde la 17-a de junio 1991, kiu estis samtempe tago de subskribo de la pola-germana traktato pri bona najbarado kaj amika kunlaboro, ĝi kromfinancis pli ol 70 mil renkontiĝojn kaj pli ol 2 milionojn 700 mil iliajn partoprenantojn.

El la elsendo 30.11.2016. Legas  Milada  – 1’30”

--------------------------------------------------------------------------------

Repatrujigo de poloj el la azia parto de eksa Sovetunio
[2016-11-30]
https://pola-retradio.org/2016/11/repatrujigo-de-poloj-el-la-azia-parto-de-eksa-sovetunio/

La pola registaro prilaboris projekton de repatrujiga leĝo. Dum la plej proksimaj 9 jaroj al Pollando revenos pli ol 10 mil poloj loĝantaj en la azia parto de la eksa Sovetunio. Dum la lastaj 25 jaroj revenis nur 5 mil personoj. La amendoprojekto de leĝo pri repatrujigo  estis direktita nun por interministeriaj intertraktoj kaj sociaj konsultoj. La dokumento havas epokfaran karakteron. La unuan fojon la pola ŝtato intencas komplekse solvi la problemon de la samnacianoj en la azia parto de la eksa Sovetunio. Aparte temas pri Kazaĥio, kie loĝas pli ol 900 mil personoj de la pola nacieco. La leĝo antaŭvidas establon de la rilata Konsilio, kiu fariĝos la centra organo okupiĝonta pri la repatrujiga procezo.

El la elsendo 30.11.2016. Legas  Barbara  – 1’02”

--------------------------------------------------------------------------------

Interparolo kun Veronika Poór pri la Malferma Tago en la CO (2016)
[2016-11-30]
https://pola-retradio.org/2016/11/interparolo-kun-veronika-poor-pri-la-malferma-tago-en-la-co-2016/

En la hodiaŭa elsendo ni referencas al la sabata Malferma Tago en la CO de UEA en Roterdamo (26.11.2016)  parolante pri ĉi tiu temo kun la Ĝenerala Direktorino de UEA, Veronika Poór . El la elsendo 30.11.2016 – 11’27”

--------------------------------------------------------------------------------

E_elsendo el la 30.11.2016
[2016-11-30]
https://pola-retradio.org/2016/11/e_elsendo-el-la-30-11-2016/

Podkasto: Ludu en nova fenestro | Elŝutu

La 602-a E-elsendo el la 30.11.2016 ĉe www.pola-retradio.org:

Malferma Tago en Roterdamo, 26.11.2016

– En la hodiaŭa elsendo ni referencas al la sabata Malferma Tago en la CO de UEA en Roterdamo parolante pri ĉi tiu temo kun la Ĝenerala Direktorino de UEA, Veronika Poór. – La komencaj aktualaĵoj rilatas al la kunordiga centro pri migrokrizo establata de la landoj de la Viŝegrada Grupo (V4), pri amendata leĝo pri repatrujigo, koncernanta polojn vivantajn en la aziaj landoj de la eksa Sovetunio. Fine ni informas pri pliaj rimedoj por la pola-germana junulara kunlaboro. – La sciencbultena temo rilatas al esploristoj de RNA, profesoroj Ryszard Kierzek el Pollando kaj Douglas H. Turner el Usono distingitaj per la Pola-Usona Scienca Premio. – Muzike nian elsendon ornamas hodiaŭ la meksika kanzono „Atendu ĝis kiam venos luno” de Oliver Tzaut el la vinila disko „Karnavaleto” eldonita de LF-Koop.

La elektitaj novaĵoj kaj la scienbultena temo estas paralele legeblaj kaj aŭskulteblaj en la koncernaj rubrikoj de nia paĝo. En la rubriko „Antaŭ la mikrofono” aparte estas aŭskultebla la interparolo kun Veronika Poór pri la lasta Malferma Tago en la CO de UEA en Roterdamo.

--------------------------------------------------------------------------------

Festo de la pola familio
[2016-12-02]
https://pola-retradio.org/2016/12/festo-de-la-pola-familio/

Kiel la feston de la pola familio ĉefministro Beata Szydło taksis la proklamitan lastĵaŭde – per decida plimulto – leĝon favore al familio. La 500-zlota subvencio (pli ol 100-eŭra) por la dua kaj ĉiu laŭvica infano monate – kaj en pli mizeraj familioj ankaŭ por la unua infano – estas la ĉefaj premisoj de la leĝo pri la ŝtata helpo en la edukado de infanoj. Ĝi ekvalidos en aprilo 2016. La proklamitan leĝon envivigantan la programon „Familio 500 plus” prilaboris Ministerio por la Familio, Laboro kaj Socia Politiko. Ĝi estis anoncita en la antaŭbalota kampanjo de Juro kaj Justeco. Hodiaŭ laboras pri ĝi la Senato. La poredukan monhelpon por ĉiu dua kaj laŭvica familio ricevos ĉiu familio sendepende de sia bonstato. Ĝi estos elpagata ĝis la 18-a vivojaro. Pli frue proklamita leĝo de la nuna registaro rilate al la rajtoj de polaj familioj forigis la adminisracian devon direkti al elementaj lernejoj 6-jarulojn. Pri tio ekde la lernojaro 2016/17 decidos la gepatroj.

El la elsendo 12.02.2016. Legas Milada – 1’31”

--------------------------------------------------------------------------------

EMA-premio por la Muzeo pri historio de polaj judoj en Varsovio
[2016-12-02]
https://pola-retradio.org/2016/12/ema-premio-por-la-muzeo-pri-historio-de-polaj-judoj-en-varsovio/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 02.12.2016

--------------------------------------------------------------------------------

E_elsendo el la 02.12.2016
[2016-12-02]
https://pola-retradio.org/2016/12/e_elsendo-el-la-02-12-2016/

Podkasto: Ludu en nova fenestro | Elŝutu

La 603-a E-elsendo el la 02.12.2016 ĉe www.pola-retradio.org:

Rivalantaj krakovaj kripetoj subĉiele

– Reference al la novembra Malferma Tago ni interparolas hodiaŭ denove kun Chuck Smith, kiu prelegis dum ĝi pri la plej grandaj retaj projektoj dum la lastaj 16 jaroj, kontribuintaj al la evoluo de la E-lernado kaj E-komunumo. Ni parolas krome pri sukcesa sponsora kampanjo por Amikumu.com kaj aktualaj taskoj por envivigo de la apo. – La komenca kulturkronika segmento rilatas al la semajnfinaj eventoj en Varsovio, Krakovo kaj Katowice lige kun la adventa ornama kadro en la pola ĉefurbo, konkurso pri la krakovaj kristnaskaj kripetoj kaj minista festo Barbórka. Ni informas krome pri EMA-premio por la Muzeo pri historio de polaj judoj en Varsovio. – En leterkesto ni dankas pro gratuloj lige kun la 600-a E-elsendo. Ni dankas al la novembraj sponsoroj kaj informas, ke tiumonate krom 9 elsendoj ni disponigis al komencantoj, lernantoj kaj progresantoj – en la unuopaj rubrikoj de nia paĝo ekster la elsendo – paralele legeblajn kaj aŭskulteblajn, varidaŭrajn – 14 novaĵojn, 7 kulturkronikajn kaj 6 sciencbultenajn informojn, 3 felietonojn kaj 4 sondokumentojn. – Muzike i.a. akompanas nin Morice Benin per fragmento de sia kanto „Homa blovo” el la KD In-Sir’ eldonita de Vinilkosmo. La kulturkronika informo estas paralele legebla kaj aŭskultebla en la koncerna rubriko de nia paĝo. En la rubriko „Antaŭ la mikrofono” estas eksterelsende aŭskultebla interparolo kun la gasto de nia Redakcio.

--------------------------------------------------------------------------------

Chuck Smith pri grandaj retaj projektoj inkluzive de Amikumu
[2016-12-02]
https://pola-retradio.org/2016/12/chuck-smith-pri-grandaj-retaj-projektoj-inkluzive-de-amikumu/

Reference al la novembra Malferma Tago ni interparolas hodiaŭ denove kun Chuck Smith el Germanio , kiu prelegis dum ĝi pri la plej grandaj retaj projektoj dum la lastaj 16 jaroj, kontribuintaj al la evoluo de la E-lernado kaj E-komunumo. Ni parolas krome pri sukcesa sponsora kampanjo por Amikumu.com kaj aktualaj taskoj por envivigo de la apo. El la elsendo 02.12.2016 – 6’56”

--------------------------------------------------------------------------------

En la litova Sejmo Grupo solvonta problemojn de minoritatoj
[2016-12-06]
https://pola-retradio.org/2016/12/en-la-litova-sejmo-grupo-solvonta-problemojn-de-minoritatoj/

Grupo de la 3-a de Majo, referencanta per sia nomo al la Respubliko de Ambaŭ Nacioj, t.e. poloj kaj litovoj kreiĝas en la litova Sejmo. Ĝia celo estos solvadi problemojn de la naciaj malplimultoj, inkluzive de la pola. La ideon prezentis la vicprezidanto de la konservativula partio, deputito Andius Kubilius kaj la koncernan petdokumenton  subskribis 17 deputitoj el diversaj politikaj opcioj. En la dokumento estis reliefigite, ke Litovio bezonas novan, longperspektivan, ampleksan strategion en sia politiko rilate al la naciaj malplimultoj, ke en la nuntempa Litovio mankas komprenemo por la graveco de komuna historia kaj kultura heredaĵo. La dokumento substrekas, ke la reciprokaj rilatoj de Litovio kaj Pollando estas gravaj ne sole por la duflankaj rilatoj, sed ili aparte gravas pro la geopolitika sekureco. Establo de la parlamenta Grupo de la 3-a de Majo ne estas la unua iniciato de Kubilis, kiu celas solvi la problemojn de Vilno-regiono, en kiu plimulton havas poloj. Li proponis jam pli frue, ke el la ŝtata buĝeto en 2017 estu kovritaj kostoj – en la alteco de 200 mil eŭroj – de la retransmisiado de unu el popularaj polaj televidkanaloj.

El la elsendo 06.12.2016. Legas  Maciek  – 1’24”

--------------------------------------------------------------------------------

Demisioj en Italio kaj Francio
[2016-12-06]
https://pola-retradio.org/2016/12/demisioj-en-italio-kaj-francio/

La ĉefministro de Italio Matteo Renzi prezentis lunde sian demision post la malsukcesa dimanĉa referendumo. Sergio Mattarella, la itala prezidento ne akceptis ĝin petante frostigi ĝin ĝis momento  kiam la parlamento akceptos novan buĝeton, kio estas okazonta ankoraŭ nunsemajne. Matteo Renzi antaŭanoncis sian demision, se li malgajnos la dimanĉan konstitucian referendumon. La registarajn proponojn de ŝanĝoj en la fundamenta leĝo rifuzis 60 procentoj de italoj. Hodiaŭ forlasis la postenon la  franca ĉefministro Manuel Valss, kiu decidis kandidatiĝi en la prezidentaj balotoj, kiujn ne partoprenos la aktuala franca prezidento François Holland. Li povas kalkuli ne nur je la voĉoj de la maldekstrularo. La unua balotraŭndo okazos la 23-an de aprilo 2017. Partoprenos ĝin ankaŭ Mariane Le Pen el la Nacia Fronto kaj François Fillon. Kiel la nova ĉefministro de Francio estis nomumita Bernard Cazeneuve, la ĝisnuna ministro por la internaj aferoj.

El la elsendo 06.12.2016. Legas  Krystyna  – 1’13”

--------------------------------------------------------------------------------

E_elsendo el la 06.12.2016
[2016-12-06]
https://pola-retradio.org/2016/12/e_elsendo-el-la-06-12-2016/

Podkasto: Ludu en nova fenestro | Elŝutu

La 604-a E-elsendo ĉe www.pola-retradio.org el la 06.12.2016:

E_libra breto

– La literaturan mardan segmenton plenigas la sonsceno el la novembra Malferma Tago en Roterdamo (26.11.2016) pri la novaĵoj de la libroservo de UEA, kiun tradicie gvidis Ionel Onet. – La komencaj aktualaĵoj rilatas al la ĉefministraj demisioj en Italio kaj Francio kaj al la kreiĝo de la Grupo de la 3-a de Majo en la litova Sejmo solvonta problemojn de minoritatoj. – La sciencbultena informo traktas laŭvicajn esplorojn pri la influo de la sunradioj je la psika sano. – La sunan optimismon por ekz-e sensunradia mardo en Varsovio certigas la malnova kanto de Ramona van Dalsem „Al suna optimismo”. – Aktualaĵoj kaj la sciencbultena informo estas paralele legeblaj kaj aŭskulteblaj en la koncernaj retpaĝaj rubrikoj. Ankaŭ eksterelsende estas aŭdebla la sonsceno pri la novaĵoj de la libroservo de UEA ( http://katalogo.uea.org/ ).

--------------------------------------------------------------------------------

Ionel Onel prezentas libroservajn novaĵojn (novembro 2016)
[2016-12-06]
https://pola-retradio.org/2016/12/ionel-onel-prezentas-libroservajn-novajojn-novembro-2016/

Sonsceno el la Malferma Tago en Rotterdamo (26.11.2016) kun prezento de la libroservaj novaĵoj ( http://katalogo.uea.org ), kiun prezentis Ionel Onel . El la elsendo 06.12.2016 – 12’23”

--------------------------------------------------------------------------------

Bialistoko en la 100-a mortodareveno de Zamenhof
[2016-12-09]
https://pola-retradio.org/2016/12/bialistoko-en-la-100-a-mortodareveno-de-zamenhof/

Kiel informis lastlunde (la 5-an de decembro) dum la gazetara konferenco en Bialistoko ĝia prezidanto Tadeusz Truskolaski dum la decembra sesio de la urbokonsilio estos prezentita la propono, ke la urbo solenu la 2017-an jaron kiel la Jaron de Zamenhof. Bialistoko jam proklamis la 2017-an  kiel la jaron de Józef Piłsudzki. La praktikon de la Patronoj de la Jaro aplikas i.a. la pola Sejmo. Kiel diris la prezidanto de Biaistoko „Zamenhof meritas memoron” aldonante en Esperanto la vortojn „Ni, bjalistokanoj fieras, ke en Bialistoko naskiĝis la kreinto de la internacia lingvo”. Inter agadoj planatoj por la 2017-a jaro troviĝas la spektaklo de Bjalistoka Pupteratro  en Esperanto, eldono de la esperantigita poemvolumo de la bialistoka poeto Wiesław Kazanecki, la patrono de la ĉiujara literatura premio de la prezidanto de Bialistoko, muzika evento, en kiu aŭdiĝos kantoj en Esperanto. En la preparlaboroj partoprenas urbaj kulturinstitucioj kaj Bialistoka E-Societo.  En 2017 pasos ankaŭ la 130-a naskiĝdatreveno de Jakub Szapiro, la establinto de la loka E-societo. Tiuokaze oni reprintos la unuan E-lingvan gvidlibron tra Bialistoko, kiun li prilaboris. En la urbo funkcias ekde 2009 Centro de Ludoviko Zamenhof realiganta projektojn prezentantajn kaj diskonigantajn kulturan, naciecan kaj religian variecon de la regiono. Ĉe ĝi ekzistas E-biblioteko kiel filio de la Podlaĥia Libraro, enhavanta pli ol 3 mil librojn kaj periodaĵojn – i.a. lernolibrojn, vortarojn, librojn por infanoj kaj junularo, bildstriojn.

El la elsendo 09.12.2016. Legas  Gabi  – 2’22”

--------------------------------------------------------------------------------

E_elsendo el la 09.12.2016
[2016-12-09]
https://pola-retradio.org/2016/12/e_elsendo-el-la-09-12-2016/

Podkasto: Ludu en nova fenestro | Elŝutu

La 605-a E-elsendo el la 09.12.2016 ĉe www.pola-retradio.org:

La 17-aj Bjalistokaj Zamenhof-Tagoj

– Komence nia kulturkroniko informas pri interesa ceramika muralo, kreiĝinta sekve de internacia arta kunlaboro memoriganta, ke en 2016 Vroclavo estis Kultura Ĉefurbo de Eŭropo. – Tuj poste sekvas E-komunume rilataj informoj. La ĉefa estas ligita kun la pasonta la 10-an de decembro Tago de la Homaj Rajtoj. Temas pri la transdonita al UN-o Deklaro de UEA okaze de la 68-a datreveno de ĝia proklamo kaj la 50-a jubileo de la internacia pakto pri ekonomiaj, sociaj kaj kulturaj rajtoj kaj la internacia pakto pri civilaj kaj politikaj rajtoj. Sekve ni informas pri la lastlunda gazetara konferenco en Bjalistoko, en kiu la prezidanto de la urbo T. Truskolaski parolis pri ĝiaj planoj lige kun Zamenhof-Jaro 2017; ni informas krome pri la hodiaŭ komenciĝantaj 17-aj Bjalistokaj Zamenhof-Tagoj. Laŭ la GK de UEA ni informas krome pri la novaj gvidantoj de la Belartaj Konkursoj de UEA. – Fine aŭdiĝas leterkesta programero. – En la elsendo ni prezentas fragmente la kanton „Anda Haleo” de la grupo Kaj Tiel Plu el ĝia KD „Plaĉas al mi” eldonita de Vinilkosmo. La kulturkronika informo kaj la informo pri la planoj de Bjalistoko lige kun la Jaro de Zamenhof estas paralele legeblaj kaj aŭskulteblaj en la koncerna rubriko de nia paĝo.

--------------------------------------------------------------------------------

Bjalistoko preparas sin por Zamenhof-Jaro 2017
[2016-12-09]
https://pola-retradio.org/2016/12/bjalistoko-preparas-sin-por-zamenhof-jaro-2017/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

--------------------------------------------------------------------------------

Ceramika muralo en Vroclavo
[2016-12-09]
https://pola-retradio.org/2016/12/ceramika-muralo-en-vroclavo/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 09.12.2016

--------------------------------------------------------------------------------

La 35-a datreveno de la proklamo de la milita stato
[2016-12-13]
https://pola-retradio.org/2016/12/la-35-a-datreveno-de-la-proklamo-de-la-milita-stato/

La 35-a datreveno de la milita stato estas hodiaŭ la okazo por manifesi la korligiĝon al la suverena Pollando kaj por manifesti la memoron pri komunistaj viktimoj. Instituto pri la Nacia Memoro pretigis multajn solenaĵojn kaj eventojn en la tuta lando por omaĝi la viktimojn de la milita stato kaj memorigi la prezon, kiun pagis poloj pro la decido de la dependa de Moskvo skipo de Wojciech Jaruzelski. Hodiaŭ laŭvican fojon okazas la  eldono de la soci-eduka kampanjo „Al la viktimoj de la milita stato. Briligu la lumon de Libereco”.  Ĝia nunjara eldono sub la patroneco de la pola prezidento Andrzej Duda, unuigas centojn da miloj da poloj, kiuj je la 19.30 laŭ la mezeŭropa tempo lumigas ĉe la fenestro la kandelon honore al tiuj, kiuj pro la reprezalioj de la „decembra nokto” ne ĝisatendis liberan Pollandon. Multaj gravaj konstruaĵoj kaj objektoj en la lando tiaj,  kiel la Nacia Stadiono en Varsovio, Spodek en Katowice, la Monumento de Pereintaj Ŝipfaristoj en Gdansko aŭ Tauron Arena kaj Teatro Bagatela en Krakovo estos aparte prilumitaj kun surskriboj referencantaj al la 35-a datreveno de la proklamo de la milita stato. La datreveno estas la okazo por porokazaj konferencoj kaj debatoj, historiaj lecionoj, publikaj instalaĵoj kaj koncertoj.  En Gdansko estis senvualigita Monumento de la Viktimoj de la Milita Stato. La viktimo de la proklamita la 13-an de decembro antaŭ 35 jaroj milita stato fariĝis ankaŭ la E-Redakcio de Pola Radio, kies elsendoj – same kiel de kelkaj aliaj redakcioj de la Eksterlanda Programo de Pola Radio estis ĉesigitaj. E-Redakcio rekomencis funkcii  komence de marto 1982.

El la elsendo 13.12.2016. Legas Milada – 2’51”

--------------------------------------------------------------------------------

Wieliczka-bis en Antaŭkarpatio
[2016-12-13]
https://pola-retradio.org/2016/12/wieliczka-bis-en-antaukarpatio/

Milojn da fragmentoj de ujoj, servantaj por la produktado de salo de antaŭ ĉ. du kaj duona, tri miljaroj estis malkovritaj en la loko Tyrawa Solna en la suda Pollando. La aliaj spuroj de salakirado en tiu regiono troviĝas en la fama salminejo Wieliczka. Kvankam jam de preskaŭ 30 jaroj arkeologoj scias, ke en Tyrawa Solna subtere troviĝas spuroj ligitaj kun la iama funkciado de homo, tamen nur en la nuna jaro komenciĝis tie foresploroj. Dum ili estis malkovritaj salproduktaj instalaĵoj. Ilia konstruo estis malkomplika. Akvo el proksima saloza fonto estis enverŝata en grandajn ceramikajn vazojn kun speciale formita bazo, iuj konusformaj, kiuj sekve estis metataj sur specialaj fornoj, kies restaĵoj konserviĝis. Bruligita sub ili fajro vaporigis la akvon dum sur la fundo de la ujo restis salbulo. Sufiĉis frakasi la vazojn kaj sekigi salon, por ke ĝi taŭgu por konsumado aŭ komerco.  Arkeologoj atendas rezultojn de specializaj analizoj por pli precize difini la aĝon de la fosaĵoj, sed enkondukaj esploroj elmontras, ke temas pri la limo de la bronza kaj fera epokoj. Unusolaj ĝis nun konataj salproduktaj instalaĵoj en ĉi tu regiono de Pollando troviĝas en la regiono de Wieliczka. Tie salo estis produktita jam en neolito, do antaŭ ĉ. 6 mil jaroj. Laŭvicaj esploroj en Tyrawa Solna okazos venontjare.

El la elsendo 13.12.2016. Legas Tomek – 1’41”

--------------------------------------------------------------------------------

E_elsendo el la 13.12.2016
[2016-12-13]
https://pola-retradio.org/2016/12/e_elsendo-el-la-13_a-de-decembro-2016/

Podkasto: Ludu en nova fenestro | Elŝutu

La 606-a E-elsendo ĉe www.pola-retradio.org el la 13.12.2016:

La florkrono de la urboaŭtoritatoj de Bjalistoko omaĝe al la 157-a naskiĝdatreveno de Ludoviko Lazaro Zamenhof

– La partopreno de nia Redakcio en la 17-aj Zamenhof-Tagoj en Bjalistoko estis la okazo inviti antaŭ nian mikrofonon la prezidanton de Bjalistoka E-Societo Przemysław Wierzbowski. Nia interparolo rilatas al la nunjara programo de la Tagoj, kaj ankaŭ i.a. al la organizota en Bjalistoko en 2017 Kongreso de Pola E-Asocio. – La komencaj aktualaĵoj referencas unualoke al la 35-a datreveno de la proklamo de la milita stato en Pollando; ni informas krome pri nova malkovro en la sudorienta Pollando koncerne la historian salfosadon en ĉi tiu regiono. – Per la sciencbultena informo ni dividas iom surprizajn konstatojn pri la rezultoj de la bestprotekta programo kaj proksimigas dependecon inter streso kaj diabeto. – Niaj muzikaj citaĵoj referencas al unu el la kantoj el la milita stato en Pollando en la plenumo de Jacek Kaczmarski kaj la Zamenhofa naskiĝdatreveno. La kanton „Dankon, Zamenhof” kantas Dirce Sales. – Aktualaĵoj kaj la sciencbultenaj informoj estas paralele legeblaj kaj aŭskulteblaj en la koncernaj retpaĝaj rubrikoj. Ankaŭ eksterelsende estas aŭdebla interparolo kun la hodiaŭa gasto de la redakcio.

--------------------------------------------------------------------------------

Interparolo kun Przemysław Wierzbowski, i.a. pri Zamenhof-Tagoj en Bjalistoko
[2016-12-13]
https://pola-retradio.org/2016/12/interparolo-kun-przemyslaw-wierzbowski-i-a-pri-zamenhof-tagoj-en-bjalistoko/

La partopreno de nia Redakcio en la 17-aj Zamenhof-Tagoj en Bjalistoko estis la okazo inviti antaŭ nian mikrofonon la prezidanton de Bjalistoka E-Societo Przemysław Wierzbowski (Pollando) . Ni interparolo rilatas al la nunjara programo de la Tagoj kaj ankaŭ i.a. al la organizota en Bjalistoko en 2017 Kongreso de Pola E-Asocio. El la elsendo 13.12.2016 – 9’32”

--------------------------------------------------------------------------------

E_elsendo el la 16.12.2016
[2016-12-16]
https://pola-retradio.org/2016/12/e_elsendo-el-la-16-12-2016/

Podkasto: Ludu en nova fenestro | Elŝutu

La 607-a E-elsendo el la 16.12.2016 ĉe www.pola-retradio.org:

– La hodiaŭa antaŭmikrofona gasto de nia Redakcio estas Konstanta Kongresa Sekretario, Clay Magalhães kun kiu ni interparolas pri liaj postkongresaj vizitoj en Lisbono kaj Seulo, aparte pri la preparoj al la 102-a UK atentigante ankaŭ, ke la 31-an de decembro finiĝas la unua favorpreza aliĝperiodo al la UK-2017; ĝis la 27-a de decembro eblas kandidatiĝi por ĝin partopreni dank’ al la subteno de UEA. – Komence nia kulturkroniko informas pri ekfunkciinta laboratorio pri konservistaj laboroj, daŭriganta la sukcesan tradicion de polaj artkonservistoj. Kelkfoje ni menciis pri historiaj trovaĵoj sur la batalkampo Grunwald. Kelkaj el ili, kiel ankaŭ la aliaj el la loko ligita kun vikingoj, Truso estos konsulteblaj interrete. Tion koncernas nia sekva kulturkronika informo. – La ĉefa E-informo venas el Pollando. Temas pri la rekreiĝinta en Pollando Parlamenta Grupo de la Lingvo Esperanto: http://www.sejm.gov.pl/Sejm8.nsf/agent.xsp?symbol=SKLADZESP&Zesp=444 . Ni informas ankaŭ pri la anoncitaj lige kun 15-a de decembro rekonoj: Esperantisto de la Jaro de „La ondo de Esperanto” kaj la novaj membroj en la Panteono de edukado.net . – Muzike ni memorigas fragmente la kanton „Esperanto” de Max Roy Carrouges. La akompana foto al la informo pri la elsendo rilatas al la venontjara UK en Seulo, Koreio. – La kulturkronikaj informoj estas paralele legeblaj kaj aŭskulteblaj en la koncerna rubriko de nia paĝo. Eksterelsende aŭdiĝas la interparolo kun nia antaŭmikrofona gasto.

--------------------------------------------------------------------------------

Nova laboratorio pri konservistaj laboroj en Varsovio
[2016-12-16]
https://pola-retradio.org/2016/12/nova-laboratorio-pri-konservistaj-laboroj-en-varsovio/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 16.12.2016

--------------------------------------------------------------------------------

Historiaj trovaĵoj de la batalkampo Grunwald konsulteblaj interrete
[2016-12-16]
https://pola-retradio.org/2016/12/historiaj-trovajoj-de-la-batalkampo-grunwald-konsulteblaj-interrete/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 16.12.2016

--------------------------------------------------------------------------------

Clay Magalhães pri la preparoj al la 102-a UK en Seulo
[2016-12-16]
https://pola-retradio.org/2016/12/clay-magalhaes-pri-la-preparoj-al-la-102-a-uk-en-seulo/

Kun KKS, Konstanta Kongresa Sekretario, Clay Magalhães ni interparolas pri liaj postkongresaj vizitoj en Lisbono kaj Seulo, aparte pri la preparoj al la 102-a UK atentigante ankaŭ, ke la 31-an de decembro finiĝas la unua favorpreza aliĝperiodo al la UK-2017. La interparolo estis surbendigita dum la novembra Malferma Tago en Roterdamo. El la elsendo 16.12.2016 – 7’42”

--------------------------------------------------------------------------------

Terorista atenco en Berlino
[2016-12-20]
https://pola-retradio.org/2016/12/terorista-atenco-en-berlino/

Lunde vespere okazis laŭvica terorista atako, nun en Berlino. Ĉi-foje  estis uzita kamiono kun la pola registroŝildo. Ĝi masakirs partoprenatojn de la tiea Adeventa Bazaro. Pereis 12 personoj, 48 estas vunditaj, inkluzive de 18 personoj grave. Malsame al antaŭaj ĉi-specaj atencoj la kaŭzinto de la atako ne sinmortigis. Germanoj marde posttagmeze deklaris, ke ne temas pri la suspektita komence pakistanano haltigita pro civitana denunco, sed pri alia persono daŭre (kiam ni informas) troviĝanta libere, plej verŝajne armita. En la stirkabino de la kamiono estis retrovita la kadavro de la masakrita kaj pafmortigita pola stiristo.

El la elsendo 20.12.2016. Legas Krystyna – 0’52”

--------------------------------------------------------------------------------

Murdita la rusa ambasadoro en Turkio
[2016-12-20]
https://pola-retradio.org/2016/12/murdita-la-rusa-ambasadoro-en-turkio/

Andriej Karłow, la ambasadoro de Rusio mortis lastlunde pro la pafvundoj, kiujn li ricevis dum la parolado en la artgalerio  en Ankaro lige kun la fotoekspozicio „Rusio vidata de turkoj”. Lia atencinto, la turka policisto laboranta en la ĉefurbo de Turkio laŭte pravigis la motivon de sia ago kiel venĝon  pro rusa engaĝiĝo kaj la eventoj en Sirio kaj Aleppo.

El la elsendo 20.12.2016. Legas Krystyna – 0’31”

--------------------------------------------------------------------------------

E_elsendo el la 20.12.2016
[2016-12-21]
https://pola-retradio.org/2016/12/e_elsendo-el-la-20-12-2016/

Podkasto: Ludu en nova fenestro | Elŝutu

La 608-a E-elsendo ĉe www.pola-retradio.org el la 20.12.2016:

– Hodiau ni referencas al la Nitra UK enprograminte la sonscenon pri la Aŭtora Duonhoro de d-ro Ulrich Lins, kiu prezentis sian reredaktitan kaj komplektigitan per novaj materialoj libron „La danĝera lingvo”. Al tiu temo ni dediĉis la atenton en la antaŭmikrofona renkontiĝo kun d-ro Lins en la 568-a E-elsendo el la 29.07.2016. – La komencaj aktualaĵoj alportas bedaŭrindajn informojn pri novaj teroristaj atencoj okazintaj en Turkio kaj en Germanio. – En la sciencbultena temo ni informas pri laŭvica japana esplorsubvencio por pola esploristo okupiĝanta pri obezeco kaj tumoroj kun ĝi ligitaj. – Muzike akompanas nin hodiaŭ Kajto per sia kanto pri Blanka Turo el la KD Duope. – Aktualaĵoj kaj la sciencbultenaj informoj estas paralele legeblaj kaj aŭskulteblaj en la koncernaj retpaĝaj rubrikoj.

--------------------------------------------------------------------------------

Kristnaskaj kripetoj el Krakovo en la Etnografia Muzeo de Vroclavo
[2016-12-23]
https://pola-retradio.org/2016/12/kristnaskaj-kripetoj-el-krakovo-en-la-etnografia-muzeo-de-vroclavo/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 23.12.2016

--------------------------------------------------------------------------------

E_elsendo el la 23.12.2016
[2016-12-24]
https://pola-retradio.org/2016/12/e_elsendo-el-la-23-12-2016/

Podkasto: Ludu en nova fenestro | Elŝutu

La 609-a E-elsendo el la 23.12.2016 ĉe www.pola-retradio.org:

Mekanika kripeto el la loko Olsztyn apud Częstochowa

– En la hodiaŭa elsendo dominas temoj ligitaj kun la proksimiĝanta Kristnasko. – La kulturkronikaj informoj sciigas pri interesa ekspozicio en la prezidenta palaco en Varsovio dediĉita al la familiaj kutimoj kaj ritoj en la pola arto, inter kiuj estas ankaŭ tiuj ligitaj kun Kristnasko. La alia informo rilatas al la prezento de la kristnaskaj kripetoj el Krakovo en la Etnografia Muzeo de Vroclavo. – La E-komunuma segmento estas dediĉita al la evento en Vroclavo okazinta komence de decembro, dediĉita al la Beleco de E-parolo. – Nia felietono kovras la temojn ligitajn kun la finiĝanta Advento, kun la festaj kutimoj en Pollando, kun la difino de la dato ekde kiam ni festas Kristnaskon kaj kun la kutimo de kristnaskaj kripetoj, kiujn komencis en la 13-a jarcento s-ta Francisko. Nian informon akompanas foto de mekanika kripeto el la loko Olsztyn apud Częstochowa. – Adventan kanton plenumas seminarianoj de pastro Józef Zielonka, kristnaskajn kantojn kantas la pola ensemblo Mazowsze kaj la ensemblo Muzilanie. – La kulturkronikaj informoj kaj la felietono estas paralele legeblaj kaj aŭskulteblaj en la koncernaj rubrikoj de nia paĝo.

--------------------------------------------------------------------------------

Polaj kulturaj radikoj
[2016-12-24]
https://pola-retradio.org/2016/12/polaj-kulturaj-radikoj/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

--------------------------------------------------------------------------------

Pola cidroproduktado
[2016-12-27]
https://pola-retradio.org/2016/12/pola-cidroproduktado/

La tradicio de cidroproduktado radikas en Pollando en la 16-17-a jarcentoj. Ĝi malaperis en la postmilita periodo, sed de kelkaj jaroj ĝia produktado renaskiĝas. Post la milito la tuta produktado de hejmaj, tradiciaj  alkoholaĵoj estis malpermesita kaj monopolizita de la ŝtato. Tio alkondukis al la forgeso de la produktado floranta iam en nobelaj bienoj kaj en klostroj. Nun oni revenas al tio, kio estis farata iam, sed kvazaŭ de la komenco rekreante la polan cidromarkon. Laŭ pritaksoj poloj konsumis en 2015 18 milionojn da litroj da cidro, duoble pli ol en la pli frua jaro. Laŭ la Pola Konsilio de Vinproduktado reala estas la vendo egala al 80 milionoj da litroj jare. Lastnovembre la iniciato de la Societo de Cidroamantoj el la regiono de Lublino (la orienta Pollando) estis establita la unua modela, imitinda cidroproduktejo. Oni intencas instigi la lokajn hortikulturistojn, ke en la plej proksimaj jaroj la regiono imitu la italan Toskanion, se temas pri la cidroproduktado.

El la elsendo 27.12.2016. Legas Tomek – 1’12”

--------------------------------------------------------------------------------

40-jariĝo de Muzeo en Tykocin
[2016-12-27]
https://pola-retradio.org/2016/12/40-jarigo-de-muzeo-en-tykocin/

La 40-jarĝon de sia funkciado solenas nunjare la Muzeo en Tykocin en la nordorienta Pollando. Ĝi troviĝas en antikveca 17-jarcenta sinagogo okupiĝante i.a. pri kolektado de memoraĵoj ligitaj kun la vivintaj tie judoj. La konstruaĵo devenas el 1642 kaj estas unu en malmultaj ĉi-specaj objektoj en Pollando. Ĝi famas pro masonita predikejo kun malfrurenesancaj gipsaj ornamaĵoj kaj pentraĵoj. Dum la jubileaj solenaĵoj estis malfermita la restaŭrita salono de la granda sinagogo. La dujaraj modernigaj laboroj revenigis la aspekton de la ĉefa preĝosalono el la intermilita periodo. La rekreo de la historia interno estis ebla dank’ al konserviĝinta fotomaterialo. La Muzeo en Tykocin kiel unu el la unuaj en la lando komencis prezenti kulturon kaj tradicion de la juda socio. En ĝiaj kolektoj troviĝas ĉirkaŭ 4 mil muzeaj objektoj i.a. ligitaj kun la historio de Tykocin, kun elstara etnografo Zygmunt Gloger, kiu loĝis proskime de la urbo. Turistojn unuavice tamen logas la historia sinagogo kaj objektoj ligitaj kun la juda socio. Temas unuavice pri objektoj ligitaj kun la kutimoj de ŝabato kaj ĉiujaraj festoj: Pesaĥo, Sukoto, Ĥanuko, Purimo kaj pri ornamaĵoj de Torao. De jaroj la muzeo memorigas tradiciojn ligitajn kun ĉi tiuj festoj. Ĉiujare vizitas ĝin ĉ. 80 mil personoj. La Muzeo en Tykocin estas la filio de la Podlaĥia Muzeo en Bjalistoko.

El la elsendo 27.12.2016. Legas Tomek – 1’38”

--------------------------------------------------------------------------------

E_elsendo el la 27.12.2016
[2016-12-27]
https://pola-retradio.org/2016/12/e_elsendo-el-la-27-12-2016/

Podkasto: Ludu en nova fenestro | Elŝutu

La 610-a E-elsendo ĉe www.pola-retradio.org el la 27.12.2016:

40-jariĝo de la Muzeo en Tykocin

– En la literatura segmento ni prezentas la 49-an fragmenton de la romano „Quo Vadis” de pola Nobel-premiito Henryk Sienkiewicz en la E-traduko de Lidia Zamenhof. – Niaj komencaj aktualaĵoj koncernas la aktualajn informojn pri la pola cidroproduktado kaj la 40-jariĝon de la Muzeo en Tykocin, kiu estis solenita nunjare. – En la sciencbultena temo ni informas pri laŭvica japana esplorubvencio por pola esploristo okupiĝanta pri obezeco kaj tumoroj kun ĝi ligitaj. – Kun nia kolego, d-ro Maciej Jaskot ni interparolas pri du lastaj interlingvistikaj eventoj, kiujn li partopreni en la itala Milano kaj pola Dąbrowa Górnicza. Li informas krome pri jam planita konferenco en januaro 2017, kiu disvolviĝos kadre de Zamenhof-Jaro 2017. – Aktualaĵoj estas paralele legeblaj kaj aŭskulteblaj en la koncernaj retpaĝaj rubrikoj. Aparte audiĝas interparolo kun nia gasto.

--------------------------------------------------------------------------------

Amendita leĝo pri la Konstitucia Tribunalo
[2016-12-29]
https://pola-retradio.org/2016/12/amendita-lego-pri-la-konstitucia-tribunalo/

Prezidento Andrzej Duda subskribis lastlunde amendon de leĝo pri la Konstitucia Tribunalo akceptinte ĝin sen korektoj, post kiam voĉdonis por ĝi la Sejmo kaj la Senato. La nova leĝo ekvalidis en la tago de la prezidenta subskribo kaj estis publikigita lunde posttagmeze en la Oficiala Leĝoĵurnalo.  La amendo konsistas i.a. en tio, ke la Konstitucia Tribunalo devas laŭprincipe verdikti en plena konsisto kun almenaŭ 13 je 15 juĝistoj (ĝis nun temis pri 9). En la konsisto de 7 juĝistoj estos ekzamenataj i.a. konstituciaj plendoj kaj juraj demandoj de juĝistoj. La verdiktoj en la plena konsisto bezonas du trionojn de la voĉoj (ĝis nun sufiĉis plimulto). Datoj de la konsiderataj demandoj en la Konstitucia Tribunalo estos decidataj laŭ la sekvo de ilia alveno. Kontraŭ la amendo protestis la opozicio. Lastĵaŭde ministro por la eksterlandaj aferoj, Witold Waszczykowski direktis peton al la Venecia Komisiono pri opinio rilate la jurajn solvojn en la amendita leĝo, pravigante, ke la Konstitucia Tribunalo estas unu el la gravaj elementoj de la institucia ordo de la Respubliko kaj necesas laŭeble rapide meti finon al aperintaj kontraŭdiroj. Eŭropa Komisiono favore al Demokratio pere de leĝobservo estas la konsila organo de Konsilio de Eŭropo.

El la elsendo 29.12.2015. Legas Milada – 1’54”

--------------------------------------------------------------------------------

La pola ŝtato aĉetis la kolekton de la Fondaĵo de Czartoryski-princoj
[2016-12-30]
https://pola-retradio.org/2016/12/la-pola-stato-acetis-la-kolekton-de-la-fondajo-de-czartoryski-princoj/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 30.12.2016

--------------------------------------------------------------------------------

Jubileaj solenaĵoj lige kun la 140-a naskiĝdatreveno de Mieczysław Karłowicz
[2016-12-30]
https://pola-retradio.org/2016/12/jubileaj-solenajoj-lige-kun-la-140-a-naskigdatreveno-de-mieczyslaw-karlowicz/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 30.12.2016

--------------------------------------------------------------------------------

Ekspozicio de ĉina pentristo Yang Shuanglin en Vroclavo
[2016-12-30]
https://pola-retradio.org/2016/12/ekspozicio-de-cina-pentristo-yang-shuanglin-en-vroclavo/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 30.12.2016

--------------------------------------------------------------------------------

E_elsendo el la 30.12.2016
[2016-12-31]
https://pola-retradio.org/2016/12/e_elsendo-el-la-30-12-2016/

Podkasto: Ludu en nova fenestro | Elŝutu

La 611-a E-elsendo el la 30.12.2016 ĉe www.pola-retradio.org:

Kolekto de la Fondaĵo de Czartoryski-princo

– La elsendon komencas riĉa kultura kroniko, en kiu ni informas pri la jubileaj solenaĵoj en Filharmonio de Szczecin lige kun la 140-a naskiĝdatreveno de ĝia patrono, Mieczysław Karłowicz; pri la aĉeto fare de la ŝtato de la nepritakseble valora kolekto de la Fondaĵo de Czartoryski-princoj riĉigonta la Nacian Muzeon en Krakovo kaj pri ekspozicio de ĉina pentristo Yang Shuanglin en Vroclavo; – Laŭ la informoj de GK-oj de UEA ni informas pri la serĉado de kandidatoj por la nova redaktoro de la revuo Esperanto. Komence de la elsendo ni memorigas pri la finiĝonta morgaŭ unua favorpreza aliĝkotizo al la 102-a Universala Kongreso de Esperanto en Seulo, Koreio. – En la fino ni proponas leterkestan renkontiĝon. – Muzike aŭdiĝas fragmento el Episode at a Masquerade Op. 41 de Mieczysław Karłowicz. Ni prezentas krome Esperantan Sambon de Dino Boladao el Brazilo „Omaĝo Zamenhof”. – La akompana foto al la informo pri la elsendo koncernas kolekton de la Fondaĵo de Czartoryski-princoj, kiun aĉetis la pola ŝtato. La kulturkronikaj informoj estas paralele legeblaj kaj aŭskulteblaj en la koncerna rubriko de nia paĝo.

--------------------------------------------------------------------------------
