Kion timas poloj sojle de 2025
[2025-01-05]
https://pola-retradio.org/2025/01/kion-timas-poloj-sojle-de-2025/

Pli ol 60 procentoj de poloj sentas timojn lige kun la 2025-a jaro. Pli ol 51 procentoj de la respondintoj en la enketo de „Dziennik – Gazeta Prawna” plej multe timas la entiron de Pollando en militon, eskalon de la konflikto en Oriento kaj malpliboniĝon de la financa situacio. Polojn en pli ol 23 procentoj enzorgigas la malpliboniĝo de la sanprotekto kaj intensiĝo de misinformoj en la publika spaco. Sur pliaj lokoj plasiĝis firmiĝo de disputoj pri justeco, intensiĝo de la politika krizo. Laŭ eksperto el la Fakultato pri la Polikikaj Sciencoj kaj Ĵurnalismo de Adam Mickiewicz-universitato en Poznano homoj ne plene kontentas pri direkto, kiun celas nia ŝtato kaj la tuta regiono de la centra-orienta Eŭropo.

El la elsendo 05.01.2025. Legas Milada – 01′ 07″

--------------------------------------------------------------------------------

Sojle de la 2025-a jaro
[2025-01-05]
https://pola-retradio.org/2025/01/sojle-de-la-2025-a-jaro/

La 2025-a jaro aŭguriĝas kiel jaro de gravaj eventoj en la mondo, en Pollando. En la komenciĝanta jaro atendas nin esencaj iniciatoj kaj decidoj, kiuj influos politikon, ekonomion. La 1-an de januaro 2025 Pollando tranprenis la prezidadon en la Konsilio de la Eŭropa Unio. La gvidideo de la pola prezidenteco estas „Eŭropo – sekurecon!”. Ĝi rilatas al sekureco diversdimensia – de ekstera tra energetika kaj ekonomia ĝis nutraĵa, sanprotekta, informadika kaj interna. Ekde la 1-a de januaro 2025 Bulgario kaj Rumanio eniris la sferon Schengen. Tio signifas forigon de la kontinenta limkontrolo kun ĉi tiuj landoj, ebligonta liberan moviĝon de personoj, varoj kaj servoj inter ili kaj la ceteraj ŝatatoj el Schengen-sfero. La 20-an de januaro 2025 Donald Trump estos ĵuroficigita kiel la 47-a prezidento de Usono, inaŭguronte sian duan prezidentan oficperiodon. En Eŭropo Germanio en februaro elektos novan Bundestag, kio influos kiu fariĝos nova germana kanceliero. En majo en Pollando devos okazi la prezidentaj balotoj, en kiuj poloj elektos la sekvanton de Andrzej Duda, kiu finas la 2-an oficperiodon. En Pollando organiziĝas la civitana movado defendanta demokration, Movado por Protekti la Balotojn. En novembro 2025 en Belém, Brazilo okazos la 30-a Konferenco de la Flankoj de la Kadra Konvencio de la Unuiĝintaj Nacioj pri klimato. Belém estis elektita kiel aparta loko por reliefigi la ŝlosilan signifon de ĉi tiu regiono por la monda klimato.

El la elsendo 05.01.2025. Legas Milada kaj Krystyna – 02′ 32″

--------------------------------------------------------------------------------

Papo Francisko por Monda Tago de Paco
[2025-01-05]
https://pola-retradio.org/2025/01/papo-francisko-por-monda-tago-de-paco/

La 1-an de januaro 2025 la papo Francisko dum la Anĝelusa preĝo en Vatikano memorigis, ke laŭ la iniciato de sankta papo Paŭlo la 6-a la Novjara Tago estas solenata kiel Monda Tago de Paco. Francisko renovigis sian alvokon lanĉitan dum la inaŭguro de la Sankta Jaro 2025, ke oni nuligu ŝuldojn rilate al la plej malriĉaj ŝtatoj. Papo Francisko dankis pro preĝoj kaj engaĝiteco flanke de diocezaj kaj paroĥaj komunumoj, ekleziaj societoj kaj grupoj favore al paco en la tuta mondo. La papo alvokis al preĝoj por fini batalojn kaj al porpacaj agadoj favore al Ukrainio, Sfero de Gazo, Isrealo, Birmo, Norda Kivuo. Favore al multaj nacioj, sur kies teritorioj daŭras la milito.

El la elsendo 05.01.2025. Legas Milada Krystyna – 0′ 55″

--------------------------------------------------------------------------------

Internacia Jaro de la Kvantuma Scienco kaj Teknologio
[2025-01-05]
https://pola-retradio.org/2025/01/internacia-jaro-de-la-kvantuma-scienco-kaj-teknologio/

Unuiĝinraj Nacioj proklamis la 2025-an jaron kiel Internacian Jaron de la Kvantumo Scienco kaj Teknologo. La tutjara, tutmonda iniciato celas omaĝi la kontribuon de la kvantuma scienco al la teknologia progreso dum la lasta jarcento, al la globskala konscio pri ĝia signifo por la ekvilibra evoluo en la 21-a jarcento. La Jaro kongruas kun la 100-jariĝo de la moderna kvartuma mekaniko, teorio priskribanta la konduton de materio kaj energio en la atoma kaj subatoma skaloj, kiu ebligis kreiĝon de multaj plej gravaj teknologioj en la mondo. Dum la lastaj 100 jaroj la kvantuma teorio fundamentis fizikon, kemion, inĝenierion kaj biologion, evoluigis la modernan elektronikon kaj globskalan komunikadon. Inventaĵoj kiel tranzistoroj, laseroj, magnetoj de maloftaj terprovizoj, LED-diodoj, teknologioj, kiuj ebligis kreiĝon de Interreto, komputiloj, sunĉeloj, magneta rezonanco kaj globskala navigado ekzistas dank’ al la kvantuma mekaniko. Vasta subteno por Kvantuma Scienco kaj Teknologio signalas la bezonon firmigi la eduk-, esplor- kaj evoluigan povon de registaroj por disvolvi la kvantumajn sciencojn kaj teknologiojn avantaĝe por la homaro.

El la elsendo 05.01.2025. Legas Barbara – 01′ 40″

--------------------------------------------------------------------------------

Tomasz Miller, laŭreato de la konkurso Populariganto de la Scienco
[2025-01-05]
https://pola-retradio.org/2025/01/tomasz-miller-laureato-de-la-konkurso-populariganto-de-la-scienco/

En 2024 plian fojon laŭreto de la konkurso „Populariganto de la Scienco”, ĉi-foje en la kategorio „Sciencisto”, fariĝis nia redakcia kolego Tomasz Miller el Kopernik-centro de Interbranĉaj Esploroj de la Jagelona Universitato. Kiel substrekis membroj de la konkursa kapitulo li ricevis la distingon pro „bildigado de la beleco de la abstraktaj strukturoj de matematiko kaj fizkilo kaj ilia profunda ligo kun la Universo. Pro la pasia eksplikado de problemoj tiom hermetaj kiel Riemann-hipotezo, geometrio de kurbiĝinta tempospaco, interpretoj de kvantuma mekanio aŭ ekzotikaj nombrosistemoj. En siaj dankvortoj dum la transpreno de la premio Tomasz Miller diris: „Bertrand Russel skribis, ke matematiko konforme prezentata distingiĝas per pura beleco, simila al beleco de skuptaĵo kaj tiu beleco malgraŭ cirkulantaj opinioj pri hermeteco de matematiko estas alirebla al ĉiuj interesiĝantoj. Ne necesas esti matematikisto por ĝin ĝui. Same kiel ne necesas esti artisto por ĝui arton. Kaj miaj popularigaj spertoj plene konfirmas tion. Matematiko interesas homojn”.

El la elsendo 05.01.2025. Legas Barbara – 01′ 31″

--------------------------------------------------------------------------------

Boguslaw (Esu Peranto) Ubik-Perski intervjuas  sian AI-asistantinon, Aida
[2025-01-05]
https://pola-retradio.org/2025/01/boguslaw-esu-peranto-ubik-perski-intervjuas-sian-ai-asistantinon-aida/

Granda suprizo estis intervjuo, kiun la Redakcio ricevis de sia aŭskultanto, Bogusław (Esu Peranto) Ubik-Persk i. LIa antaŭmikrofona gasto estas AI-asistantino, Aida, kiu i.a. esprimas siajn opiniojn pri la laboro de nia redakcio.

Intervjuis Boguslaw (Esu Peranto) Ubik-Perski

El la elsendo 05.01.2025 – 07′ 21″

--------------------------------------------------------------------------------

E_elsendo el la 05.01.2025
[2025-01-05]
https://pola-retradio.org/2025/01/e_elsendo-el-la-05-01-2025/

Podkasto: Ludu en nova fenestro | Elŝutu

En la 1370-a E_elsendo el la 05.01.2025 ĉe www.pola-retradio.org:

Feliĉan, Sukcesplenan kaj Prosperan 2025 !!!!

• Nian unuan en la Nova Jaro elsendon komence plenigas informoj pri iuj gravaj eventoj en la mondo kaj en Pollando 2025. Ni informas pri la papa mesaĝo por la Monda Tago de Paco; pri tio, kion timas poloj sojle de 2025 kaj pri iliaj opinioj; pri tradiciaj Epifaniaj paradoj 2025 en Pollando kaj en la mondo. • En scienca bulteno ni informas pri la Internacia Jaro de Kvantuma Scienco kaj Teknologio proklamita de la Unuiĝintaj Nacioj; pri la distingo de nia redakcia kolego Tomasz Miller en la plebiscito por la Populariganto de la Scienco 2024 en la kategorio „Sciencisto”. • Ni dankeme citas el la unuaj mesĝoj de niaj aŭskultantoj venintaj jam jarkomence. Fine ni prezentas specialan intervjuon por la elsendo, kiun nia aŭkultanto Boguslaw (Esu Peranto) Ubik-Perski el Germanio faris kun sia AI-asistantino, Aida. • Muzike akompanas nin fragmente la kanto “Novjaro” de Martin kaj la Talpoj, pola kristnaska kanto pri Tri Reĝoj celantaj Bet Leĥemon, kiun kantas Anna Osmakowicz kaj kanto de SunoAI por la vortoj de Erika Godó „Novjaro estas nova espero”. • La programanoncon akompanas interreta foto bildiganta unu el la Epifaniaj paradoj en Pollando ĉe la startoloko apud la varsovia Kopernik-monumento. • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. Pere de jutubo https://www.youtube.com/results?q=pola+retradio&sp=CAI%253D , konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Surrokaj desegnaĵoj en neolitikaj minejoj en Krzemionki
[2025-01-10]
https://pola-retradio.org/2025/01/surrokaj-desegnajoj-en-neolitikaj-minejoj-en-krzemionki/

Krzemionki en la Sanktakruca Montaro en la suda Pollando ekde 2019 troviĝas en la Listo de la Monda Kulturheredaĵo de Unesko. Ĝi estas la plej granda en la mondo komplekso de prahistoriaj minejoj de stria siliko kaj samtempe ĝi estas unu el la plej gravaj arkeologiaj esplorlokoj en Pollando. Meze de januaro komenciĝos tie esploroj pri la surrokaj desegnaĵoj de neolitikaj ministoj. La minejoj kreiĝis antaŭ ĉirkaŭ 5 mil jaroj lime de neolitiko kaj frua bronza epoko. Sciencistoj el la Historia-Arkeologia Muzeo en Ostrowiec Świętokrzyski kaj Arkeologia kaj Etnologia Instituto de la Pola Sciencakademio volas detekti nevideblajn detalojn de pentraĵoj kaj difini ilian originan aspekton. La piktogramoj estis faritaj ĉefe per lignokarbo, kiu servis por lumigi la minejajn tunelojn. La projekto celas ankaŭ protekti ekzitantajn desegnaĵojn. Grupo de la plej spektaklecaj pentraĵoj estis malkovrita en Krzemionki fine de la 20-aj jaroj de la 20-a jarcento, sed ne transdaŭris ĝis hodiaŭ. Reproduktoj de kelkaj desegnaĵoj, kiuj prezentas kapon de bovo, plandumspuron kaj boaton estas videblaj en la monografio pri Krzemionki el 1939. Post la 2-a mondmilito estis malkovrita ankoraŭ unu piktogramo, kiu estas logosigno de la Historia-Arkeologia Muzeo en Ostowiec Świętokrzyski. Tio estas la t.n. Granda Patrino aŭ prapatrino, kiu plej verŝajne bildigas la homan silueton kaj de iuj esploristoj estas interpretata kiel neolitika duondio.

El la elsendo 10.01.2025. Legas Tomek – 01′ 46″

--------------------------------------------------------------------------------

Reĝaj insignoj de polaj reĝoj retrovitaj en Vilno
[2025-01-10]
https://pola-retradio.org/2025/01/regaj-insignoj-de-polaj-regoj-retrovitaj-en-vilno/

La sepultaj kronoj de la pola reĝo Aleksander Jagiellończyk kaj du polaj reĝinoj estis retrovitaj en la subterejoj de la vilna katedralo de s-taj Stanislao kaj Vladislavo. Temas pri nepritakseble valoraj trezoroj por la pola kaj litova historio. Ili estis kaŝitaj en 1939 baldaŭ post la eksplodo de la 2-a mondmilito. La kripton kun la teraj korporestaĵoj de la reĝo Aleksander Jagiellończyk kaj la du edzinoj de la reĝo Sigismundo Augusto – Barbara Radziwiłówna kaj Elżbieta Habsburg estis malkovritaj jam en 1931 lige kun la granda inundo plaginta la urbon. Sed nur nun, la 16-an de decembro 2024, en la katedrala subterejo estis malkovrita sekreta kaŝejo kun tri sepultaj kronoj. La informo pri tio venis nur en la ĵusaj tagoj. Krom la kronoj, kiuj estis faritaj postmorte kiel elemento de la postmortaj vestoj, en kiuj estis sepultitaj la regantoj, estis retrovitaj i.a. ĉeno, medaliono kaj ĉerkotabulo de Elżbieta Habsburg, du ĉerkotabuloj de Barbara Radziwiłówna. Krome oni retrovis sceptron, la reĝan pomon, votoferojn kiel tri ringojn, orelringojn, krucojn. Estis trovita ankaŭ la ĉerkotabulo de la vilna episkopo Benedykt Woyna. Ĉiuj ĉi objektoj estos subigitaj nun al la konservistaj kaj esploroj laboroj, nur poste povos esti prezentitaj al la publiko. Por la historio de Pollando kaj Litovio la malkovro apartenas al la plej signifaj eventoj dum multaj lastaj jaroj.

El la elsendo 10.01.2025. Legas Maciek – 01′ 45″

--------------------------------------------------------------------------------

E_elsendo el la 10.01.2025
[2025-01-10]
https://pola-retradio.org/2025/01/e_elsendo-el-la-10-01-2025/

Podkasto: Ludu en nova fenestro | Elŝutu

En la 1371-a E_elsendo el la 10.01.2025 ĉe www.pola-retradio.org:

• Unu el la gravaj eventoj de la 2025-a jaro en Pollando estas la miljara datreveno de la kronceremonio de la unua pola reĝo, Bolesław Chrobry. Kiu li estis? Tion ni proksimigas en nia felietono kaj samtempe ni informas pri planataj eventoj ligitaj kun ĉi tiu datreveno en kulturkroniko. • La kulturkronikaj informoj rilatas ankaŭ al la komenciĝontaj en la ĵusaj tagoj detektaj esploroj pri la surrokaj desegnaĵoj de neolitikaj ministoj en la loko Krzemionki; al la retrovitaj sepultaj kronoj de polaj reĝoj en la vilna katedralo. • La E-komunumaj informoj rilatas al la unua laŭreato de la premio Grégoire Martens, kiu fariĝis Stela Besenyei-Merger. En jutuba UEA-kanalo intervjas ŝin Mark Fettes: https://www.youtube.com/watch?v=eFkDDKazilU . Ni informs pri la prokrastita ĝis 15.01.2025 unua favorpreza aliĝperiodo al la nunjara hispana E-Kongreso: https://kongreso.esperanto.es/ . • Muzike akompanas nin Martin kaj la Talpoj per fragmento de la kanzono „Tempo” el la albumo Vestiĝoj, bita albumeto kunproduktita kun Vinilkosmo. Kaj Tiel Plu ankaŭ en fragmento prezentas sian kanton „Turto havas naŭ plumetojn” el la CD „Surplacen venu vi”. La programinformon akompanas interreta poŝtkarta foto laŭ pentraĵo de Jan Matejko pri la unua reĝo de Pollando, Bolesław Chrobry. • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

1025. La naskiĝo de la Reĝolando
[2025-01-10]
https://pola-retradio.org/2025/01/1025-la-naskigo-de-la-regolando/

Ekde la 15-a de januaro 2025 en la Varsovia Muzeo pri la Historio de Pollando estos rigardebla ekspozicio „1025. La naskiĝo de la Reĝolando”. Tio estas la unua el la serio da kulturaj eventoj en Pollando lige kun la miljariĝo de la kronceremonio de la unua pola reĝo, Bolesław Chrobry (Boleslao la Brava). Pli ol 500 frumezepokaj eksponaĵoj fundamentas unikan rakonton pri la radikoj de la pola ŝtato. La ekspozicio ebligas en unu loko rigardi arkeologiajn objektojn ligitajn kun la ĉiutaga vivo, medicino, antaŭkristanaj kredoj de la loĝantoj kaj valoregajn objektojn de la ormetia arto. La ekspozicio estas riĉigita aldone per pli ol 300 eksponaĵoj el la kolekto de la Muzeo de la Unuaj Piastdinastiaj Regantoj ĉe la lago Lednica, la unusola en Pollando subĉiela parko kun arkeologia, etnografia kaj naturscienca karaktero. Ĝi troviĝas proksime al la unua ĉefurbo de Pollando, Gniezno. La ekspozicio pri la Piastdinastia Reĝolando konsistas el 6 segmentoj kaj kompletigas ĝin interaktivaj postenoj, inkluzive de interagaj, kiuj ebligas ĝui aromon, tuŝi objektojn, aŭdi sonojn, konatiĝi kun infografiko.

El la elsendo 10.01.2025. Legas Maciek – 01′ 28″

--------------------------------------------------------------------------------

La unua reĝo de Pollando, Bolesław Chrobry
[2025-01-10]
https://pola-retradio.org/2025/01/la-unua-rego-de-pollando-boleslaw-chrobry/

La unua reĝo de Pollando, Bolesław Chrobry (Boleslao la Brava) eniris la historion kiel brila batalanto kaj estas simbolo de forta Pollando, en liaepoka Eŭropo. La malnovpola vorto >chrobry< signifis iam homon kuraĝan, bravan kaj netimigeblan. Per ĉi tiuj trajtoj distingiĝis la unua pola reĝo – konsidrante la epokon en kiu li vivis kaj regis. Li naskiĝis en la 966-a aŭ 967-a jaro (la unua dato estas konsiderata kiel la baptojaro, la jaro de kristanigo de Pollando) kiel la unua filo de princo Mieszko la 1-a kaj lia edzino Dobrawa el Ĉeĥio. La junaĝon li pasigis en la germana kortego, konforme al la decido farita dum la konsilio en Kvedlinburgo en 973, kiun partoprenis la imperiestro Otton la 1-a, la ĉeĥa princo Boleslao la 1-a kaj la princo de Pollando, Mieszko la 1-a. Boleslao la Brava transprenis la regadon en 992 forpelinte la pretendantajn al la pola trono la duan edzinon e la patro, vicpatrinon Oda kaj ŝiajn filojn kaj kontraŭbatalinte internajn aliancanojn de Oda. Boleslao la Brava estis pledanto por kristanigaj misioj, i.a. sur la teritorioj de prusoj, vidante en tio la okazon konkeri ilin. Komence la ĉeĥa episkopo, Wojciech (Adalberto) estis sendita norden por kristanigi la slvanan tribon veletoj, sekve li kun la sama misio direktiĝis al la ĉirkaŭaĵoj de Elbląg (latine Elbinga) por konverti prusojn. Tie li estis murdita. Boleslao la Brava elaĉetis la korpon de la episkopo paginte tiom da oro kiom pezis lia korpo. La episkopo Wojciech estis sepultita en la Katederalo de Gniezno – la unua ĉefurbo de Pollando – kaj baldaŭ poste kanonizita, t.e. proklamita kiel sanktulo. Tio estis tre prestiĝa evento por la juna kristana ŝtato. En la 1000-a jaro al Gniezno, al la tombo de la sanktulo venis pilgrime la germana imperiesto Otton la 3-a. Dum la okazinta tie solena konsilio li simbole enmanigis al Boleslao la Brava siajn imperiestrajn insignojn kiel esprimon de la favoro por la kronceremonio de la pola princo. Otton la 3-a intencis ankaŭ investi Boleslaon superulo de Slavio, unu el la regionoj, kiu laŭ la vizio de la imperiestro estis formonta kun Italio, Galio kaj Germanio koheran universalan imperion. Dum Gniezno-koncilio estis deciditaj tri novaj episkopejoj en Wrocław, Kołobrzeg kaj Kraków. Krome oni decidis pri la geedziĝo de la filo de Boleslao la Brava, Mieszko kaj la nevino de la imperiestro, Rycheza. Post la baldaŭa morto de Otton la 3-a (1003) la polaj-germanaj rilatoj ŝanĝiĝis. La nova imperiestro estis kontraŭulo de Boleslao la Brava, kiu ankoraŭ pli frue konkeris Luzacion. La konflikto eksplodis, kiam Chrobry estis atakita de soldatoj de Henriko, la novelektita germana imeriestro. Unu jaron poste Boleslao konkeris Ĉeĥion kaj revenĝe Henriko alianĉiĝinte kun ĉeĥoj kaj paganaj veletoj sturms Poznanon. La bataloj daŭris 15 jarojn. Oni subskribis tri pactraktatojn kaj ĉiam ilia objekto estis Luzacio kaj Milsko. Komence forrabitaj de Pollando teritorioj revenis al ĝi kiel vasala tero, por fine en 1018 baze de pactraktato en Budziszyn ili fariĝis parto de la pola ŝtato. Post la milito kontraŭ germana imperio Boleslao la Brava organizis batalekspedicion kontraŭ Kievon por helpi al sia bofilo Świętopełek en ties batalo por la trono kun la frato Jarosław. La unua ekspedicio ne sukcesis, sed rezulte de la dua Świętopełek transprenis la regadon, tiel vastigante sur ĉi tiuj teritorioj la polajn influojn. La decida fariĝis la batalo apud Wołyń en kiu Boleslao la Brava disbatis la kievajn trupojn. Revenvoje Boleslao reakiris ankaŭ la teritorion Grody Czerwieńskie (ruĝaj burgoj) perditaj ankoraŭ de lia patro Mieszko la 1-a. La regado de Boleslao la Brava daŭris pli ol tri jardekojn ĝis lia morto la 17-an de junio 1025. La reĝo estis sepultita en la Ora Kapelo de la Katedralo en Poznano. La kronceremonio okazis laŭ iuj hiotezoj mallonge antaŭ lia morto en aprilo. Tamen aliaj asertas, ke Boleslao la Brava estis kronita kiel la reĝo jam en la 1000-a jaro kaj 25 jarojn poste la ceremnio estis nur renovigita.

El la elsendo 10.01.2025. Legas Barbara – 06′ 17″

--------------------------------------------------------------------------------

E_elsendo el la 15.01.2025
[2025-01-15]
https://pola-retradio.org/2025/01/e_elsendo-el-la-15-01-2025/

Podkasto: Ludu en nova fenestro | Elŝutu

En la 1372-a E_elsendo el la 15.01.2025 ĉe www.pola-retradio.org:

• Hodiaŭ kun nia antaŭmikrofona gasto, Rico Giacometto ni rerigardas al lia poststuda estado en Varsovio, sed unuavice ni koncentriĝas pri lia finlaboraĵo farita dum la Interlingvistikaj Studoj en Poznano. Ĝi aperis lastatempe en edukado.net en la rubriko diplomlaboraĵoj – Dedistanca edukado en Esperanto: la programo Ekparolu! • La menciitaj en la interparolo retaj kursoj en Londona E-klubo en januaro denove startas: https://londonaesperantoklubo.com/online-esperanto-courses.html . • En la komencaj aktualaĵoj ni informas pri nova funkcio de la eksa pola ĉefministro en la EU kiel prezidanto de EKR; pri la raporto de Monda Ekonomia Forumo – WEF dediĉita al enlaborigiteco kaj AI; pri la parolstato de la pola lingvo en la monda skalo. • En la scienca rubriko ni informas pri profesia distingo ASHA Fellow por la pola logopediistino, prof. Katarzyna Węsierska. • Muzike akompanas nin pola kanzono en E-vesto, kiun kantas Jadwiga Dzięgielewska kaj ni citas el la konata kanto de JoMo „Lernu nun” el la KD eldonita de Vinilkosmo. La programanoncon akompanas interreta foto de iuj profesoroj kaj prelegantoj dum la solenaĵo finanta la lastan studojaron pri interlingvistiko en Poznano. • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

La pola lingvo parolata
[2025-01-15]
https://pola-retradio.org/2025/01/la-pola-lingvo-parolata/

Laŭ la donitaĵoj de la Ministerio por la scienco kaj supera edukado la polan lingvon en la tuta mondo uzas ĉirkaŭ 45 milionoj da personoj. Plej multaj en Pollando. La pola lingvo havas la ofican satuson en Pollando kaj estas unu el la oficaj lingvoj de la Eŭropa Unio, sed ĉi tiun statuson ĝi ne havas aliloke. Tio ne signifas tamen, ke ĝi ne estas agnoskita loke. Kiel ekzemplo servas la brazila komunumo Aurea en la ŝtato Rio Grande do Sul, en la urbo São Mateus do Sul aŭ en la komunumo Mallet. Tie koncentriĝas la signifa laŭnombre pola malplimulto kaj idoj de la polaj enmigrantoj. Multaj el ili daŭre uzas la polan lingvon. Multaj pollingvanoj vivas ankaŭ i.a. en Germanio, Litovio, Belorusio, Norvegio, Islando, Kanado, Usono, Kazaĥio, Aŭstralio, Svedio, Argentino. Signifa parto de personoj parolantaj eksterlande la polan lingvon estas elmigrintoj. Kiel ekzemplo povas servi la pola kolonio ĉirkaŭ Ĉikago en Usono, kiu kultivas la polajn tradiciojn kaj klopodas konservi la lingvon de la prauloj. La polan lingvon flegas idoj de poloj ekzilitaj al la fora oriento, al Siberio dum la rusa anekso de Pollando, dum la sovetia dominado post la 2-a mondmilito. La pola lingvo kvankam ne apartenas al la plej popularaj lingvoj de la mondo estas samtempe la plej populara okcidentslava lingvo kaj la dua plej ofte uzata slava lingvo post la rusa. Ĝia populareco kreskas. Laŭ diversaj raportoj ĉiam pli multaj personoj en la mondo alprenas la decidon lerni la polan lingvon. Ekzemple por studi en polaj altlernejoj.

El la elsendo 15.01.2025. Legas Milada – 02′ 26″

--------------------------------------------------------------------------------

Nova prezidanto de la partio de Eŭropaj Konservativuloj kaj Reformantoj
[2025-01-15]
https://pola-retradio.org/2025/01/nova-prezidanto-de-la-partio-de-europaj-konservativuloj-kaj-reformantoj/

La eksa ĉefministro de Pollando, Mateusz Morawiecki estis unuanime elektita kiel la prezidanto de la partio de la Eŭropaj Konservativuloj kaj Reformantoj, EKR. La decido estis alprenita dum ĝia brusela kunveno. Proponis lin la ĉefministro de Italio, Giorgia Meloni. Ŝi estis la prezidantino de la partio ekde 2020. EKR estas la unia politika partio kun dekstrula karaktero. En ĝian konsiston eniras i.a. Juro kaj Justeco el Pollando, Fratelli d’Italia el Italio, la Civitana Demokrata Partio ODS el Ĉeĥio kaj svedaj demokratoj. Estis deklarite, ke marde estis aliĝontaj la rumana AUR kaj la franca IDL. La partnera por EKR estas la usona Respublikana Partio. Dum la gazetara konferenco Morawiecki prezentis la prioritatojn de sia prezidanteco. La unua estas firmigi la naciajn ŝtatojn en la unia strukturo. Kiel la duan li menciis prudentosintenton, kio ligiĝas kun la fakto, ke multa burokrateco kaj uniaj direktivoj katenas entreprenemon kaj konkurencon. Kiel partio proksima al la usonaj respublikanoj EKR kunbatalos por ke la prudento dominu en la mastrumado. Morawiecki aldonis, ke la Eŭropaj Konservativuloj kaj Reformantoj batalos por parollibereco kaj kontraŭ cenzuro. Morawieki substrekis, ke la volo de la eŭropaj nacioj devas decidi, kiu gajnas en demokratio kaj ne la bruselaj burokratoj. Li deklaris fari ĉion, por ke la Eŭropaj Konservativuloj kaj Reformantoj estu ĉiam pli fortaj en Eŭropo kaj en la mondo.

El la elsendo 15.01.2025. Legas Milada – 02′ 24″

--------------------------------------------------------------------------------

Raporto de WEF pri enlaborigiteco kaj AI
[2025-01-15]
https://pola-retradio.org/2025/01/raporto-de-wef-pri-enlaborigiteco-kaj-ai/

Kiel informas raporto de la Monda Ekonomia Forumo – WEF, 41 procentoj de la firmaoj en la mondo planas redukti la enlaborigitecon lige kun la aŭtomatigo de la taskoj fare de Artefarita Intelekto. La raporto bildigas, ke la plej novaj teknologioj, inkluzive de la genera AI signife transformas branĉojn kaj realigadon de la taskoj en diversaj sektoroj. La genera AI estas teknologio kapabla kreigi originalajn enhavojn – tekstojn, bildojn kaj aliajn materialojn – baze de simplaj komisioj de utiligantoj. Plej endanĝerititaj de maldungo estas poŝtaj operatoroj, plenumsekretarioj aŭ specialistoj pri salajroj. Kvankam AI kondukas al limigo de la fizikaj laborpostenoj en iuj sektoroj la firmoj ne planas tutece anstatŭi homojn per maŝinoj. 77 procentoj de la enketitaj entreprenistoj intencas alikvalifikigi siajn laborantojn kaj altigi iliajn kvalifikojn en la periodo 2025-2030. Kvankam en multaj sektoroj laborreduktoj estas neeviteblaj la bezonateco je specialistoj ligitaj kun la evoluigo de AI dinamike kreskas. Preskaŭ 70 procentoj de la firmaoj planas dungi specialistojn kun kapabloj projekti kaj fajnigi AI-instrumentojn. Pli ol 62 procentoj serĉas personojn kapablajn efike kunlabori kun AI-teknologio. Laŭ longdaŭra perspektivo la ŝlosila defio restas trovo de ekvilibro inter aŭtomatigo kaj konservo de konforma nivelo de enlaborigiteco.

El la elsendo 15.01.2025. Legas Maciek – 01′ 53″

--------------------------------------------------------------------------------

Prof-ino Katarzyna Węsierska kun la premio ASHA Fellow
[2025-01-15]
https://pola-retradio.org/2025/01/prof-ino-katarzyna-wesierska-kun-la-premio-asha-fellow/

Profesorino Katarzyna Węsierska, el la Silezia Universitato en Katowice kiel la unua pola legopediisto ricevis prestiĝan profesian premion, atribuatan de American Speech-Language-Hearing Association. La asocio okupiĝas pri la sciencoj koncernantaj komunikadon kaj parolperturbojn. Por akiri la titolon ASHA Fellow la kandidato devis pruvi esceptajn atingaĵojn, kun esenca signifo same por la profesia socio kiel ankaŭ ekster ĝi. La distingo estas atribuata al personoj, kiuj per sia laboro signife influas la evoluon de la scienco, praktiko kaj edukado koncerne parolon, lingvon, aŭdokapablon kaj familiarajn sferojn. Krome la laŭreatoj devis distiniĝi kiel avanuloj, novigantoj aŭ mentoroj, kiuj kontribuas al la evoluo de la profesio kaj ĝia pozitiva influo je la socio. La premion prof-ino Katarzyna Węsierska transprenis dum la ĉiujara Kongreso de ASHA. Dum ĝi ŝi prezentis la rezultojn de esploroj, kiuj rilatas al la ŝanĝo de sinteno al la balbultado en Pollando, kiujn ellaboris la kunkreita de ŝi interbranĉa kolektivo. Iuj el ŝiaj esploroj konfirmis, ke personoj balbutantoj ne volas specialan traktadon, sed en la komunikado gravas por ili engaĝiteco de interparolanto, kiu koncentriĝu pri ilia eldirata mesaĝo. Aliaj esploroj koncernis subtenajn helpoformojn en interparolo kun balbutanta infano. La rezultoj sumiĝas al tio, ke necesas pacience atendi ĝis kiam infano finos sian eldiron. La klopodoj helpocele fini eldiron anstataŭe de la infano ne estas helpaj.

El la elsendo 15.01.2025. Legas Maciek – 01′ 56″

--------------------------------------------------------------------------------

Kun Rico Giacometto pri la temo de lia finlaboraĵo pri Interlingvistikaj Studoj
[2025-01-15]
https://pola-retradio.org/2025/01/kun-rico-giacometto-pri-la-temo-de-lia-finlaborajo-pri-interlingvistikaj-studoj/

Hodiaŭ kun nia antaŭmikrofona gasto, Rico Giacometto ni rerigardas al lia poststuda estado en Varsovio, sed unuavice ni koncentriĝas pri lia finlaboraĵo farita dum la Interlingvistikaj Studoj en Poznano. Ĝi troviĝas en edukado.net en la rubriko diplomlaboraĵoj – “Dedistanca edukado en Esperanto: la programo Ekparolu!”

Interparolis redaktorino Barbara Pietrzak

El la elsendo 15.01.2025 – 11′ 28″

--------------------------------------------------------------------------------

Historia kolornamaĵo publike prezentita en la Podlaĥia Muzeo
[2025-01-20]
https://pola-retradio.org/2025/01/historia-kolornamajo-publike-prezentita-en-la-podlahia-muzeo/

En januaro 2025 la Podlaĥia Muzeo en Bjalistoko prezentas kiel historian objekton de la monato la 12-jarcentan kolornamaĵon, kiu estis trovita dum la arkeologiaj laboroj en la loko Daniłów Mały proksime al la urbo Łapy. Ĝi konsisitas el vitraj bidoj, kupraj pendaĵoj kaj krucoj. La kampanjo „Historia vidindaĵo de la monato” estis iniciatita en Bjalistoko en 2021. Ĝi prezentas ĉiun monaton al vasta publiko iun el la objektoj ĉiutage publike nereigardeblaj. Laŭ la muzeo la januara vidindaĵo estas unika laŭ la landa skalo pro la uzita materialo, grandeco kaj orginala komponaĵo. Dum la arkeologiaj laboroj ĝi estis retrovita ĉe tombo de infano en la aĝo de ĉirkaŭ 7 jaroj, plej verŝajne knabino. La kolornamaĵo konsistas el 115 vitraj bidoj, du pendaĵoj en la formo de duonlunoj kaj kvin krucoj. Laŭ specialistoj la krucaj pendaĵoj finiĝantaj per trifolio simbola la Sanktan Triunuon, tiuj finiĝantaj per globeto simbolas la Sangon de Kristo, kaj pendaĵoj en la formo de duonlunoj simbolis la Dipatrinon. Kiel klarigas la Podlaĥia Muzeo en Bjalistoko krom bele aspekti la ornamaĵo simbole emfazas la konfesatan kristanan kredon.

El la elsendo 20.01.2025. Legas Pamela – 01′ 35″

--------------------------------------------------------------------------------

Multiĝis la vizitoj en Kalwaria Zebrzydowska
[2025-01-20]
https://pola-retradio.org/2025/01/multigis-la-vizitoj-en-kalwaria-zebrzydowska/

La konatan polan Pasionan Sanktejon en Kalwaria Zebrzydowska, kiu troviĝas sur la listo de la monda kulturheredaĵo de Unesko vizitis en 2024 1,83 milionoj da vizitantoj. Temis pri kresko je 230 mil pilgrimantoj kompare al 2023 kaj samtempe pri tio, ke la nombro de la vizitantoj revenis al la antaŭpandemia periodo. En 2024 multiĝis gastoj el eksterlando, inter kiuj la plej grandan grupon konsistigis usonanoj. Krom ili la sanktejon en Kalwaria Zebrzydowska vizitis pilgrimantoj el tiom foraj landoj kiel Ĉilio, Japanio, Hinda Unio, Nikaragvo, Portoriko, Singapuro, Filipinoj. Notinda estas la nombro de kredantoj, kiuj patoprenas grandajn solenaĵojn en Kalwaria Zebrzydowska, kiel Mistero de la Pasiono, Ĉielpreno de Maria Virgulino aŭ organizitaj pilgrimoj. Rimarkinda estis kresko de fideluloj partoprenantaj la vojkurcan preĝon. Pasintjare finiĝis en Kalwaria Zebrzydowska la projekto ligita kun renovigo kaj konservado de 11 historiaj objektoj. Tio estis ok kapeloj de la krucovojo kaj tri lignaj konstruaĵoj tuŝproksimaj al la bazilio, kiuj fariĝis la sidejoj de la Centro pri Heredaĵo kaj Dialogo. Estis en ĝi funkciigita Muzeo „Kredo kaj Arto”. La sanktejo en Kalwaria Zebrzydowska estis konstruita komence de la 17-a jarcento fare de la magnata Zebrzydowski-familio. Ekde la komenco zorgas pri ĝi monakoj de la bernardena ordeno. Samtempe kun la klostro estis kontruigita krucovojo liganta laŭ sia konstruo al la sanktaj lokoj en Jerusalemo. En 1999 la tuta sankteja komplekso estis registrita en Unesko-listo de la monda kulturheredaĵo.

El la elsendo 20.01.2025. Legas Maciek – 02′ 01″

--------------------------------------------------------------------------------

En Tyniec-abatejo malkovritaj historiaj pentraĵoj
[2025-01-20]
https://pola-retradio.org/2025/01/en-tyniec-abatejo-malkovritaj-historiaj-pentrajoj/

Monakoj el la bernardena abatejo en la apudkrakova Tyniec realigas projekton, kies celo estas disponigi la vizititineron laŭ la la abateja kolona galerio kaj abatejajn subterejojn. Dum la laboroj realigataj kun la Socia Komitato Renoviganta la Historiajn Objektojn de Krakovo oni malkovris historiajn pentraĵojn. Ili prezentas plantajn kaj branĉajn ornamaĵojn, geomteriajn figurojn kaj blazonpentraĵon. La plej malnovaj datiĝas al la fino de la 14-a jarcento, la plej novaj je la mezo de la 18-a jarcento. La abatejo en Tyniec estas la plej malnova, daŭre funkcianta benediktana klostro en Pollando, kiu en 2044 solenos sian miljariĝon.

El la elsendo 20.01.2025. Legas Maciek – 0′ 55″

--------------------------------------------------------------------------------

Koninda Pollando_ Chełmno
[2025-01-20]
https://pola-retradio.org/2025/01/koninda-pollando_-chelmno/

En niaj radiaj vojaĝoj tra Pollando ni volas inviti vin al la urbo Chełmno, kiu dum pluraj jaroj rolis kiel imitmodelo por la aliaj. Al la urbo opiniata unu el la plej belaj urboj en la pola Pomerio.  Ĝia nomo rilatas al la geografia situo. Chełmno devenas el la pola vorto „Chełm” , kio signifas nun kaskon, sed iam oni tiamaniere difinis ankaŭ altaĵon. Saman signifon  havas la vortoj latina „Culmen” kaj germana „Kulm”, sub kiuj ankaŭ la urbo estis konata.  Do, la plej malnova parto de la urbo konservita preskaŭ senŝanĝe ĝis hodiaŭ troviĝas sur la altaĵo. La historio de Chełmno estas relative malnova, ĝi jam en la frua mezepoko estis grava urbo, kion konfirmis laste la malkovro de la restaĵoj de la granda romanika baziliko el la 11- a jarcento. Sed verdire impona disfloro de Chełmno ligiĝas kun la Teŭtona Ordeno.  Kiel ni jam menciis lastsemajne en la l3-a jarcento laŭ la peto de la pola princo Konrad la Mazovia Teŭtonoj setliĝis en Pollando, oficiale por kristantigi Prusujon, sed kun sekreta intenco establi en tiu regiono sian propran ŝtaton. Jam la 28-an de decembro de la 1233-a jaro la granda landa majstro de Teŭtonoj, Hermann von Salza prezentis la dokumenton atribuantan la urborajtojn al Chełmno, konatan kiel Chełmno–privilegio. Ĝi premisis ia.,  ke Chełmno fariĝos la ĉefurbo de la teŭtona ŝtato.  Temis pri tre noveca leĝo, ĝi  rolis kiel specifa  konstitucio reguliganta ĉiujn sferojn de la socia, politika kaj ekonomia vivo. Ĝi kreis bonegajn kondiĉojn por la evoluo de la urbo. Dank’ al ĝi la loĝantoj de Chełmno riĉiĝis,  brile disvolviĝis metiarto, arkitekturo kaj komerco.  La privilegio liberigis  Chełmno-regionon de impostoj, atribuis al ĝi  la rajton elekti juĝiston kaj eĉ difinis principojn emisii proprajn monerojn. Ĝi ankaŭ permesis heredigi propraĵojn de la gepatroj al la infanoj sendepende de la sekso. En la ceteraj regionoj de Pollando – same kiel en multaj lokoj en Eŭropo – tiam povis heredi sole filoj. Laŭ Chełmno-privilegio kreiĝis pluraj lokoj. Ekde  la mezopoko ĝis la 18-a jarcento oni fondis baze de ĝi 1364 vilaĝojn, setlejojn kaj 225 urbojn, inkluzive de Varsovio. La dokumento el la 1233-a jaro forbrulis 10 jarojn pli poste dum granda incendio. Ĝia laŭvica versio estis prilaborita la 1-an de oktobro de la  1251-a jaro kaj en ĝi oni krome difinis Chełmno kiel urbon ĉefa kaj pli atentinda ol la ceteraj.  Tiu dokumento troviĝas aktuale en Berlino. La Teŭtona Ordeno havis pluajn planojn ligitajn kun la urbo, en kiu oni volis ia. situigi universitaton, kio malsukcesis pro ĉiam malpli bona internacia situacio de teŭtonoj. Pri la planoj atestas la konserviĝinta ĝis hodiaŭ fondo-akto subskribita de papo Urbano la 6-a.  Pri la iama graveco de la urbo en  Chełmno atestas pluraj malnovaj konstruaĵoj. Ili ravas des pli, ke ene de la defendomuregoj ili ĝisatendis la nuntempon en preskaŭ ne ŝanĝita ekde la mezepoko stato. Unu el la plej grandaj fierindaĵoj kaj samtempe la plej karakterizaj konstruaĵoj de la urbo estas la ĉefparoĥa preĝejo de la Ĉielpreno de la Dipatrino. Oni konstruis ĝin en la jaroj  1280-1320, en la loko de pli frua ligna sanktejo. La preĝejo estas ankaŭ unu el la plej grandaj religiaj konstraĵoj en la teŭtona ŝtato. Valoras aldoni, ke ankaŭ la troviĝanta en Kaliningrado (la iama Królewiec aŭ Konigsberg)  katedralo estas ĝuste  ĝiaj imitaĵoj. Karakterizas ĝin  la malsimetriaj turoj. La deksta estas signife pli alta ol la maldekstra. Laŭ la legendo la konstru-laboroj senĉese longiĝis kaj fine konstrustoj decidis labori ankaŭ dimanĉe kaj dum la festoj. Ilia konduto elvokis firman malaprobon de Dio kaj kiam oni finis la konstruadon la  turon trafis fulmtondro, kiu parte ĝin detruis. Tamen serioze dirante la turon oni ne finis aŭ pro la menciita jam granda incendio aŭ pro la ruiniĝo de ĝia parto aŭ simpla monomanko.   Ĝis la 14-a jarcento Chełmno rolis kiel loko de diverslanda komerco pro Vistulo, apud kiu ĝi situas. Oni vendis ĉi tie varojn ia. el Rusujo kaj Hungario. Sed kun laŭvicaj jardekoj la ĉefan lokon ĉi koncerne transprenis Toruno pro sia pli bona situo. Malgraŭ tio, ke post la mezepoko Chełmno neniam plu estis same pova urbo, ĝiaj loĝantoj ne devas honti pri ĝia historio. En la urbo dum jarcentoj setliĝis multaj eksterlandanoj, rifuĝintoj persekutataj en siaj patrujoj ia. pro religiaj kialoj. En Chełmno plej multnombre setliĝis skotoj, nomataj en multaj dokumentoj ”szotoj”. Unue ili okupiĝis ĉefe pri la komerco, sed pluraj familoj post la paso de la jaroj firme enradikiĝis en la lokan medion, okupante eĉ la plej signifajn urbajn postenojn. En la menciita ĉefparoĥa preĝejo de la Ĉielpreno de la Dipatrino troviĝas eĉ portreto de skota Walter-familio en tradiciaj vestoj de la pola nobelaro.

El la elsendo 20.01.2025. Legas Maciek – 06′ 25″

--------------------------------------------------------------------------------

E_elsendo el la 20.01.2025
[2025-01-23]
https://pola-retradio.org/2025/01/e_elsendo-el-la-20-01-2025/

Podkasto: Ludu en nova fenestro | Elŝutu

En la 1373-a E_elsendo el la 20.01.2025 ĉe www.pola-retradio.org:

• Hodiaŭ ĉerpante el nia arkivo ni invitas konatiĝi kun plia vizitinda loko en Pollando, Chełmno en la norda parto de la lando. Hodiaŭ ĝi estas difinata kiel la urbo de enamiĝintoj pro la konservata en iu el ĝiaj preĝejoj relikvo de s-ta Valenteno, sed tio estas la plej nova tradicio. Ni referencas al ĝia historia periodo; • La kulturkronikaj informoj rilatas al sukceso de Kalwaria Zebrzydowska, kiun en 2024 vizitis pli da personoj ol en la antaŭpanemia periodo; al historia vidindaĵo de januaro 2025 publike prezentata en la Podlaĥia Muzeo en Bjalistoko; al surpriza malkovro de nekonataj pentraĵoj en la abatejo en Tyniec apud Krakovo; • En la E-komunumaj informoj ni sciigas pri la proksimiĝantaj limdatoj por proponi siajn IKU-prelegojn kadre de la nunjara UK en Brno ( GK N-ro 1206 (2025-01-18 ), por kandidatiĝi kiel Komitatano B de UEA ( GK N-ro 1204 (2025-01-04 ). Ni informas krome pri la konkurso de Itala Esperanto Federacio omaĝanta la figuron de Gianfranco Molle por originala E-kanzono; • Muzike ni proponas fragmenton de la kanzono „Harmonio de vivo” produktita de AI. Ni aŭdas ankaŭ fragmenton de la blusa kanto de Gianfranco Molle por la teksto de Ludoviko Zamenhof „La Espero”. La programinformon akompanas interreta foto prezentanta la renesancan urbodomon de Chełmno; • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

E_elsendo el la 25.01.2025
[2025-01-25]
https://pola-retradio.org/2025/01/e_elsendo-el-la-25-01-2025/

Podkasto: Ludu en nova fenestro | Elŝutu

En la 1374-a E_elsendo el la 25.01.2025 ĉe www.pola-retradio.org:

• En la literatura segmento ni prezentas rakonton „Plenkreskuloj kaj infanoj en Oświęcim” de Zofia Nałkowska el ŝia rakontaro „Medalionoj” en la traduko de Tadeusz Hodakowski. La aŭtorino partoprenis postmilte laborojn de la Internacia Komisiono por la Esplorado de Hitleranaj Krimoj. • En la komencaj aktualaĵoj ni informas pri Oraj Medaloj de la usona Kongreso al 60 dilpomatoj, kiuj savis judojn dum holokaŭsto, i.a. al kvin polaj diplomatoj; pri la rezultoj de la 31-a Festivalo de la Kristnaskaj kaj Paŝtistaj Kantoj finiĝinta lastdimanĉe en Będzin. • En la scienca rubriko ni referencas al usonaj/ĉinaj esploroj rilate al avantaĝoj kaj malavantaĝoj de la Artefarita Intelekto en la scienca mondo. • Antaŭtage de la Tago de Memoro, la 80-a datreveno de la liberigo de Auschwitz-koncentrejo ni prezentas la rilatan Gazetaran Komunikon de UEA. • La programanoncon akompanas interreta foto omaĝanta la postmortan distingon por pola diplomato, Aleksander Ładoś per la Ora Medalo de la Usona Kongreso pro la savado de judoj dum holokaŭsto. • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Distingoj de la usona Kongreso por diplomatoj savintaj judojn
[2025-01-25]
https://pola-retradio.org/2025/01/distingoj-de-la-usona-kongreso-por-diplomatoj-savintaj-judojn/

La usona Kongreso atribuis Orajn Medalojn, la plej superan usonan distingon, al 60 diplomatoj el 28 landoj, kiuj savis judojn dum holokaŭsto. Inter ili troviĝas kvin poloj, inkluzive de diplomatoj ligitaj kun la tiel nomata Grupo de Ładoś. Tio estas Aleksander Ładoś, Konstanty Rokicki, Stefan Ryniewicz, Juliusz Kuhl kaj Henryk Sławik. La unuaj kvar apartenis al la t.n. Ładoś-grupo el Berno, kiu kunlaborante kun judaj medioj disponigadis falsajn pasportojn kaj konfirmojn pri la civitaneco de latinamerikaj landoj al judoj minacitaj per ekstermo. Henryk Sławik estis la delegito de la pola registaro en elmigrejo, kiu similmaniere estis helpanta – en kunlaboo kun i.a. József Antall – al personoj el Pollando, inkluzive judojn fuĝi al Hungario. Inter aliaj distingitoj troviĝas i.a. sveda diplomato Raoul Wallenberg, japana diplomato en Litovio Chiune Sugihara kaj grupo de vatikanaj kaj latinamerikaj diplomatoj, kiuj kunlaboris i.a. kun Ładoś-grupo.

El la elsendo 25.01.2025. Legas Milada – 01′ 36″

--------------------------------------------------------------------------------

Pliaj esploroj pri avantaĝoj kaj malavantaĝoj de AI
[2025-01-25]
https://pola-retradio.org/2025/01/pliaj-esploroj-pri-avantagoj-kaj-malavantagoj-de-ai/

Artefarita Intelekto ŝanĝas la bildon de la scienco. Dank’ al ĝi junaj sciencistoj akiras novajn eblojn por evoluigi sian karieron. Tamen la esploroj faritaj de sciencistoj el la Ĉikaga Universitato kaj el la Universitato Tsinghua en Ĉinio priombras ĉi tiujn avantaĝojn. Unuflanke AI malfermas pordon al la scienca mondo, aliflanke povas konduki al malvastigo de ĝiaj horizontoj. La esploranalizo ĉirkaŭprenis preskaŭ 68 milionojn da sciencaj disertaĵoj el la jaroj 1980-2024. Ili koncernis ses diversajn sciencbranĉojn – biologion, kemion, fizikon, geologion kaj materialan inĝenierion. La rezultoj unusignife elmontras, ke apliko de AI-instrumentoj ebligas al sciencistoj publikigi meze je 67 procentoj da laboraĵoj pli en la jara skalo. Iliaj esploroj estas citataj trioble pli ofte ol tiuj, kiuj kreiĝas sen la apogo de algoritmoj. Por junaj esploristoj, kiuj ankoraŭ ne gvidis esplorkolektivon AI evidentiĝis bazo por progresigo de sia kariero. Personoj utiligantaj AI havas je 32 procentoj pli grandan ŝancon por la gvidposteno en esplorkolektivoj, cetere en malpli longa periodo. Por multaj el ili tio estas la unusola ŝanco por fariĝi scienca laboranto. Tamen la esploroj elmontris samtempe, ke la temaro de laboraĵoj kreiĝintaj helpe de AI estis je 5 procentoj malpli vasta kompare al esploroj okazigitaj sen AI. Eĉ 80 procentoj da citaĵoj limiĝis ĝis 20 procentoj de la plej ofte referencitaj laboraĵoj kaj duono de la esploroj neniam estis citita denove. La aŭtoroj de la esploro komparis ĉi tiun fenomenon al la rezultoj de la ciferecigo de la scienco, priskribita de James Evans en 2008. Nome, kiam la akademiaj periodaĵoj aperis en la interreto sciencistoj komencis citi malpli da laboraĵoj, elektante ĉi lastajn el malpli vasta aro da publikaĵoj. Tio favoras kreiĝadon de popularaj temoj, kiuj dominas en la sciencaj esploroj, sed ne kondukas al signifa reciproka influo inter pliaj publikaĵoj. Laboraĵoj kreiĝantaj baze de AI generas je 24 procentoj malpli da pliaj esploroj kompare al laboraĵoj kreiĝantaj sen la apliko de la Artefarita Intelekto.

El la elsendo 25.01.2025. Legas Tomek – 02′ 41″

--------------------------------------------------------------------------------

La 31-a Internacia Festivalo de Kristnaskaj Kantoj
[2025-01-25]
https://pola-retradio.org/2025/01/la-31-a-internacia-festivalo-de-kristnaskaj-kantoj/

Per la solena koncerto lastdimanĉe, la 19-an de januaro, finiĝis la 31-a Internacia Festivalo de Kristnaskaj kaj Paŝtistaj Kantoj en Będzin, la suda Pollando. Temas pri la plej granda evento ligita kun la plenumado de la kristnaskaj kantoj en Eŭropo. Miloj da muzikŝatantoj dum la finala koncerto pruvis, ke la loko de la festivalo sur la kultura mapo de Pollando estas tre firma. Nunjare la festivalaj eliminadoj okazis en 30 lokoj en Pollando, Italio, Litovio kaj Ukrainio. El 1300 plenumantoj anoncitaj por la eliminado en la finala koncerto prezentiĝis 133 la plej bonaj – 6 korusoj, 11 duetoj, 81 solartistoj kaj 35 ensembloj voĉaj, voĉ-instrumentaj, folkloraj kaj paroĥaj. En unuopaj kategorioj oni distribuis 28 premiojn kaj 29 distingojn. En ĉiuj festivalaj eldonoj ĝis nun partoprenis preskaŭ 40 mil kantistoj, inkluzive de plurnombraj korusoj. Inter la partoprenintoj estis siatempe tute nekonataj atistoj kiel i.a. aktorino Alicja Bachleda-Curuś aŭ nun kantanta sur scenenoj de la tuta Eŭropo basulo Piotr Lempa.

El la elsendo 25.01.2025. Legas Maciek – 01′ 27″

--------------------------------------------------------------------------------

E_elsendo el la 30.01.2025
[2025-01-30]
https://pola-retradio.org/2025/01/e_elsendo-el-la-30-01-2025/

Podkasto: Ludu en nova fenestro | Elŝutu

En la 1375-a E_elsendo el la 30.01.2025 ĉe www.pola-retradio.org:

• Hodiaŭ nian redakcian felietonon ni dediĉas al la amata edzino de la reĝo Johano la 3-a Sobieski, reĝino Marysieńka, familie Marie Casimire Louise de La Grange d’Arquien. Hodiaŭ pasas ŝia 309-a mortodatreveno. • En la kulturkronikaj aktualaĵoj ni informas pri eksterlandaj ekspoziciplanoj de la Nacia Muzeo en Krakovo; pri restarigo de la Itala Pavilono en Branicki-parko en Bjalistoko. • En la E-komunumaj planoj ni informas pri la Esperantologia konferenco en la 110-a UK en Brno (proponoj ĝis 30.04.25 al ek47 @ interlingvistiko.net); pri pliaj sciencaj eventoj dum la UK, en BET kaj en Itala E-kongreso. Detalojn pri limdatoj por tiuj eventoj enhavas la 1206-a numero de GK de UEA. • Muzike ni regalas vin/nin per la fragmento de la kanzono „Mi renaskiĝas” el jutubo. La akompana al la programanonco interreta foto prezentas Marysieńka kun Johano Sobieski. • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

La Itala Salono en Bjalistoko kun iama brilo
[2025-01-30]
https://pola-retradio.org/2025/01/la-itala-salono-en-bjalistoko-kun-iama-brilo/

La Itala Salono en Branicki-ĝardeno en Bjalistoko, troviĝanta en ĝia registro de historiaj objektoj el 1966, post preskaŭ 200 jaroj reakiris sian iaman apekton. Ĝi estas konata nur laŭ desegnaĵo el la 30-aj jaroj de la 18-a jarcento. Baze de ĝi pastro doktoro Jan Nieciecki detektis la ikonografian programon de la Salono. Ĝia celo estis glorigi la urbokreinton, hetmanon Jan Klemens Branicki laŭmodele de la mito pri la Ora Epoko dum la regado de la romia impriestro Cezaro Aŭgusto. La komplekso de skulptaĵoj en la Itala Salono konsistas el 14 elementoj. Tio estas 10 skulptaĵoj en atiko kun 6 vazoj enhavantaj abundokornojn kaj 4 figuroj, kiuj prezentas kvar statuojn de mitologiaj duondioj Saturno, Apolono, Astraia kaj Jupitero. Fine troviĝas en ĝi kvar bustoj de la historiaj figuroj Eneo, Aŭgusto Cezaro, Julia la plej aĝa kaj Julio Cezaro. Aŭtoras ilin Lyubomir Grigorov el Bulgario. La figuroj ne plu estis faritaj el ligno kiel en la originalo, sed el epoksida rezino. La Itala Pavilono estas plia verko – post la rekreaita Altano sub aglo kaj skuptdekoraĵo en la Ĝardena Pavilono – servonta por vaste prezenti la atingaĵojn de Branciki-familio kaj Bjalistoko.

El la elsendo 30.01.2025. Legas Maciek – 01′ 41″

--------------------------------------------------------------------------------

Eksterlandaj ekspozicioj de la krakova Nacia Muzeo
[2025-01-30]
https://pola-retradio.org/2025/01/eksterlandaj-ekspozicioj-de-la-krakova-nacia-muzeo/

La Nacia Muzeo en Krakovo en 2025 fariĝos grava ambasadoro de la pola arto, ĉar kiel la unusola ĝi organizas eĉ tri grandajn ekspoziciojn de la pola arto eksterlande. Jam en marto estas planita ekspozicio „Young Polland” en la Nacia Muzeo de la Moderna Arto en Kioto. Ĝi prezentos 150 verkojn de artistoj reprezentantaj la artfluon Juna Pollando. Inter ili troviĝos pentraĵoj, desegnaĵoj, grafikaĵoj kaj artmetiaj eksponaĵoj. La ekspozicio estos dediĉita al la plej gravaj problemoj, pri kiuj okupiĝis la tiuepoka arto – de impresionismaj provoj ĝis simbolismo kaj serĉado de la nacia stilo. Ĝi akompanos la polan ĉeeston dum EXPO en Osaka. Pli malpli en la sama periodo eblos rigardi la verkojn de unu el la plej gravaj artistoj de la Juna Pollando, Stanisław Wyspiański en la Nacia ArtGalerio de Portreto en Londono. La ekspozicio proksimigos la variecon de la portreta arto de Wyspiański kaj lian influon je la evoluo de la pola pentrarto kaj kulturo. Sekve en aprilo en la Nacia Muzeo pri Historio de Rumanio en Bukureŝto la krakova Nacia Muzeo planas ekspozicion „Polaj Naciaj Stiloj. 1890-1914”. Kadre de la daŭranta Kultura Sezono Pollando-Rumanio estos prezentitaj pentraĵoj, grafikaĵoj, skulptaĵoj kaj aplikata arto reliefigantaj la klopodojn serĉi la polan nacian stilon. Samtempe la arton el la landoj kaj muzeoj, kiujn printempe celos polaj artverkoj eblos admiri en Krakovo. Meze de januaro dum portempa ekspozicio eblas rigardi 300 verkojn de Kitagawa Utamaro, unu el la plej brilaj majstroj de la japana lignogravuraĵo el Edo-epoko. La ekspozicio „Dakio, forgesita reĝolando” el la bukureŝta muzeo proksimigos en la dua duono de 2025 legendecajn trezorojn el la 2-a kaj 1-a jarmiloj antaŭ Kristo el la terenoj de la hodiaŭa Rumanio. Pasintjare la Nacia Muzeo de Krakovo realigis 23 ekspoziciojn kaj fermis la 2024-an jaron per brila vizitstatistiko kun unu miliono 859 mil vizitantoj.

El la elsendo 30.01.2025. Legas Gabi – 03′ 03″

--------------------------------------------------------------------------------

Marysieńka, la amata edzino de Jan III Sobieski
[2025-01-30]
https://pola-retradio.org/2025/01/marysienka-la-amata-edzino-de-jan-iii-sobieski/

Ĝuste hodiaŭ pasas la 309-a mortodatreveno de la amata edzino de la pola reĝo Johano la 3-a Sobieski, karesnome konata kiel Marysieńka. Kvankam ŝi naskiĝis kaj mortis en Francio preskaŭ la tutan vivon ŝi pasigis en Pollando kaj cetere tie ĉi ŝi estis fine sepultita kune kun la amata edzo. La edzeco de Maria Kazimiera d’Arquien kun Johano Sobieski en la pola historio eble estas la unusola ekzemplo de tiom granda ampasia rilato inter la polaj regantoj. En la komuna vivo ili ne sole reciproke sin arde amis, sed ankaŭ apogis senrezerve. Atestas pri tio lasita de ili riĉa amplena leterkolekto. Ili estis verkitaj ĉefe dum iliaj disiĝoj jen pro nobelkunvenoj, partopreno de Johano sur diversaj batalkampoj interalie dum fama batalo kontraŭ turkoj apud Vieno en 1683. La leteroj bilidigas aŭtentojn emociojn de la reĝa paro, kaj krome malfacilaĵojn kaj problemojn de la tiama mondo. Marysieńka, Maria Kazimiera d’Arquien naskiĝis la 28-an de junio 1641 en Nevers, Burgundio. Ŝiaj geaptroj estis markizo Henri Albert de La Grange d’Arquien el familio kun plurjarcenta historio, sed sen plu granda influo. La patrino, Françoise de La Châtre, devenis el aristokrata familio kaj estis honordamo de reĝino Ludovika Maria Gonzaga. La gepatroj zorgis pri sia filino, kiu tre frue estis sendita al la kortego de la reĝino. Maria Kazimiera apenaŭ kvar- aŭ kvinjara venis al Pollando kun la kortego de la reĝino, kiu fariĝis la edzino de du sinsekvaj polaj reĝoj. Marysieńka rapide alproprigis la polan lingvon kaj kulturon. Tamen en 1648 pro la malfacila situacio en la lando kaj la morto de reĝo Vladislavo la 4-a la vidviĝinta Ludovika Maria Gonzaga resendis la sepjaran knabinon al Francio. Tie en la familia Nevers dum ĉ. 4 jaroj ŝi kompletigis edukon en la klostra ursulanina lernejo. Reveninte al Pollando Marysieńka apartenis al la plej ŝatataj honordamoj de Ludovika Maria Gonzaga, kiu dume fariĝis la duon fojon la reĝino de Pollando edziniĝinte al Johano II Kazimiro Vasa. Marysieńka enirante la mondanan vivon perfektiĝis pri politikaj aferoj, ekregis la epistolan arton kaj en la perspektivo estis edziniĝi al bonstata pola magnato, kiu iĝu pledanto ĉe la reĝina alo. Marysieńka akiris apartan pozicion inter la ceteraj damoj kaj fariĝis ne sole atestanto, sed ankaŭ partoprenanto de gravaj politikaj kaj kortegaj eventoj de la Pola Respubliko. Kiel skribis pri la 13-jaraĝa tiam knabino pola politikisto kaj poeto, Jan Andrzej Morsztyn ŝia anĝeleska korpo harmoniigis en si spritecon kaj racion. La unua renkontiĝo de Jan Sobieski kun Maria Kazimiera d’ Arquien okazis ĉirkaŭ 1655 kaj sendube temis pri la fulmenamiĝo. Maria Kazimiera kvankam junaĝa logis la atenton per sia gracio kaj inteligenteco. Logis ŝia viglo, energio, sed samtempe subtileco. Jan devenanta el bonstata kaj influpova magnata familio estis tiam juna oficiro distingiĝanta per karieraŭguraj trajtoj. Lia familio tenis proksimajn rilatojn kun la reĝa kortego. La reĝino Ludovika Maria Gonzaga sciis pri la profunda sentimento de ambaŭ. Jan ne kaŝis sian afekcion kaj la deziron de la edziĝo. La reĝino favoris ilin, sed… sed Jan faris paŝon nepardoneblan. Dum la invado de svedoj kontraŭ la Polan Reĝolandon li deklaris sin flanke de Karolo la 10-a Gustavo. Eĉ se nur por tri monatoj tio eĥis negative kaj vaste. La forlaso de la reĝo Johano Kazimiro sekvis per la reĝina malfavoro. Ŝi decidis do, ke Maria Kazimiera d’Arquien edziniĝu al Jan Sobiepan Zamoyski, unu el la plej riĉaj kaj influpovaj mangantoj de la Respubliko. Marysieńka fariĝis lia edzino havante 17 jarojn. Ne temis pri feliĉa geedzeco eĉ se la paro havis kvar infanojn, el kiuj tamen neniu ĝisatendis maturan aĝon. Juna kaj ambicia Marysieńka ne kontentis pri la komuna vivo. La morto de Jan Zamoyski 7 jarojn post la geedziĝo ebligis la edziniĝon al la unua amo, la atendanta ŝin Jan Sobieski. Aldonendas, ke tiu ĉi neniam ĉesis direkti al ŝi epistolojn kun amcertigoj. Ili eĉ elpensis specialan amlingvaĵon, kiun ili praktis dum la tuta vivo ŝi verkane la leterojn en Varsovio, li sendante ilin de la batalkampoj. La leteroj forte impresas pro nevelkanta tra jaroj reciproka raviĝo kaj sopiro. Ilia nupto, malgraŭ funebroperiodo post la forpaso de Jan Zamoyski okazis la 14-an de julio 1665. Pli frue ili jam sekrete ĵuris amon ankoraŭ antaŭ la sepultaj solenaĵoj. Marysieńka fariĝis la edzino de unu el la plej gravaj militistoj de la Pola Reĝolando kaj baldaŭ reĝino de Pollando. Jan Sobieski estis elektita kiel la pola reĝo en 1674. Marysieńska kiel la reĝa edzino havis signifan infuon je la politikaj aferoj de la reĝa Respubliko. Ŝiaj ambicioj kaj forta personeco kaŭzis, ke ŝi estis agnoskita kiel unu el la plej gravaj virinoj de sia epoko. Ŝi viglis por firmigi la pozicion de la edzo, ofte engaĝiĝate en komplikajn politikajn intrigojn. Kiel la reĝino ŝi gvidis politikon, kiu celis polan-francan prokimiĝon. Marysieńka estis ankaŭ granda mecenato de la arto kaj literaturo. Laŭ ŝia iniciato kreiĝis multaj konataj konstruaĵoj kaj unu el la plej brilaj, plej gravaj estas la barokstila palaco en la apudvarsovia Wilanów, la rezidejo de Sobieski-familio. La reĝino Marysieńka famiĝis ankaŭ per sia karitata agado subtenente multajn ekzeziajn fondaĵojn kaj kreante novajn hospitalojn. Ŝia vivo plena de amo, sed ankaŭ politiko vaste eĥis en la historio de Eŭropo. El inter 8 infanoj de la geedza paro kvar atingis la maturan aĝon. Kune kun Jan Marysieńka esperis, ke ilia plej aĝa filo Jakobo estos elektita kiel reĝo de Pollando kaj eblos denove instali en Pollando la heredan monarkon. Tio ne okazis. Post la morto de Johano III Sobieski en 1696 Marysieńka ne plu edziniĝis. Tri jarojn post la forpaso de la amata edzo ŝi forveturis al Romo, kie ŝi vivis dum kelkaj jaroj. Fine de la vivo ŝi translokiĝis al Francio kaj la lastajn unu kaj duonan jarojn ŝi pasigs en la kastelo de Blois. Tie ŝi mortis la 30-an de januraro 1716. La ĉerko kun ŝia korpo unu jaron poste estis venigita al la varsovia kapucena preĝejo kaj metita apud tiu de Johano la 3-a Sobieski. De tie en 1733 kune kun la teraj restaĵoj de la reĝo ŝi estis transportita al la Wawel-kastela katedralo en Krakovo. Marysieńka kaj Johano la 3-a Sobieski estis sepultitaj unu apud la alia en la kripto de s-ta Leonardo.

El la elsendo 30.01.2025. Legas Barbara – 09′ 32″

--------------------------------------------------------------------------------

Pollando inter grandaj uniaj fromaĝproduktantoj
[2025-02-05]
https://pola-retradio.org/2025/02/pollando-inter-grandaj-uniaj-fromagproduktantoj/

Pollando estas la kvina plej granda produktanto de fromaĝoj en la Eŭropa Unio. Laŭ la donitaĵoj de Eurostat la produktado de fromaĝoj en Pollando kreskas ĉiujare de pli ol 10 jaroj. En la avanularo restas Germanio, Francio, Italio kaj Nederlando. Kune kun ĉi lastaj landoj Pollando respondecas pro preskaŭ 72 procentoj de la tuta unia produktado de fromaĝoj. La donitaĵoj de la unia statistika oficejo konsideras ĉiujn fromaĝspecojn agnoskitajn en la Unio. En la 2023-a jaro el inter 10,6 milionoj da tunoj da fromaĝoj produktitaj en la tuta Unio eĉ 7,6 milionoj da tunoj devenis el ĉi tiuj kvin landoj. Laŭ la donitaĵoj de Eurostat en 2023 en Pollando oni produktis 976 milionojn da tunoj da fromaĝo, kio signifis kreskon je 50 mil tunoj kompare al 2022.

El la elsendo 05.02.2025. Legas Maciek – 01′ 04″

--------------------------------------------------------------------------------

Polaj firmoj uzantaj AI en 2024
[2025-02-05]
https://pola-retradio.org/2025/02/polaj-firmoj-uzantaj-ai-en-2024/

Laŭ la informoj de la Ĉefa Statistika Oficejo en 2024 preskaŭ 6 procentoj de la polaj firmaoj deklaris aplikon de AI-teknologio. Plej multaj estis grandaj entreprenoj kaj firmoj ligitaj kun la informado kaj komunikado. Malplej multaj estis firmaoj malgrandaj kaj ligitaj kun la konstruado. Konsiderante variecon de la aplikitaj AI-teknologioj plej ofte estis uzitaj teknologioj aŭtomatigantaj procezojn kaj helpantajn alpreni decidojn. La plej malgrandan interesiĝon vekis teknologioj ebligantaj fizikan moviĝadon de maŝinoj kaj veturiloj. Ilin aplikis ĉefe entreprenoj okupiĝantaj pri la riparado kaj konservado de komputiloj kaj komunikaranĝaĵoj. Plej ofte la AI-teknologiojn la firmaoj akiradis aĉetante komercajn solvojn, pretajn por tuja uzo. La Ĉefa Statistika Oificejo informas samtempe, ke pasintjare 94,1 procentoj de la firmaoj ne uzis ankoraŭ AI-teknologiojn. Inter ili 3,2 procentoj tamen konsideras ilian aplikon. Inter la kaŭzoj de la neaplikado de AI-teknologioj estis menciitaj manko de homaj provizoj kaj manko de konoj pri la uzo de Artefarita Intelekto, sekve la altaj kostoj de envivigo de AI-teknologio. Plej malofte estis menciitaj etikaj duboj.

El la elsendo 05.02.2025. Legas Maciek – 01′ 29″

--------------------------------------------------------------------------------

La kosma sondilo Gaia finis la skanadon de la ĉielo
[2025-02-05]
https://pola-retradio.org/2025/02/la-kosma-sondilo-gaia-finis-la-skanadon-de-la-cielo/

Post la 11-jara funkciado la kosma sondilo Gaia finis la skanadon de la ĉielo. La kolektitaj de ĝi donitaĵoj estos analizataj ankoraŭ dum multaj jaroj. Jam nun ili ŝanĝis niajn konojn pri la Lakta Vojo kaj pri la ĉirkaŭa Universo. Post kelaj testosemajnoj Gaia forlasos sian orbiton ĉirkaŭ la punkto Lagrange 2 laŭ la akso la Tero – la Suno kaj estos lokita sur la heliocentran orbiton for de la gravita influo de la Tero. Gaia estos elŝaltita la 27-an de marto 2025. En la daŭro de sia funkciado Gaia faris tri bilionojn da observadoj rilate du miliardojn da steloj kaj aliaj objektoj. Ĝi monitoris poziciojn, distancojn, helecoŝanĝojn, kemian konsiston kaj aliajn parametrojn de steloj kaj aliaj kosmaj objektoj plurfoje observante ilin per siaj intrumentoj. Dank’ al tio kreiĝis la plej granda kaj plej preciza mapo de la Lakta Vojo, kiu prezentas nian galaktikon en maniero, kiun faris antaŭe neniu alia misio. La ripetiĝantaj mezuradoj de la steldistancoj, stelmovoj kaj aliaj proprecoj estas ŝlosilaj por gvidi la tiel nomatan „galaktikan arkeologion”. Tio ebligos malkovri mankantajn elementojn en la komplika historio de nia galaktiko kaj helpi en la kompreno de nia deveno. Gaia malkovris ankaŭ aliajn objektojn – ekde la plej malgrandaj planetoidoj en la Sunsistemo ĝis grandegaj galaktikoj kaj kvazaroj. Temas pri helaj, aktivaj centroj de galaktikoj provizataj de supermasaj nigraj truoj, troviĝantaj ekster la Lakta Vojo. Gaia malkovris ankaŭ novan specon de la nigraj truoj, inkluzive de unu kun maso preskaŭ 33-oble pli granda ol la maso de la Suno. Ĝi troviĝas en la konstelacio de Aglo en la distanco de malpli ol du mil lumjaroj disde la Tero. En tiu malkovro partoprenis ankaŭ polaj sciencistoj. Profesorino Carole Mundell, la direktoro pri la sciencaj aferoj de la Eŭropa Kosma Agentejo deklaris, ke la sukceso de Gaia superis la plej aŭdacajn atendojn. Ĝi funkciis duoble pli longe ol planite kaj liveris pli da sciencaj malkovroj ol la kosmaj teleskopoj Hubble kaj Webb kune.

El la elsendo 05.02.2025. Legas Tomek – 02′ 23″

--------------------------------------------------------------------------------

Arkiva interparolo kun Renato Corsetti kiel la prezidanto de UEA
[2025-02-05]
https://pola-retradio.org/2025/02/arkiva-interparolo-kun-renato-corsetti-kiel-la-prezidanto-de-uea/

La tutan E-movadon afiktis la informo pri la forpaso de la multflanka aktivulo kaj funkciulo, d-ro Renato Corsetti (01.02.2025). El nia arkivo ni adiaŭe rememoras nian interparolon kun Renato Corsetti kiel la prezidanto de UEA el lia lasta oficperioda jaro, kiun li donis al la E-Redakcio de Pola Radio.

Interparolis redaktorino Barbara Pietrzak

El la elsendo 05.02.2025 – 13′ 50″

--------------------------------------------------------------------------------

E_elsendo el la 05.02.2025
[2025-02-05]
https://pola-retradio.org/2025/02/e_elsendo-el-la-05-02-2025/

Podkasto: Ludu en nova fenestro | Elŝutu

En la 1376-a E_elsendo el la 05.02.2025 ĉe www.pola-retradio.org:

• Nian hodiaŭan elsendon ni grandparte dediĉas al la forpasinta la 1-an de februaro 2025 multflanka aktivulo de la E-movado, d-ro Renato Corsetti, kiu en la itala kaj en la monda skalo plenumis plurajn funkciojn, kunpartoprenis multajn iniciatojn. Lia engaĝiĝo inspiris multajn kaj estas/os ekzemplo por pliaj. • En la elsendo ni prezentas la porokazan Gazetaran Komunikon de UEA. Laŭ permeso de la prezidanto de la Akademio de Esperanto, Probal Dasgupta ni prezentas lian mesaĝon omaĝe al Renato Corsetti el la Akademia listo. El nia arkivo ni adiaŭe rememoras nian interparolon kun Renato Corsetti kiel la prezidanto de UEA el lia lasta oficperioda jaro, kiun li donis al la E-Redakcio de Pola Radio. • En aktualaĵoj ni informas pri tio, kiomgrade polaj firmaoj uzis en la pasinta jaro Artefaritan Intelekton kaj pri Pollando kiel grava produktanto de fromaĝoj. • La scienbultenan rubrikon ni dediĉas al la finiĝinta misio de la kosma sondilo Gaia. • La akompana al la programanonco interreta foto (2008) prezentas Renato Corsetti en la akompano de Probal Dasgupta kaj Nelida Weidmann. • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

E_elsendo el la 10.02.2025
[2025-02-10]
https://pola-retradio.org/2025/02/e_elsendo-el-la-10-02-2025/

Podkasto: Ludu en nova fenestro | Elŝutu

En la 1377-a E_elsendo el la 10.02.2025 ĉe www.pola-retradio.org:

• Hodiaŭ ni prezentas felietonon pri Międzygórze, en la suda Pollando, ĉe la limo kun Ĉeĥio. Tiu pitoreska ripoz- kaj kuracloko dum jarcentkvarono famis pro siaj esperantistaj feriadoj okazantaj i.a. sub la ŝildo „Ora Pola Aŭtuno”. Pri tio ni ankaŭ parolas, koncentriĝante tamen pri ĝiaj kelkaj atrakciaĵoj. • En la kulturkronikaj aktualaĵoj ni informas pri polaj kandidatoj por la marko Eŭropa Kultura Heredaĵo; pri la rekonstruitaj de poloj nubiaj vestoj, nun ekspoziciataj en Berlino; pri unu el la laste proklamitaj Historiaj Monumentoj, la kastelo en Międzyrzecz en la okcidenta Pollando. • En la E-komunuma segmento ni donas informojn pri la baldaŭ okazonta Ronda Tablo en Sarajevo dediĉita al la temo „Lingvo kaj Artefarita Intelekto”. Organizas ĝin Esperanto-Ligo de Bosnio kaj Hercegovino, info@esperanto.ba . • Muzike aŭdiĝas fragmente la kanzono de Kajto „Mi serĉas la sunon” el ĝia KD La Universala Arbo. La akompana foto el la reto prezentas alrigardon al Międzygórze. • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

La kastelo en Międzyrzecz plia Historimonumento
[2025-02-10]
https://pola-retradio.org/2025/02/la-kastelo-en-miedzyrzecz-plia-historimonumento/

Laŭ la decido de la pola prezidento la Piast-dinastia kastelo kun la kortega-parka komplekso en la loko Międzyrzecz en la okcidenta Pollando, estis registrita kiel la 130-a Historia Monumento sur la tereno de Pollando. Ĝi estas ekzemplo de bone konserviĝinta mezepoka fortreso, kiu troviĝis en la defenda sistemo de la iama reĝolanda Respubliko. La masonita kastelo estis konstruigita en la 14-a jarcento dum la regado de la reĝo Kasimiro la Granda en la loko de pli frua slava defenda burgo el la 9-a/10-a jarcentoj. La kastelo kaj la kreiĝinta ĉirkaŭe de ĝi subburgo fariĝis sidejo de la regionaj administraj aŭtoritatoj. Post la 2-a mondmilito la kastela komplekso en Międzyrzecz fariĝis la sidejo de muzeo dokumentanta la polan historion kaj kulturon de la regiono. Troviĝas en ĝi i.a. la plej riĉa en Pollando kolekto de la ĉerkaj portretoj. La difino Historia Monumento estas unu el kvin ekzistantaj formoj protekti historiajn objektojn kun aparta signifo por la kultura heredaĵo de Pollando, rezervita ekskluzive por ili.

El la elsendo 10.02.2025. Legas Pamela – 01′ 22″

--------------------------------------------------------------------------------

La reĝaj vestoj el Nubio en Berlino
[2025-02-10]
https://pola-retradio.org/2025/02/la-regaj-vestoj-el-nubio-en-berlino/

La rekonstruitaj de poloj vestoj de reĝoj, reĝinaj patrinoj kaj episkopo el la mezepoka Nubio estas inter la 6-a de februaro kaj la 12-a de aprilo 2025 prezentitaj en ekspozicio en Bode-Muzeo en Berlino. En oktobro la vestoj estis prezentitaj dum la modparado en la pariza Luvro. La rekonstruon faris arkeologoj el la Varsovia Universitato kaj projektantoj el la varsovia Supera Lernejo de la Socia Psikologio. La vestoj estis rekonstruitaj baze de pentraĵoj en la katedralo en Faras, kiuj nun troviĝas en la Nacia Muzeo en Varsovio kaj en la Sudana Nacia Muzeo en Ĥartumo. La unua tasko de la sciencistoj estis rekreo de la historiaj koloroj de la reĝaj kaj sacerdotaj vestoj. En tiu tasko oni apogis sin je arkeologiaj esploroj kaj je spertoj de polaj sciencistinoj pri la kolorigado de teksaĵoj helpe de tradiciaj metodoj kaj naturaj kolorigiloj. El la kolorpaleto estis elektitaj tiuj plej proksimaj al la originalaj koloroj baze de kolekto de originalaj nubiaj teksaĵoj en la nederlanda Lejdeno kaj Faras-pentraĵoj en Varsovio. La plej ambicia tasko estis transformo de dudimensiaj pentraĵoj en tridimensiajn vestoformojn. En la 60-aj jaroj de la 20-a jarcento la egiptia registaro decidis elkonstrui Grandan Digon en Asuano. La esplora savkampanjo sur la terenoj minacitaj de priinundo okazis kun la partopreno de sciencistoj el 26 landoj. La pola kolektivo esploris la urbon Faras. Ĝi estis la ĉefurbo de Nobatio unu el la tri mezepokaj nubiaj reĝolandoj en la suda Egiptio kaj norda Sudano. La malkovroj de polaj esploristoj de la katedralo en Fraras kun unikaj panetraĵoj inaŭguris studojn, kiuj ĝis hodiaŭ estas la pola dominkampo de la pluesplorado.

El la elsendo 10.02.2025. Legas Maciek – 02′ 09″

--------------------------------------------------------------------------------

Polaj kandidatoj por la marko de la Eŭropa Kultura Heredaĵo 2025
[2025-02-10]
https://pola-retradio.org/2025/02/polaj-kandidatoj-por-la-marko-de-la-europa-kultura-heredajo-2025/

La marko de la Eŭropa Kultura Heredaĵo estas atribuata al diverslandaj objektoj, kiuj distingiĝas per forta, simbola, eŭropa valoro reliefigante la komunan eŭropan historion, konstruadon de la Eŭropa Unio, eŭropajn valorojn kaj homajn rajtojn, kiuj fundamentas la procezon de la eŭropa integriĝo. Ĝis nun la marko de la Eŭropa Heredaĵo estis atribuita al sep objektoj el Pollando. La selektoproceduro okazas ĉiun duan jaron kaj trapasas en du etapoj – la landa kaj la unia. En la nuna jaro ĉe la landa etapo en Pollando estis elektita manuskripto de „Konstitucio por Eŭropo” el 1831 de Wojciech Jastrzębowski. Ĝi prezentas modernan vizion de Eŭropo baziĝantan sur la principo de la supereco de la eŭropa leĝaro rilate la nacian kaj elmontras elementojn, kiuj estas esencaj por la eŭropa civilizcio – libreco kaj subjekteco de homo. La alia kandidato estas „Ĝardeno de Krzysztof Penderecki – la kultura heredaĵo de la biendoma-parka komplekso en la loko Lusławice”. Tio estas komplekso de la historiaj objektoj radikantaj en la 12-a jarcento. Ĝi estas ankaŭ loko, en kiu realiĝas multaj artaj projektoj kun la celo interproksimigi generaciojn kaj ĉiujn, kiuj sendepende de la deveno, konfesio, mondkoncepto aŭ kultura aparteno zorgas pri valoroj servantaj al la komuna bono.

El la elsendo 10.02.2025. Legas Gabi – 01′ 48″

--------------------------------------------------------------------------------

Koninda Pollando – Międzygórze
[2025-02-10]
https://pola-retradio.org/2025/02/koninda-pollando-miedzygorze/

En iu momento mi lasis min al scivolema esploro pri la plej sude troviĝanta loko en Pollando, se mi rektavoje – sur la mapo – ŝatus atingi la nunjaran kongresurbon Brno. Iom surprize mi trovis i.a. la lokon Międzygórze (mjenĝiguĵe). Neniam mi estis tie, sed ja fojfoje interparolante kun iuj malnovaj esperantistoj mi aŭdis pri tio, ke oni estis tie, renkontiĝis, enamiĝis, geedziĝis… Kaj eble eĉ se iuj el ni sciis pri la E-feriado en Miedzygórze, verŝaje por plimulto la lokon Międzygórze kaj la tiean E-feriadon kovris polvo de forgeso. Do, kiel ĉio ĉi okazis? Edulo Wojtakowski en sia historio pri Esperanto en Silezio informas, ke en la jaro 1962 komenciĝis periodo de kontaktoj kun eksterlandaj esperantistoj, post kiam 60-persona grupo de sileziaj esperantistoj partoprenis la Universalan Kongreson en Budapeŝto. Kaj la sekvan jaron 1963 same multnombra grupo partoprenis la Universalan Kongreson en Sofio kaj junularan TEJO-kongreson en Vraca. Poste, lime de 1964 kaj 1965 en la loko Karpacz okazis internacia esperantista junulara seminario, kiun organizis PEJ, Pola Esperanto-Junularo, kiun krom vroclavanoj partoprenis gejunuloj el Bulgario kaj Hungario. Tiun seminarion en Karpacz partoprenis ankaŭ Edward Wojtakowski kun sia tiam fianĉino Wanda Knobloch. Ili eksciis de la partoprenantoj el Bulgario kaj Hungario pri la eblecoj vojaĝi al Pollando el iliaj landoj. Post la finiĝo de la evento Edward Wojtakowski prezentis la ideon organizi internacian esperantistan feriadon en la montaro Sudetoj. Wanda Knobloch proponis la lokon Międzygórze, kiun ŝi jam konis, ĉar antaŭ kelkaj jaroj ŝi partoprenis tie tendaron por skoltaj aktivuloj. La unua feriado okazis komence de oktobro 1965, ĉar nur tiun periodon, jam post la turisma sezono, proponis al ni Direkcio de Fonduso de Laborula Feriado (FWP) en Lądek-Zdrój, kiu administris la fericentron en Międzygórze. Neatendite por ĉiuj, tiu unua feriado estis tre sukcesa. Partoprenis 160 personoj el 8 landoj kaj tio ekplaĉis al la adminisrantoj kaj E-feriado porkonstante ekgastis en la ĉarma Międzygórze. Feriadoj organizataj de la Fonduso de Laborula Feriado, sindikata feria entrepreno estis volonte subvenciataj de laborentreprenoj. Emeritoj kaj pensiuloj povis ĝui unufoje jare kelkprocentan rabaton. Tiutempe estis malfacie polaj esperantistoj vojaĝi eksterlanden tial la feriado en Międzygórze estis/fariĝis la sola okazo por senperaj kontaktoj kun eksterlandaj esperantistoj.” Inter 1965-1989 okazis 34 dusemajnaj ferioskipoj kun la nomo „La Ora Pola Aŭtuno” kaj „Esperanto hejme”, ĉi-lasta destinita por la gepatroj kun infanoj. Entute E-feriadon dum la jarkvarono partoprenis pli ol 10 mil personoj esperantistoj, kvankam ne ĉiam el kelkdek nacioj. En la lasta feriado en 1989, tiam jubilea ĉar ĝuste solenanta la 25-jariĝon partoprenis 1500 personoj en tri apartaj feriestadoj. Tio pasis, sed Międzygórze restis kaj daŭre estas loga vizitloko, ripozloko pro sia pitoreska situo kaj proksimeco de la Nacia Parko Góry Stołowe (Tablaj Montoj). La Tablomontoj estas eble la plej unika parto de Sudetoj. Kvankam iuj pejzaĝoj povas esti trovitaj ankaŭ en aliaj partoj de la montaro, la Tablomontoj estas en Eŭropo malofta ekzemplo de platmontoj kun aparta geologio. Tial ĝi estas ideala loko por la naturŝatantoj, kiujn logas kaj kiuj povas admiri tie unikajn rokformaciojn, densajn arbarojn kaj kristale purajn rojojn. La komencon de Międzygórze oni devas serĉi en la loĝsetlejoj el la 16-a jarcento establataj de arboharistoj kaj homoj produktantaj lignan karbon dum la ĉirkaŭa loĝantaro okupiĝis pri arbarmastrumado kaj teksado. Komence de la 17-a jarcento oni fosis tie ferercojn, kio tamen falis post la 30-jara milito (1618-1648). En la 19-a jarcento dank’ al princino Marianna, la edzino de la prusa princo Albrecht Hohenzollern Międzygórze fariĝs populara klimata restadejo kun karakterizaj svisstilaj konstruaĵoj. La princino iniciatis konstruadon de pluraj vilaoj kaj pensionoj en la tirola stilo. Temas pri altaj konstruaĵoj kun pluraj terasoj, balkonoj, riĉe ornamitaj lignoĉizitaj fasadoj sur ŝtonfundamentoj karakterizaj por svisstilaj kontruaĵoj. Międzygórze estas konata krome en la tuta regiono kiel kuracloko. Ĉirkaŭas ĝin fabaj, piceaj arbaroj kaj pluraj grimpaj rokpostenoj, tute aparte por sportemaj turistoj. Unu el la plej ĉefaj atrakciaĵoj estas la akvofalo „Wilczki” (lupetoj), la dua en Sudetoj skvofalo havanta 22 metrojn, unu la plej volonte vizitataj lokoj ne nur pro sia naturbeleco, sed nkaŭ pitoreska ĉirkaŭaĵo. Antaŭ kelkaj jaroj la tuta tereno ĉirkaŭ la akvofalo fariĝis facile alirebla kaj sekura. Oni difinis kaj belstile indikis promenvojojn al la panoramaj alrigardejoj. Super la akvofalo troviĝas historia ponto ankoraŭ el la epoko de princino Marianna, kiu enamiĝis al ĉi tiu loko. Laŭ ŝia komisio okazis tie la unuaj laboroj ebligantaj ĝui la terenon laŭ la turisma vidpunkto. Ŝi mem havis apude sian restaddometon. Miedzygórze nun estas ankaŭ bonega startoloko por montaj ekskursoj laŭ kelkaj turismaj itineroj. Komencante de facilaj montopromenejoj projektitaj por familioj kun infanoj ĝis tiuj destinitaj por spertoplenaj, sportemaj turistoj. Unu el la plej famaj cellokoj estas Masivo de Śnieżnik, montoriĉa montetaro sur la ĉelimejo de Kłodzko, Bohemio kaj Moravio. La alteco de la masivo egalas al 1425 metroj super la marnivelo. Aparta atrakciaĵo ĝia Trimara Pinto, la unusola pola monto de sur kiu fluas akvoj al… tri maroj. La rivero Nysa Kłodzka celas Baltikon, Lipovski Potok fluas al la Norda Maro kaj la rivero Morawa celas la Nigran Maron. Sur la Trimara pinto de tri jaroj estas disponigita al turistoj panorama turo Al diversaj gustoj kaj eblecoj estas adaptita la tranokta bazo en Międzygórze ofertante same luksajn kondiĉojn kiel ankaŭ kondiĉojn por modestaj naturŝatantoj en 30 ripozdomoj kaj disponigante al la turistoj du skiliftojn. En registrio de la historiaj objektoj de Międzygórze troviĝas la historia urboplano el la periodo inter la 16-a kaj 20-a jarcentoj, ligna paroĥa barokstila preĝejo de s-ta Josefo el la 18-a jarcento. Atenton kaptas la pilgrimpreĝejo de Dipatrino la Neĝa sur la monto Igliczna el 1781, kun ekspozicio prezentanta interne la historion de la sanktejo kaj prezentante lignan funkciantan dum la tuta jaro moviĝantan kristnaskan kripeton. Międzygórze kaj la regiono meritas la viziton ne nur aŭtune, ne nur vintre, sed ankaŭ printempe kaj somere. Do eble la Universala Kongreso en Brno fariĝos por iuj la okazo por viziti aŭ reviziti iam bone konatan en Esperantujo lokon, Międzygórze.

El la elsendo 10.02.2025. Legas Barbara – 10′ 38″

--------------------------------------------------------------------------------

E_elsendo el la 15.02.2025
[2025-02-15]
https://pola-retradio.org/2025/02/e_elsendo-el-la-15-02-2025/

Podkasto: Ludu en nova fenestro | Elŝutu

En la 1378-a E_elsendo el la 15.02.2025 ĉe www.pola-retradio.org:

• Baldaŭ venos sendube pliaj informoj pri la nunjara UK en Brno, ni tamen faras la lastan retrorigardon al la Aruŝa UK kun aparta gasto. Georgo Handzlik ne nur ĝin partoprenis, sed ankaŭ kontribuis al ĝia kultura programo. Kelkaj liaj opinioj, komentoj kaj rimarkoj – multajn monatojn post la unua afrika kongreso – meritas pripenson kaj repripenson, tute aparte dum la komenciĝonta semajno. Semajno de Internacia Amikeco. • En la aktualaĵoj ni informas pri polaj sciencistoj studontaj eksterlande kadre de la stipendia fonduso Bekker NAWA 2025; pri la decido de la Eŭropa Komisiono, ke ekde februaro 2025 en nutraĵproduktoj en la Unio povu esti aplikataj larvoj de grenskarabo; pri la 100-jariĝo de la Muzulmana Religia Asocio de la Pola Respubliko. • La scienbultena rubriko koncernas la t.n. diamantan baterion, kiu kapablas liveri energion por miloj da jaroj. • Muzike akompanas nin Gijom’ Armide per fragmento de sia kanto „La nereĝojigeblulo”. La interparolon kun Georgo Handzlik akompanas fragmentoj de liaj aŭtoraj kantoj – „Kiam venas somer’….” kaj „Ni tostu, amikoj”. La akompana al la programanonco interreta foto rilatas al la temo de nia sciencbultena rubriko. • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Stipendioj Bekker NAWA  2025
[2025-02-15]
https://pola-retradio.org/2025/02/stipendioj-bekker-nawa-2025/

La programo Bekker NAWA elektis 100 pliajn polajn sciencistojn. Ili realigos siajn projektojn en 23 landoj, i.a. en Usono, Britio kaj Germanio. Bekker NAWA estas unu el la avanaj programoj de la Nacia Agentejo por Studenta Interŝanĝo. En la periodo de 3 ĝis 24 monatoj stipendiitoj povos kune kun la eksterlandaj sciencistoj realigi sciencajn projektojn aŭ partopreni postdoktoriĝajn staĝojn kaj evoluigi internacian kunlaboron. El inter 365 sinproponintoj estis elektitaj 100 laŭreatoj, kiuj en plimulto reprezentis naturscienojn. 42 sciencistinoj kaj 58 scencistoj devenas el 33 altlernejoj kaj sciencesploraj institutoj. Ili staĝos en 23 landoj, unuavice en Usono, Britio, Germanio, Svislando kaj Italio. Eĉ 19 personoj partoprenos 24-monatajn stipediajn staĝojn. 15 stipendiitoj utiligos 3-monatajn staĝojn. La programo Bekker NAWA estas adresita al sciencistoj kaj doktoriĝantoj, reprezentantaj ĉiujn sciencbranĉojn. Ĝi helpas al internacia mobileco de doktoriĝantoj, sciencistoj kaj akademiaj instruistoj en ilia strebado al sciencista perfekteco. La stipendioj estas finance garantiitaj de la pola ŝtato. La patrono de la programo Bekker NAWA, profesoro Mieczysław Bekker (1905-1989) estis pola inĝeniero kaj sciencisto. Post la forveturo al Usono en 1956 li famiĝis kiel kreinto de la nova scienca specializo >termekaniko<, li estis la konstruinto de la veturilo Lunar Roving Vehicle utiligita dum la lunprogramoj Apollo. Mieczysław Bekker estis profesoro de Miĉigana Universitato en Ann Arbor, direktoro de la Esplorinstituto de la konzerno General Motors en Santa Barbara. Li lekciis en la usonaj teknikaj altlernejoj i.a. Massachusetts Institute of Technology, Michigan State University, Illinois Institute of Technology. Li estis honorofica doktoro de Teknikaj Universitatoj en Munkeno, Bolonjo kaj de la Universitato Carleton. Mieczysław Bekker estis konsultanto de The National Academy of Sciences, kaj lia nomo troviĝas en la Aleo de la Meritiĝintoj por la Kosmaj Esploroj (Space Walk of Fame). Nia felietono dediĉita al Mieczysław Grzegorz Bekker aŭdiĝis en la elsendo el la 26.02.2021.

El la elsendo 15.02.2025. Legas Maciek – 02′ 58″

--------------------------------------------------------------------------------

100-jariĝo de la Muzulmana Religia Asocio
[2025-02-15]
https://pola-retradio.org/2025/02/100-jarigo-de-la-muzulmana-religia-asocio/

Nunjare la 100-jariĝon solenas la Muzulmana Religia Asocio de la Pola Respubliko. Ĝi estas la plej malnova kaj plej grava organizo de polaj islamanoj. Aktuale unu el ĝiaj taskoj estas agado servanta al integriĝo de muzulmanoj el aliaj landoj, kiuj troviĝas en Pollando. La establo de la asocio okazis dum la Tutlanda Kunflugo de la Delegitoj de la Muzulmanaj Komunuoj, kiu fine de decembro 1925 okazis en Wilno. La celo estis unuigi la muzlaman socion ĝis la regajno de la suverenco fare de Pollando en 1918 troviĝantaj en tri apartaj aneksopartoj – rusa, prusa, aŭstria. Krom establo de la organzo la Kunflugo establis la oficon de la religia gvidanto de la polaj muzulmanoj – muftio. Lia tasko estis zorgo pri la religia eduko kaj servo kaj peredukado de islamaj animzorgantoj. En la postmilita Pollando la Muzulmana Religia Asocio estis la unusola organizaĵo membriganta muzulamojn havante monopolon por kultura, kleriga kaj religia agado. Tio ŝanĝiĝis post la reĝima ŝanĝo en 1989, kiam kreiĝis Asocio de Tataroj de Pola Respubliko. La agadon de la Muzulmana Religia Asocio reguligas leĝo proklamita en 1936 kun amendoj. La 100-jariĝo de la de la Muzulmana Religia Asocio estas la okazo releifigi identecon kaj heredaĵon de polaj tataroj en la historio en Pollando laŭ la religia, kultura kaj etna kunteksto. La solenaĵoj de la 100-jariĝo, super kiuj la patronecon transprenis la pola prezidento, finiĝos en 2026.

El la elsendo 15.02.2025. Legas Maciek – 01′ 58″

--------------------------------------------------------------------------------

Grenskarabaj larvoj en dieto de la uniaj loĝantoj
[2025-02-15]
https://pola-retradio.org/2025/02/grenskarabaj-larvoj-en-dieto-de-la-uniaj-logantoj/

Eŭropa Komisiono decidis, ke nutraĵproduktantoj povas apliki en siaj produktoj larvojn de grenskarabo. La decido ekvalidas ekde februaro 2025 kaj ĉirkaŭprenas ĉiujn uniajn landojn. La koncernan dokumenton subskribis Ursula von der Leyen. La komisiono pravigis la decidon per la opinio de EFSA, t.e. Eŭropa Oficejo pri Nutraĵsekureco, kiu faris sole la rezervon, ke pulvorigitaj larvoj devas esti subigitaj al UV-radiado. La Eŭropa Komisiono menciis produktojn, al kiuj trafos la pulvorigitaj larvoj de grenskarabo. Temas pri pano, bulkoj, kukoj, kuketoj, nudeloj, produktoj bazitaj sur makaronio, alifaritaj terpomaj produktoj, fromaĝoj, fromaĝbazitaj produktoj, krome fruktaj kaj legomaj pulpoj. La pakumoj kun ĉi-specaj produktoj enhavas/os klarajn informojn pri la uzitaj ingrediencoj kun averta atentigo por alergiuloj.

El la elsendo 15.02.2025. Legas Milada – 01′ 22″

--------------------------------------------------------------------------------

Diamanta baterio liveronta energion dum miloj da jaroj
[2025-02-15]
https://pola-retradio.org/2025/02/diamanta-baterio-liveronta-energion-dum-miloj-da-jaroj/

Sciencistoj kaj inĝenieroj el Bristol-universitato kaj la brita Agentejo por la Atoma Energio kreis la unuan diamantan baterion kun la radioaktiva karbono C-14. Ĉi-specaj aranĝaĵoj povas funkcii dum miloj da jaroj, fariĝante la neelĉerpebla provizfonto, kiu povas esti plurloke aplikebla. La baterio utiligas la radiaktivan C-14 povante longdaŭre produkti etajn energikvantojn. Ili povos esti uzitaj en bioakordigeblaj medicinaj aranĝaĵoj kiel ekzemple orelenplantaĵoj aŭ korstimuliloj. Ilia grandega avantaĝo estus elimino de la neceso daŭre ilin renovigi, reŝargi Ili taŭgos ankaŭ en la kosma spaco aŭ ekstremaj teraj medioj, kie interŝanĝo de baterio – en ajnaj aranĝaĵoj – estus malfacila, nepraktika aŭ neebla. La diamanta baterio generas energiom transkaptante elektronojn devenantajn el la malkomponiĝado de la radioaktva karbono C-14, kies periodo de la duonmalkomponiĝo egalas al 5730 jaroj. La laboro pri la diamanta baterio daŭris 5 jarojn. Laŭ Sarah Clark, la direktoro de Fuelciklo de Tricio en la brita Agentejo por la Atoma Energio, la nova teknologio signifas sekuran kaj ekvilibran manieron por longdaŭra liverado de energio kalkulata je mikrovatoj.

El la elsendo 15.02.2025. Legas Tomek – 01′ 31″

--------------------------------------------------------------------------------

Kelkaj retropripensoj marĝene de la UK en Aruŝo
[2025-02-15]
https://pola-retradio.org/2025/02/kelkaj-retropripensoj-margene-de-la-uk-en-aruso/

Ni faras la lastan retrorigardon al la Aruŝa UK kun aparta gasto. Georgo Handzlik ne nur ĝin partoprenis, sed ankaŭ kontribuis al ĝia kultura programo. Kelkaj liaj opinioj, komentoj kaj rimarkoj – multajn monatojn post la unua afrika kongreso – meritas pripenson kaj repripenson, tute aparte dum la komenciĝonta semajno. Semajno de Internacia Amikeco.

Interparolis redaktorino Barbara Pietrzak

El la elsendo 15.02.2025 – 09′ 13″

--------------------------------------------------------------------------------

100-jariĝo de la Pola Radio – ekspozicio
[2025-02-20]
https://pola-retradio.org/2025/02/100-jarigo-de-la-pola-radio-ekspozicio/

En la varsovia Muzeo de tekniko daŭras la ekspozicio „Amaskomunikiloj de nia epoko – radio kaj televido”. Ĝi referencas al la pasanta nunjare 100-jariĝo de la Pola Radio. Ni aldonu, ke nunjare ni solonas entute la 105-an datrevenon de radio kiel amaskomunikilo kaj krome aldonendas, ke la 103-an datrevenon de la kreiĝo de la E-lingva radiofonio. La 2-a duono de la 19-a jarcento abundis je malkovroj kaj inventaĵoj kun senprecedenca influo je la historio de la komunikado. La kapablo komuniki helpe de la radioondoj fulmrapide, je grandegaj distancoj, ne havis tiam egalajn. La homaro ekkonis la novan manieron realigi la plej gravan el la sociaj bezonoj – interŝanĝon de pensoj, impresoj, emocioj. Radio kaj televido daŭre en maniero signifa influas nian kulturon kaj civilizacion. Homoj daŭre volas aŭdi kaj esti aŭdataj, daŭre volas observi kaj esti rimarkitaj. La ekspozicio „Amaskomunikiloj de nia epoko – radio kaj televido” ebligas retroveturon. Preskaŭ laŭvorte, prezentante la komercajn kaj hejmajn internojn el la 30-aj, 50-aj, 70-aj kaj 90-aj jaroj de la 20-a jarcento. Ĝi respondas al la demando pri tiamaj teknikaj aranĝajoj sur la vendejaj bretoj, pri tio kian lokon en niaj hejmoj okupis radio kaj televido. Eblas ankaŭ sekvi kiel dum la lastaj 100 jaroj ŝanĝiĝis la aspekto de radio- kaj televidaparatoj, de teletekniko. La Nacia Teknika Muzeo disponigis por la ekspozicio kelkcent eksponaĵojn landajn kaj eksterlandajn, ligitajn kun la radia kaj televida tekniko. Signifa nombro de ili estas unikaj, nerenkonteblaj aliloke. Al ili apartenas aparatoj inaŭgurintaj la kulturajn ŝanĝojn, kiel la detektora radioaparato Detefon, kiu en Pollando post 1918 estis vendita en la kvanto de preskaŭ duona miliono da ekzempleroj. Dank’ al ĝi oni povis aŭskulti la radion unuavice sur la senkurentaj terenoj. Inter la eksponaĵoj troviĝas televidilo Belweder, surmerkatigita en 1957, fariĝinte klara signalo, ke la pola televido suriris la evoluvojon.

El la elsendo 20.02.2025. Legas Tomek – 02′ 29″

--------------------------------------------------------------------------------

La ensemblo Śląsk promocianto de la pola kulturo
[2025-02-20]
https://pola-retradio.org/2025/02/la-ensemblo-slask-promocianto-de-la-pola-kulturo/

La ensemblo de kanto kaj danco „Śląsk” gajnis konkurson por reprezenti la polan kulturon lige kun la pola prezidanteco en la Eŭropa Unio. Ĝi koncertos i.a. en Bruselo kaj Strasburgo. La kulmina estos koncerto sur la Silezia Stadiono en Chorzów en junio 2025. Aktuale, post la decembraj koncertoj en Usono, „Śląsk” preparas sin al du artaj vojaĝoj en Japanio. Jam en marto ĝi inaŭguras dusemajnan koncertan itineron, dum kiu ĝi proksimigos al japanoj i.a. la kreadon de Stanisław Hadyna, la kreinto de la ensemblo, komponaĵojn de Wojciech Kilar kaj Frederiko Chopin. Post tiu koncerta ciklo „Śląsk” reprezentos Pollandon dum la evento Osaka 2025.

El la elsendo 20.02.2025. Legas Maciek – 0′ 53″

--------------------------------------------------------------------------------

Post la 53-a Tutlanda Chopin-konkurso
[2025-02-20]
https://pola-retradio.org/2025/02/post-la-53-a-tutlanda-chopin-konkurso/

Komence de februaro en la varsovia Nacia Filharmonio okazis la 53-a Tutlanda Chopin-konkurso. Ĝi konsistis el tri etapoj, en kiuj necesis prezenti komponaĵojn sen akompano de muziknotoj. En la unua etapo la pianistoj ludis etudojn, nokturnojn, baladojn, valsojn aŭ preludojn de Chopin. En la dua etapo ili povis elekti inter du sonatoj kaj devis prezeti plenan ciklon de Chopin-mazurkoj. La konkursan rivaladon komencis dudek ok pianistoj, al la finalo kvalifikiĝis ok, oni elektis 6 laŭreatojn. La 1-an premion akiris Mateusz Dubiel, la 2-an Krzysztof Wierciński, la 3-an egalrange dividis Antoni Kleczek kaj Julia Łozowska. La 4-a kaj 5-a premio ne estis aljuĝitaj. La sesan egalrange dividis Yehuda Prokopowicz kaj Kamila Sacharzewska. En la finala koncerto la laŭreatoj ludis laŭ sia elekto konĉerton de Frederiko Chopin Mi-minoran aŭ konĉerton Fa-minoran. La laŭreatoj de la 1-a kaj 2-a premioj rajtos partopreni la nunjaran 19-an Internacian Chopin-konkurson sen enkonduka eliminado. Laŭreatoj de la 3-a premio rajtos partopreni la eliminadojn, sed sen la kvalifikiga proceduro.

El la elsendo 20.02.2025. Legas Maciek – 01′ 32″

--------------------------------------------------------------------------------

E_elsendo el la 20.02.2025
[2025-02-20]
https://pola-retradio.org/2025/02/e_elsendo-el-la-20-02-2025/

Podkasto: Ludu en nova fenestro | Elŝutu

En la 1379-a E_elsendo el la 20.02.2025 ĉe www.pola-retradio.org:

• Nian hodiaŭan felietonon ni dediĉas al la esperantista pioniro, polo Józef Waśniewski, lige kun la pasinta la 19-an de februaro lia 128-a mortodatreveno. Ni referencas i.a. al la kondolencaj vortoj de Ludoviko Zamenhof post lia morto kaj al la mencio i.a. de lia nomo – inter forpasintaj pioniroj – en la bulonja parolado. • En la kulturkronikaj aktualaĵoj ni informas pri la finiĝinta pola Chopin-konkurso, kiu ebligos al laŭreatoj i.a. partopreni la Internacian Chopin-konkurson 2025; pri la 100-jariĝo de Pola Radio kaj porokaza ekspozicio en la varsovia Teknika Muzeo; pri la ensemblo Śląsk, kiu estas reprezentanto de Pollando dum ĝia prezidanteco en la Eŭropa Unio. • En la E-komunuma segmento ni informas pri speciala mesaĝo de UEA lige kun la nunjara Tago de la Gepatra Lingvo kaj pri UEA-sponsorado de la reta kaj surloka Poliglotaj Renkontiĝoj: polyglotgathering.com/2025/eo/online/registration/ . • Akompanas nin muzikcitaĵoj i.a. el la Esperanto-marŝo de Johann Brussig. La akompana foto el la reto prezentas scenon el koncerto de la ensemblo Śląsk. • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo. https://www.youtube.com

--------------------------------------------------------------------------------

Baltikaj plaĝoj ĉiam pli puraj
[2025-02-25]
https://pola-retradio.org/2025/02/baltikaj-plagoj-ciam-pli-puraj/

Regas opinio, ke Baltiko estas maro signifagrade poluita. La plaĝoj ĉe nia marbordo vekas asociaciojn ne sole kun la hela sablo, sed ankaŭ kun troveblaj tie skatoloj, boteloj, cigaredaj stumpoj. Tamen la lastaj esplorrezultoj de la Eŭropa Komisiono el la jaroj 2020-21 kompare al la pli fruaj 2015-16 elmontras, ke la kvanto de rubo kun elementoj pli ol du kaj duoncentimetraj malkreskis je 29 procentoj. Plej multe povas fieri Pollando, Germanio kaj aliaj ĉebaltaj landoj. Se en 2015 la nombro de la farfalaĵoj kalkuliĝis je 29 je 100 metroj, nun tiu nombro malkreskis ĝis 16. Baltiko en la lastaj jaroj notis la plej grandan procente malkreskon de forfalaĵoj egalan al 45 procentoj. Bonajn rezultojn oni notis krome rilate la Nigran Maron, kiu notis 30-procentan malkreskon de forfalaĵoj kaj rilate Meditereaneon, kiu notis 38-procentan malkreskon.

El la elsendo 25.02.2025. Legas Milada – 01′ 32″

--------------------------------------------------------------------------------

Ekonomia aktivado de ukrainaj enmigrantoj
[2025-02-25]
https://pola-retradio.org/2025/02/ekonomia-aktivado-de-ukrainaj-enmigrantoj/

Kiel sciigis la Pola Ekonomia Instituto ekde januaro 2022 ĝis decembro 2024 ukrainanoj establis en Pollando 77,7 mil unupersonajn ekonomiajn entreprenojn, kio signifas 9 procentojn de ĉiuj similaj entreprenoj registritaj en ĉi tiu periodo en Pollando. Krome kreiĝis 11,3 mil kompanioj kun la ukraina kapitalo. Ili formis 31 procentojn de ĉiuj kompanioj kun la eksterlanda kapitalo registritaj tiuperiode kaj 7 procentojn de ĉiuj registritaj entreprenoj en Pollando. En la periodo 2022-2024 la skalo de la ukraina entreprenado en Pollando kreskis de jaro al jaro je 34 procentoj. Ukrainanoj registris 84 procentojn de ĉiuj ekonomiaj subjektoj establataj de eksterlandanoj. Ilia ekonomia aktivado en la periodo 2022-24 koncernis tiajn sektorojn kiel konstruado, informado kaj komunikado, servoj.

El la elsendo 25.02.2025. Legas Milada – 01′ 30″

--------------------------------------------------------------------------------

Eksterlandaj stacioj de la Pola Sciencakademio
[2025-02-25]
https://pola-retradio.org/2025/02/eksterlandaj-stacioj-de-la-pola-sciencakademio/

Pola Sciencakademio posedas aktuale ses eksterlandajn sciencajn staciojn en Parizo, Vieno, Romo, Berlino, Bruselo kaj Kievo. Ilia tasko estas popularigi, promocii atingaĵojn de la pola scienco eksterlande, ligi kontaktojn kun eksterlandaj partneroj kaj faciligi la akademian kunlaboron. Jam antaŭ jaroj aperis la ideo pri plia tia stacio en Usono, pri kio memorigis dum la lasta Ĝenerala Asembleo de la Pola Sciencakademio ĝia vicprezidanto, profesorino Mirosława Ostrowska. Tio ligiĝas kun la fakto, ke aktuale preskaŭ en ĉiuj sciencaj branĉoj esploristoj el Usono plenumas la gvidan rolon. Usono avanas ankaŭ, se temas pri elspezoj por la esploroj, evoluo kaj novumado. Tial laŭ profesorino Mirosława Ostrowska la pola scienca medio devus esti tie reprezentata sur la institucia nivelo, subtenante intensigon kaj evoluigon de la pola-usona scienca kunlaboro. Malgraŭ forte evoluintaj ebloj ligitaj kun la reta komunikado ĉiuj landoj daŭre tenas diplomatiajn kontaktojn kaj gravajn aferojn oni difinas dum rektaj interparoloj. Tial la eksterlandaj stacioj de la Pola Sciencakademio devas esti traktataj kiel parto de diplomataro, kiel sciencista diplomataro. Grava defio por establi la polan sciencan stacion en Usono estas la financa flanko de ĉi tiu ideo, sed oni esperas akiri por ĝia realigo la subtenon de la polaj decidantoj.

El la elsendo 25.02.2025. Legas Maciek – 01′ 38″

--------------------------------------------------------------------------------

Brupoluado, brunebulo
[2025-02-25]
https://pola-retradio.org/2025/02/brupoluado-brunebulo/

La brupoluado estas ĉiam pli granda problemo por la medio kaj homoj. Unu je kvin eŭropanoj estas minacita de negativa kaj longdaŭra bruo ligita kun la aŭtovoja, fervoja kaj aviada transportoj. Pli ol 500 mil infanoj en Eŭropo ne povas koncentriĝi pro la trafikbruo, kio efikas je iliaj malfacilaĵoj legi kaj diversaj kondutproblemoj. Longdaŭra efikado de stratbruo kaŭzas permanentan reagon, kiu manifestiĝas en la produktado de streshormonoj, grandigo de korbata frekvenco, kresko de la sangopremo kaj malvastiĝo de angiovojoj, kio elvokas diversajn longiĝajn malsanojn. La sonintenseco estas mezurata per decibeloj, kies percepto varias inter 0 ĝis 140. La nula decibelo estas por homo neperceptebla, bruo superanta 140 decibelojn kondukas al perdo de la aŭdokapablo. Tiu superanta 150 decibelojn, kiu akompanas starton de raketo detruas timpanan membranon. Ĉe 200 decibeloj bruo povas lezi pulmojn. Minacoj ligitaj kun bruo ne ligiĝas sole kun decibeloj. Nome aperas krome la t.n. brunebulo, tio estas sonoj de altaj aŭ malaltaj frekvencoj kun malpli granda intenseco, sed efikantaj longiĝe. Ili ankaŭ povas negative influi psikon kaj sanproblemojn, inkluzive de aŭdokapabla lezo. Laŭ la pola leĝaro la plej alta allasebla bruo dum la 8-hora labortago egalas al 85 decibeloj. Laboro en konstanta bruo de 95 ĝis100 decibeloj ne povas daŭri pli ol 40 ĝis 100 minutojn tage, laboro en bruo ĝis 110 decibeloj ne povas superi 10 minutojn tage. Laŭ pola specialisto profesoro Henryk Skarżyński necesas konscie zorgi pri la stato de sia aŭdokapablo ne sole per evitado de brulokoj aŭ limigo de la estado en brumedio. Estas necesaj sistemaj ekzamenadoj de la aŭdokapablo. Estas necese reagnoski silenton, kiu ebligas ripozi al la sensoĉeloj ene de la interna orelo, al la sangocirkula, nerva kaj spira sistemoj.

El la elsendo 25.02.2025. Legas Tomek – 02′ 24″

--------------------------------------------------------------------------------

El la E-gazetaro_25.02.2025
[2025-02-25]
https://pola-retradio.org/2025/02/el-la-e-gazetaro_25-02-2025/

Hieraŭ la redakcion atingis la papera versio de la februara numero de la revuo „Esperanto”. Ĝi jam delonge en pdf-versio estas elŝutebla ĉe uea.org, sed la papera revuversio fariĝis la okazo relegi kelkajn artikolojn, i.a. raporton de Federico Gobbo kaj Iris Marijke Koelewijn pri la esplorrezultoj inter la duolinganoj pri iliaj motivoj lerni Esperanto. La esplorgrupo ne estis tre granda, nur 12-persona, sed kiel skribas la aŭtoroj la akiritaj rezultoj valoras kiel startopunkto. Aparte tial, kiel fine la aŭtoroj konstatas, ke post la analizo de la esplorrezultoj „..la kerna demando, kiamaniere konvinki la retumantajn lernantojn eniri la E-komunumon, restas senresponda sed nepre grava, almenaŭ en la kunteksto de Duolingo” – fino de la citaĵo. Ne eblas kaŝi, ke la demando ne estas nova, kaj se rilate al la menciita esploro ĝi koncernas duolinganojn ĝi daŭre devas troviĝi en la atentofokuso sur la baza nivelo de grupoj en diversaj urboj kaj landoj. Entute en la atentofokuso de UEA. Interesajn temojn, ne ligitajn kun la movado, sed kun ĝiaj membroj mi trovis en la 10-a kaj la 11-a numeroj de „La Revuo Orienta” el Japanio, kiuj lastatempe atingis la redakcion/ Verdire ĉe la titolo „Ĉu eblas areopologii pri Esperantujo” en la oktobra numero e la japana revuo mi stumblis. Ne tuj mi komprenis la uzitan terminon >areopologii<, sed rapide evidentiĝis klare, ke temas pri terenaj, spacaj esploroj realigataj rekte en la loĝloko de socia grupo, kiu estas la eplorsubjekto”. Iŝiuĉi Joŝiki el Tokia Universitato doktoriĝas pri ĉi tiu temo farinte siajn esporojn en Butano. Dum sia preskaŭ dujara estado tie, en la senhejmiĝanta butana kamparo, ŝi lernis lokajn lingvojn por kompreni la propran vidmanieron de butananoj pri sia kulturo kaj socio”. La aŭtorino eksplikas samteme – ni citu: „esence ĉiu lingvo en la mondo havas areon al kiu ĝi estas asociita. Ekzemple se temas pri la japana lingvo ĝia areo estas Japanio, kaj se temas pri la tŝangla lingvo (kiun ŝi i.a. lernis) estas Orienta Himalajo. Ni, areopologoj uzas lingvojn kiel ŝlosilon por deĉifri areojn, kaj foje provas malkonstrui establitajn kadrojn pri tiuj areoj”, fino de la citaĵo. Iŝiuĉi Joŝiki estas ankaŭ esperantistino kaj do logike ŝi alrigardis Esperantujon laŭ la prismo de siaj esploroj kaj interesokampo. Ŝi do konkludas, denove mi citas:… „aeropologio, kiu premisas la ekziston de areo, havas alian aspekton ol Esperanto. Sed mi kredas, ke ĝuste tio estas la vidpunkto, kiu kreas ligitecon inter Esperanto kaj areopologio. Esperantujo montras al ni ne nur ke estas neeble pensi pri ĝi kiel areo, sed samtempe ke ne plu ekzistas areoj en la mondo en la ideala senco. Krome, tiusence Esperantujo havas kritikan kaj aktivan signifon, kiu ebligas al ni rekonsideri la tradiciajn konceptojn ligitajn al areoj, kiujn areopologio premisas” – fino de la citaĵo. Certe interesa temo, eble por iuj niaj legantoj tute nova same kiel por mi. La ĵus traktita artikolo aperis en la rubriko „Akrevide, akreklare – kiel ni fosas nian sulkon”. En la novembra numero de „La Revuo Orienta” en la sama rubriko Umihotaru proponas al la leganto konatiĝi kun li kiel skribamanto – admiranto de skribsistemoj. Ĝenerale ni esperantisoj pli bone scias kiom da lingvoj ekzistas kaj kiom da ili estas minacitaj, sed verŝajne ne multaj el ni kapablus respondi kiom da skribsistemoj ekzistas. La aŭtoro do informas i.a., ke kvanam malfacilas respondi la demandon precize, sed „en la plej freŝa versio de la tutmonda signokodo Unikodo 16.0, nuntempe troviĝas 168 skribsistemoj difinitaj. La normo ISO 15924, kiu donas mallongigojn al skirbsistemoj en la mondo enlistigas 214 nomojn de skriboj, inkluzive ĉiujn en Unikodo”. Umihotaru evidentiĝas esti ne sole admiranto de skribsistemoj, sed ankaŭ komencis okupiĝi pri tiparoj kiel ŝatokupo. Kaj kiel aldone li konfesas, mi citu: „Principe, mi senĉese prilaboras unu tiparon kiel mian vivverkon, kun la celo desegni propramane ĉiajn literojn kaj simbolojn en la mondo kiel eble plej multe, inkluzive de tiuj kiuj ne ekzistas eĉ en Unikodo” . Tiel ni ekscias sekve, ke lia tiparo Nishiki-teki havas jam ol 28 mil diversajn signojn. Eblas sole gratuli al la aŭtoro, skribsistema amanto kaj scivoleme atendi liajn pliajn artikolojn pri la temo. Cetere la informo pri tio, ke ekzistas interkonsento inter kvar tjurkaj ŝtatoj ekuzi komununan alfabeton povas veki lian scivolemon. Kaj ĝuste tiu informo, pri kiu ni informis siatempe en la elsendo dank’ al Edmond Ludwig aperis en la papera, lastperioda eldono 2024 de „La Informilo”, la bulteno de Orienta Francio. Ĝi venis ĝidate kaj jarkomence ĝi surprize varmigis niajn korojn per la kovrilbilda foto de nia redakcia paĝo kun la repreno de la ĵus menciita informo. Tradicie la dulingva informbulteno el la Orienta Francio abundas je pluraj raportoj kun koloraj fotoj pri e-istaj renkontoj kaj eventoj. Jarfine i.a. temis pri la beatiga ceremonio de pastro Max Josef Metzger kaj transdono de Aalen-premio al Chiara. Ne ĉiuj kontribuoj rilatas al la eventoj pasintaj, kion reliefe pruvas la artikolo pri Vigy, la vilaĝo de la printempa staĝo en majo 2025. Do tiom en nia hodiaŭa trarigaro kaj samtempe ni danke konfirmas la lastatempan ricevon de la retaj versioj de la februaraj „Esperantolehti” el Finnlando kaj „Novaĵoj Tamtamas” el Japanio.

El la elsendo 25.02.2025. Legas Barbara – 08′ 42″

--------------------------------------------------------------------------------

E_elsendo el la 25.02.2025
[2025-02-25]
https://pola-retradio.org/2025/02/e_elsendo-el-la-25-02-2025/

Podkasto: Ludu en nova fenestro | Elŝutu

En la 1380-a E_elsendo el la 25.02.2025 ĉe www.pola-retradio.org:

• En la hodiaŭa Trarigardo de la E_Gazetaro ni referencas al la papera versio de la februara numero de „Esperanto” kaj aperinta en ĝi raporto pri enketo inter duolinganoj pri enmovadiĝo. Ni referencas al la rubrikoj „Akrevide, Akreflare – kiel ni fosas nian sulkon” el la 10-a kaj 11-a numeroj de „La revuo Orienta” el Japanio. Ni enrigardas la 208-an numeron de dulingva informbulteno pri Esperanto „La Informilo” el la orienta Francio. • En la aktualaĵoj ni informas pri investantaj en Pollando ukrainanoj; pri la eksterlandaj stacioj de la Pola Sciencakademio; pri ĉiam pli puraj plaĝoj ĉe la pola bordo de Baltiko. • Ni informas pri la aperinta antaŭ kelkaj tagoj Dua Bulteno de la 110-a UK en Brno – uk.esperanto.net/2025/duabulteno . •Nia sciencbultena temo estas dediĉita al plia plago en nia medio, t.e. brupoluado. • Muzike akompanas nin Merlin, ĉi-foje per la kanzono „Pri la vero” el ĝia KD eldonita kunlabore kun Vinilkosmo. La akompana foto prezentas allogan plaĝon ĉe la pola bordo de Baltiko. • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253 D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

La mezepoka Rolandkanto en nova pola traduko
[2025-03-05]
https://pola-retradio.org/2025/03/la-mezepoka-rolandkanto-en-nova-pola-traduko/

La mezepoka „Rolandkanto”, klasikaĵo de la eŭropa literaturo aperis en la pola lingvo en la nova poezia traduko, kiu ebligas ĝin kanti. Tradukis ĝin arthistoriisto doktoro Jacek Kowalski el Adam Mickiewicz-universitato en Pollando. Li estas ankaŭ tradukisto, plenumanto kaj populariganto de la malnova franca poezio. La devenanta el la fino de la 11-a jarcento Rolandkanto estas la plej malnova kaj fama franca kavalira eposo pri heroaj agoj. Ili koncernas la militekspedicion de Karlo la Granda al Hispanio kontraŭ saracenoj. La jam ekzistanta en la pola lingvo traduko de Tadeusz Boy-Żeleński baziĝas sur la traduko el la nuntempa franca lingvo. La plej nova traduko kiel bazon prenis la malnovfrancan originalon redonante ne nur la enhavon, sed ankaŭ formon kun aparta konsidero de kantpreta finpoluro. La tradukeldono estis kompletigita per sondokumenta unuhora prezento de ĝiaj fragmentoj en la plenumo de la tradukinto mem. Doktoro Jacek Kowalski fascinita pri la malnova muziko koncertas kun la ensemblo >Klubo de s-ta Ludoviko< plenumante siajn kanzonojn kaj tradukojn de kantoj el la malnovfranca kaj franca originalo. La nova traduko de „Rolandkanto” kun la originala malnovfranca teksto kaj kantversio aperis en la eldonejo Dębogóra.

El la elsendo 05.03.2025. Legas Maciek – 01′ 39″

--------------------------------------------------------------------------------

Historiaj objektoj rekontruotaj en 2025
[2025-03-05]
https://pola-retradio.org/2025/03/historiaj-objektoj-rekontruotaj-en-2025/

En la nuna jaro kadre de la projekto „Protekto de historiaj objektoj” subvencion de la pola kulturministerio ricevis 278 projektoj. La ministerian financan helpon ricevos krome 63 projektoj. La programo „Protekto de historiaj objektoj” celas konservi la materian kulturheredaĵon pere de la konservado kaj restaŭrado de moveblaj kaj nemoveblaj kulturaj objektoj kaj disponigo de ili al la publiko. Aparta celo nunjare estas la historiaj objektoj damaĝitaj de la inundo, kiu plagis kvar sudajn vojevodiojn en septembro 2024. Plej granda subvencio en la alteco de 2 milionoj 260 mil zlotoj estis atribuita al Jan Potocki por la realigo de la 4-a etapo de la projekto „Rudno, la ruino de la 14-jarcenta kastelo en Tenczyn”.

El la elsendo 05.03.2025. Legas Maciek – 0′ 57″

--------------------------------------------------------------------------------

Plia sciencfikcia filmo laŭ Stanisław Lem
[2025-03-05]
https://pola-retradio.org/2025/03/plia-sciencfikcia-filmo-lau-stanislaw-lem/

Oliver Hirschbiegel, nomumita por Oskar-premio en 2005 pro sia biografia filmo „Falo” planas novan projekton. Li kunkreos la adapton de unu el la rakontoj de Stanisław Lem el la kolekto „Rakontoj pri la piloto Pirx” (1968). La ĉefheroo kaj rakontisto estas la titola Pirx, piloto, sekve komandanto de kosmaj ŝipoj. Lia ekperimenta kosma vojaĝo trapasas kun la partopreno same de homoj, kiel ankaŭ de perfekte imitantaj ilin robotoj. Dum la flugo unu el la maŝinoj komencas saboti la mision dezirante alkonduki al la morto de la pasaĝeroj, ebligonte tiel al androidoj transpreni la kontrolon super la mondo. La verkoj de Stanisław Lem plurfoje inspiris filmistojn. Hirschbiegel mem konfesas, ke li de multaj jaroj estas admiranto de Lem-genio. La anglalingva filmo „Testo de la piloto Pirx” kreiĝos en kunlaboro kun la dramverkisto kaj scenaristo Peter Harness kaj kun Adrian Tchaikovsky, brita poldevena verkisto kies specializo estas la sciencfikcio.

El la elsendo 05.03.2025. Legas Maciek – 01′ 16″

--------------------------------------------------------------------------------

E_elsendo el la 05.03.2025
[2025-03-05]
https://pola-retradio.org/2025/03/e_elsendo-el-la-05-03-2025/

Podkasto: Ludu en nova fenestro | Elŝutu

En la 1381-a E_elsendo el la 05.03.2025 ĉe www.pola-retradio.org:

• Hodiaŭ en nia felietono pri koninda Pollando ni direktiĝas al la vilaĝo Staniątki apud Krakovo, en kiu troviĝas la plej malnova en Pollando, 800-jara Benediktanina Abatejo. Antaŭ kvin jaroj ĝi estis registrita kiel plia Historimonumento de Pollando. • En la hodiaŭa kulturkroniko ni informas pri iuj rekonstruotaj historiaj objektoj en Pollando en 2025; pri la nova traduko de Roland-kanto en la pola lingvo; pri plia filmo realigota baze de sciencfikcia verko de Stanisław Lem. • En la E-komunuma segmento ni informas pri E-staĝoj kun lingvokursoj en Francio en marto kaj aprilo. Ili okazos kadre de Meditereanea E-Semajno en Les Issambres, kadre de Printempas en la Kastelo Greziljono. • Fine ni renkontiĝas en la leterkesta programero. • Muzike akompanas nin Martin Wiese per sia kanto „Anstataŭ letero”, Daimi per la kanzono „La Feliĉo”, Suno AI per kanzono „La Lumturo” (kun kantoteksto de Erika Godó (Belulino)). La programinformon akompanas interreta foto de J. Włodek prezentanta fratulinon el Staniątki ĉe ordigado de dokumentoj. • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Koninda Pollando_ Staniątki
[2025-03-05]
https://pola-retradio.org/2025/03/koninda-pollando_-staniatki/

La vilaĝo Staniątki (sta-njon-tki) troviĝas en la regiono de Krakovo ĉirkaŭ 20 kilometrojn sudoriente de la urbo. Ĝia nomo refrencas al la vortoj de s-ta Wojciech (Adalberto), kiu en la 997-a jaro pasis tra ĝi al Krakovo kaj poste norden kun la religia misio al prusoj. Li haltigis ripozcele tiuloke sian akompanantaron per la vortoj „udielamy tady staniatky”. La alia versio laŭ lingva analizo derivas la nomon de la vilaĝo de la persona nomo – Stanimir, Stanisław aŭ Stanibor. Antaŭ 5 jaroj troviĝanta en ĝi la Benediktanina Abatejo de s-ta Wojciech (Adalberto) estis agnoskita kiel plia pola Historimonumento. Ĝi estis fondita en 1228 fare de Klemens el Brześnica, de la grifita gento – unu el la plej signifaj grandsinjoroj de la Piast-dinastia Pollando kaj lia edzino Racława. Ilia filino Wisenna fariĝis la unua abatino de la klostro. La abatejo en Staniątki estas la plej malnova en Pollando benediktanina klostro distigiĝanta per kontinua 800-jara funkciado, atestanta pri la pola religia vivo, pri la traiĝado de laika kun la abateja kulturoj. Ĝia konstruaĵo mem estas valora dokumento videbliganta la evoluon de la gotika kaj baroka arkitekturo en Pollando. La konstruigita meze de la 13-a jarcento preĝejo de la Plej Sankta Maria-Virgulino estas opiniata la plej malnova gotika, ununava preĝejo en Pollando. La klostra komplekso kreiĝanta ekde la 13-a jarcentro ĝis la limperiodo inter la 14-a kaj 15-a jarcentoj – malgraŭ alikonstruo en la 17-a jarcento – konservis la mezepokan formon kaj proporciojn. La celo de alikonstruo estis certigi severan fermitecon al la monakinoj konforme al la reformita regulo de benediktaninoj. Dank’ al tio ĉiu fratulino disponis pri aparta ĉelo, apartaj lokoj estis destinitaj por noviculinoj kaj por lernantinoj de laika lernejo; estis aranĝita interna malsanulejo. La funkciadon de tiuj alikonstruoj konfirmis per sia vizito kardinalo Jerzy Radziwiłł en la 16-a jarcento. Staniątki estis ankaŭ dum jarcentoj grava edukcentro de virinoj kiel trezorejo de historiaj memoraĵoj, kiel medio kultivanta la memoron pri la fondintoj el la piastdinastia epoko, kiel viva organismo emananta per naciaj kaj patrioraj tradicioj je laŭvicaj generacioj. Post la 1-a dispartigo de Pollando en 1772 en Staniątki trovi rifuĝejon benediktaninoj el likvidita klostro en la loko Jarosław. Fratulinojn en Staniątki kontraŭ likvido protektis la gvidata de ili lernejo por knabinoj, kiu en 1784 estis transformita en registaran lernejon en la aŭstra aneksoparto de Pollando, Galicio. Dank’ al la alta intelekta kaj kultura nivelo de benediktaninoj ĝi distingiĝis per tre alta instrunivelo. La vizitinta klostron kaj lernejon en 1787 imperiestro atribuis al ĝi subvencion. La klostro kaj la lernejo akiris grandan renomnon en la tuta Galicio. Ekde 1836 la klostro gvidis misiojn, kredofirmigajn semajnojn por la loka loĝantaro. La fratulinoj subtenadis insurgentojn dum la kontraŭcara januara insurekcio en 1861. Dum la 19-a jarento daŭre evoluis la klostra lernejo. Estis establitaj klasoj por kamparanaj infanoj, kreiĝis klaso por knaboj. Oni senĉese zorgis pri la riĉiĝo de la instruporgramoj kaj malgraŭ tio, ke en 1869 lernejo perdis la statuson de lernejo publika la instrunivelo daŭre altis kaj ĝia famo ne malkreskis. La 1-a mondmilito bonŝance ne aparte damaĝis la abatejon. Dum la 2-a modmilito la monakinoj gvidis tie sekretan instruadon, kaj en 1944 ili organizis en la klostro rifuĝejon por infanoj el la damaĝita de la Insturekcio Varsovio. Postmilite la klostro suferis plurajn reprezaliojn flanke de la komunistaj aŭtoritatoj. Estis likvidita lernejo kaj poste la monakinoj estis eksloĝigitaj al la loko Alwernia. Nur post 1956-a jaro, „tiel nomata degelo” – post la Juniaj Eventoj en Poznano, monakinoj povis reveni al Staniątki. En la klostro kaj en la muzeo en la apuda preĝejo troviĝas pluraj artverkoj, valoraj arkivaĵoj kaj eksterordinare riĉa laŭ la landa skalo kolekto de muziknotoj ligitaj kun la liturgia kantarto. Inter la fino de la 14-a jarcento ĝis la fino de la 16-a jarcento floris en ĝi riĉa religia, muzika kuturo. Al la mezepokaj verkoj de la plej supera klaso apartenas tabula bildo de Dipatrino Doloranta, figuro de Kristo Zorgoplena. El pli postaj epokoj devenas la 16-18-jarcentaj polikromiaĵoj, 15-18-jarcentaj fajne ilustritaj muzikaj manuskriptoj, kolekto de la 16-jarcentaj lignaj formoj por aranĝado de monakinaj kapkovriloj, kolekto de vaksaj figuroj (17-19 jarcentoj), i.a. ilustrantaj la klostra historion, riĉa kolekto de la pola pantroarto el la 16-20 jarcentoj. En tiu kolekto aparte elstaras baroka bildociklo pri la historio de piastdinastia princo, la reganto de Pollando Kazimierz Odnowiciel devenanta el la la Benediktana Abatejo en Tyniec. Tio ne estas ĉiuj vidindaĵoj, kiuj meritas viziton en la apudkrakova Staniątki. Unuavice logu tien la fakto, ke ĝuste tie ĉi de pli ol 800 jaroj batas koro de la plej malnova en Pollando Benediktanina Abatejo.

El la elsendo 05.03.2025. Legas Barbara – 07′ 45″

--------------------------------------------------------------------------------

Kun prof. Christopher Gledhill pri ludoj
[2025-03-10]
https://pola-retradio.org/2025/03/kun-prof-christopher-gledhill-pri-ludoj/

Hodiaŭ antaŭ nia mikrofono gastas profesoro Christopher Gledhill , lekcianto kaj esploristo en la Universitato Paris Cité. La temo de nia interparolo estas lia aparta intereso kaj okupiĝo pri ludoj, tabulaj ludoj laŭ tre interesaj konsideroj.

Interparolis redaktorino Barbara Pietrzak

El la elsendo 10.03.2025 – 10′ 48″

--------------------------------------------------------------------------------

E_elsendo el la 10.03.2025
[2025-03-10]
https://pola-retradio.org/2025/03/e_elsendo-el-la-10-03-2025/

Podkasto: Ludu en nova fenestro | Elŝutu

En la 1382-a E_elsendo el la 10.03.2025 ĉe www.pola-retradio.org:

• Hodiaŭ antaŭ nia mikrofono gastas profesoro Christopher Gledhill, lekcianto kaj esploristo en la Universitato Paris Cité. La temo de nia interparolo estas lia aparta intereso kaj okupiĝo pri ludoj, tabulaj ludoj laŭ tre interesaj konsideroj. • En la aktualaĵoj ni informas pri la 100-jariĝo de la servo de polinoj en policstrukturoj; pri stipendiitoj de Fulbright Senior Award 2025; pri la komenciĝinta en Varsovio 14-a bicikla sezono kun luebla Veturilo. • La scienbultena rubriko koncernas la kreon de super malmola diamanto kun heksagona strukturo; la novan kurachelpan terapion, kiu estas muzeoterapio. • Muzike akompanas nin Kaj Tiel Plu per fragmento de la kanto „Edziniĝu al mi Roseta” el la KD „Surplacen venu vi”. La foto el interreto prezentas la nunjaran aspekton de la varsoviaj lueblaj bicikloj „Veturilo” – la teksto en la pola signifas “Ekkonu novan Veturilo-n”. • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

E_elsendo el la 15.03.2025
[2025-03-15]
https://pola-retradio.org/2025/03/e_elsendo-el-la-15-03-2025/

Podkasto: Ludu en nova fenestro | Elŝutu

En la 1383-a E_elsendo el la 15.03.2025 ĉe www.pola-retradio.org:

• Hodiaŭ nian felietonon ni dediĉas al akuta socia problemo de profesia forbruliĝo, koncernaj laboroj de usona (poldevena) esploristino, profesorino Christina Maslach kaj ŝia rolo en la socia eksperimento de sia edzo Philip Zimbardo el 1971. • En la komenca kulturkroniko ni informas pri ekspozicio de Igor Mitoraj en la Belarta Akademio de Krakovo; pri novaranĝita Lanckoroński-artgalerio ĉe la varsovia Reĝa Kastelo. • En la E-komunuma segmento ni informas pri la laŭreatoj de la Premio La Torre 2024; pri la aperigita ĉe UEAviva filmo rilata al la sepultaj solenaĵoj de Renato Corsetti; pri la forpaso de la eksa prezidanto de Sarlanda E-Ligo, Oliver Walz. • Muzike akompanas nin Kajto per sia kanto „Unu rivero” el la albumo Sen Timo. La programinformon akompanas interreta foto rilata al la temo de nia felietono. • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Skulptaĵoj de Mitoraj en la krakova Belarta Akademio
[2025-03-15]
https://pola-retradio.org/2025/03/skulptajoj-de-mitoraj-en-la-krakova-belarta-akademio/

En la Muzeo de la Belarta Akademio en Krakovo estas prezentataj skulptaĵoj de Igor Mitoraj el la kolekto de la akademio, de la Jagelona Universitato kaj de la Silezia Muzeo en Katowice. Parto de la eksponaĵoj devenas el la privata familikolekto. Estas prezentataj krome liaj desegnaĵoj el Pietrasanta, kie Mitoraj vivis kaj mortis. Multaj el la eksponaĵoj ne estas konataj al vasta publiko. La krakova Belarta Akademio tiel daŭrigas la solenadojn de 2024, ligitajn kun la 80-a naskiĝdatreveno kaj la 10-a mortodatreveno de la artisto. Igor Mitoraj estis fascinita de la antikva arto, aparte greka kaj romia, kio speguliĝas en lia kreado. Karakteriza elemento de lia skulptista stilo estas monumentecaj formoj, kiuj bone kongruas kun vasta spaco. Eblas renkonti liajn skulptaĵojn sur placoj kaj en ĝardenoj de multaj urboj de la mondo, kiel Krakovo, Varsovio, Parizo, Milano aŭ Tokio. La skulptaĵoj de Igor Mitoraj ofte havas formon de korpofragmentoj inspiritaj de la antikvaj formoj, sed konscie difektitaj aŭ ne finverkitaj. Tiu estetiko simbolas la fragilecon de la homa ekzisto, tempopasadon kaj neeviteblan detruon, kiun portas tempo. Samtempe la skulptaĵoj de Mitoraj emanas ekstertempan belecon kaj harmonion spegulante univeralajn valorojn ligitajn kun la homa ekzisto. Igor Mitoraj daŭre kalkuliĝas al la plej gravaj nuntemapj artistoj. Lia kreado daŭre ravas kaj inspiras pliajn generaciojn.

El la elsendo 15.03.2025. Legas Maciek – 01′ 51′

--------------------------------------------------------------------------------

La artgalerio de Lanckoroński-familio en nova aranĝo
[2025-03-15]
https://pola-retradio.org/2025/03/la-artgalerio-de-lanckoronski-familio-en-nova-arango/

Ekde la fino de februaro la Artgalerio de Lanckoroński-familio en la varsovia Reĝa Kastelo prezentiĝas en nova aranĝo. Salonoj estas plenigitaj de nederlanda kaj itala pentroarto. Inter la nederlandaj tolaĵoj denove eblas rigardi du verkojn de Rembrandt „Knabino en la bildokadro” kaj „Sciencisto ĉe pupitro”. Ĉi-lastaj tolaĵoj devenas el la kolekto de princa Lanckoroński-familio. Tra generacioj ĝi kreis unu el la plej renomaj privataj artkolektoj en Pollando. En 1994 parto de ĝi estis donacita de reprezentanto de la familio, profesorino Karolina Lanckorońska al du reĝaj rezidejoj – en Wawel Kastelo en Krakovo kaj Reĝa Kastelo en Varsovio. Dank’ al la nova aranĝo la varsovia Artgalerio de Lanckoroński-familio vastĝis je nova trisalona spaco dediĉita al la itala arto ekde la 14-a ĝis la mezo de la 18-a jarcento. Oni donis apartan informatenton al la verkoj kaj ilia deveno, por ke la donacoj de profesorino Lanckorońska estu facile rekoneblaj fone de alies donacoj aŭ kastelaj aĉetoj. Lastatempe la Artgalerio riĉiĝis per du novaj tolaĵoj – la pentraĵo de Matti Pretti „Triktrak-ludo” kaj de Jacop Bassan „La miraklo eligi akvon el roko”. Krome la kolekto vastiĝis per 32 renesancaj majolikaj teleroj el Montelupo kaj unusolaj en Pollando „deschi da parto”, belege dekoritaj renesancaj donacpletoj, sur kiuj en Toskanio la patrino post la nasko de la unua infano estis ricevanta simbolajn donacojn. Profesorino Karolina Lanckorońska estis arthistoriisto, verkistino, soldato de la konspira Landa Armeo, malliberigitino de Ravensbrück, poste aktiva membro de la poldevenularo en Italio, kunestablintino de la Pola Historia Instituto en Romo.

El la elsendo 15.03.2025. Legas Gabi – 02′ 33′

--------------------------------------------------------------------------------

Biomonitorado en centroj de akvopurigado
[2025-03-20]
https://pola-retradio.org/2025/03/biomonitorado-en-centroj-de-akvopurigado/

Biomonitorado de akvo en akvopurigaj centroj konsistas en daŭra observado kaj kontrolado de ŝanĝoj okazantaj en ĉi tiu medio. Jam de kelkdek jaroj pri akvopureco en diversaj lokoj de Pollando zorgas duvalvuloj. En Varsovio ekzemple temas pri „dungitaj” tiucele ok duvalvuloj. Ili estas forprenataj el la natura vivejo de puraj lagoj kaj poste dum du semajnoj adaptataj al la vivo en laboratorio. Unue, ekde nulo ĝis 100 procentoj estas difinata la grado de ilia konkomalfermiĝo, kiu atestas pri la nivelo de akvopureco. Sekve baze de aparta sentilo ligita al la konko eblas interpreti la ĉiutagajn rezultojn. Ekzemple 70 procentoj de malfermitaj konkoj signifas akvon trinkeblan. La rezulto ne povas subiĝi al 25 procentoj. Kutime en la akvopuriga centro unu duvalvulo troviĝas ĉirkaŭ tri monatojn, poste estas anstatŭigata de alia. Iuj revenas al la akvoreceptakloj, el kiuj ili estis prenitaj. Jam de pli ol 30 jaroj en la kontrolado de akvopureco duvalvuloj funkcias en la urbo Stargard en la nord-okcidenta Pollando. Sed, duvalvuloj, tre impresiĝemaj je akvopoluado monitoras la akvopureconen krome en multaj aliaj lokoj en Pollando. Por la mezurado de akvokvalito en Pollando oni uzas ankaŭ popularajn fiŝojn, ekzemple barbiojn aŭ vimbojn.

El la elsendo 20.03.2025. Legas Maciek – 01′ 35″

--------------------------------------------------------------------------------

Koncentriĝo de mikroplasto en la homa cerbo
[2025-03-20]
https://pola-retradio.org/2025/03/koncentrigo-de-mikroplasto-en-la-homa-cerbo/

Ĝenerale estas sciate, ke plasto kaj plastkonsisteroj troviĝas ĉie. Laŭ la plej novaj esploroj, pri kiuj raportis “Nature Medicine” surprize grandaj kvantoj da mikro- kaj nanoplasto troviĝas en la homa cerbo. Baze de tiuj donitaĵoj en la periodaĵo „Brain Medicine” estis publikigita komento de esploristoj, kiuj atentigas pri eksterordinara absorbiveco de la cerbo grandkvante kolekti mikro- kaj nanoplaston. La cerba histo enhavas 7- ĝis 30-oblan koncentriĝon de nedezirindaj plastoelementoj ol aliaj organoj de la homa korpo kiel hepato aŭ renoj. Tion oni konkludis post la sekco kaj analizo de provaĵoj el frunta kortekso kaj ilia komparo kun histoj devenantaj el la jaroj 2016-24. La ekzamenado elmontris, ke en la homa cerbo troviĝas 12 diversspecaj polimeroj, sed aparte danĝera estas nanoplasto, alivore plastelementoj malpli ol 200-nanometraj. La kvanto da mikro- kaj nanoplasto en la cerbo – egala al plena tekulero – kreskas de 3- ĝis 5-oble kaze de homoj suferantaj demencon. Hasta kresko de koncentriĝo de mikroplasto en la cerbo nur dum 8 jaroj (2016-2024) estas alarma. Mikro- kaj nanoplasto kreiĝas sekve de malkomponiĝo de polimeroj kaj aliaj plastaj produktoj. Homo konsumas ilin manĝante varmigatajn produktojn en plastaj ujoj el mikroondaj forneloj. Minacaj estas plastaj tesaketoj, kiuj dum la tepreparado liberigas milionojn da plastaj konsisteroj. Minaca estas ankaŭ enboteligata akvo, kiu pro la plasta botelo, liveras jare preskaŭ samtiom da mikroplasto kiom oni konsumas kaj enspiras el ĉiuj fontoj entute. Tial ekzemple la rekutimiĝo al la trinkado de krana akvo povas – laŭ esploristoj – malkreskigi tiun minacon je preskaŭ 90 procentoj.

El la elsendo 20.03.2025. Legas Barbara – 02′ 43″

--------------------------------------------------------------------------------

Kun Oliver Walz pri preparoj de sarlandaj esperantistoj al UK 2007
[2025-03-20]
https://pola-retradio.org/2025/03/kun-oliver-walz-pri-preparoj-de-sarlandaj-esperantistoj-al-uk-2007/

Omaĝe al la forpasinta en februaro iama prezidanto de Sarlanda E-Ligo, Oliver Walz , siatempe nia aktiva aŭskultanto, ni memorigas arkivan interparolon, faritan dum la UK-2006 i.a. pri tio kiel esperantistoj el Sarlando preparas sin por partopreno en la Jokohama UK la sekvan jaron.

Interparolis redaktorino Barbara Pietrzak

El la elsendo 20.03.2025 – 09′ 45″

--------------------------------------------------------------------------------

E_elsendo el la 20.03.2025
[2025-03-20]
https://pola-retradio.org/2025/03/e_elsendo-el-la-20-03-2025/

Podkasto: Ludu en nova fenestro | Elŝutu

En la 1384-a E_elsendo el la 20.03.2025 ĉe www.pola-retradio.org:

• Omaĝe al la forpasinta en februaro iama prezidanto de Sarlanda E-Ligo, Oliver Walz, siatempe nia aktiva aŭskultanto, ni memorigas arkivan interparolon, faritan dum la UK-2006 i.a. pri tio kiel esperantistoj el Sarlando preparas sin por partopreno en la Jokohama UK la sekvan jaron. • En la aktualaĵoj ni informas pri la rolo de duvalvuloj en la polaj akvopurigaj centroj; pri la Eŭropa Arbo 2025, pola fago venkinta en la reta plebiscito de Gaja; pri Eŭropa premio por la varsovia parko Burza (Tempesto). • La scienbultenan rubrikon ni dediĉas al la plej novaj esploroj pri plasto en la homa organismo, unuavice cerbo. • Muzike ni bonvenigas la Printempon – pri ĝi kantas Miŝo Zdravev kaj Feri Floro. La interreta foto prezentas la polan 300-jaran fagon, kiu gajnis la titolon de la Eŭropa Arbo 2025. • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Nacia Memortago pri Poloj Savantaj Judojn dum la germana okupacio 2025
[2025-03-25]
https://pola-retradio.org/2025/03/nacia-memortago-pri-poloj-savantaj-judojn-dum-la-germana-okupacio-2025/

Lastlunde, la 24-an de marto en Pollando diversloke okazis omaĝaj solenaĵoj ligitaj kun la starigita en 2018 Nacia Memortago pri Poloj Savantaj Judojn dum la germana okupacio. La dato referencas al evento el 1944, kiam germanaj soldatoj pafmortigis Józef kaj la gravedan Wiktoria Ulm kaj iliajn 5 infanojn pro la kaŝado de 8 judoj. Dum la porokaza gazetara konferenco en Heschel-centro de la Katolika Universitato en Lublino Manuela Tulli, vatikanistino, ĵurnalistino de ANSA-agentejo konstatis, ke en la publika spaco oni malmulta aŭdas pri la savado de judoj dum la 2 mondmilito fare de poloj. Tiu scivakuo postulas plenigon same en la edukado, kiel ankaŭ en la internacia konscio. Aldonendas, ke la savado de judoj dum la 2-a mondmilito en Pollando estis minacita de germanoj per mortopuno. Manuela Tulli kunaŭtoras libron dediĉitan al la martira morto de la Ulm-familio. Pri ilia historio ŝi eksciis kolektante informojn por raporto pri helpo, kiun poloj donis kaj donas al ukrainanoj post la rusa agreso kontraŭ Ukrainion.

El la elsendo 25.03.2025. Legas Barbara – 01′ 42″

--------------------------------------------------------------------------------

E_elsendo el la 25.03.2025
[2025-03-25]
https://pola-retradio.org/2025/03/e_elsendo-el-la-25-03-2025/

Podkasto: Ludu en nova fenestro | Elŝutu

En la 1385-a E_elsendo el la 25.03.2025 ĉe www.pola-retradio.org:

• La komenca aktualaĵo rilatas al la solenita en Pollando lastlunde Nacia Tago de Memoro pri Poloj Savantaj Judojn dum la germana okupacio. • En la hodiaŭa kulturkroniko ni informas pri retrovitaj kaj restaŭritaj 16 polikromiaĵoj en la preĝejo de s-ta Jakobo en Toruń (norda Pollando); pri vico da eventoj planitaj en Lodzo lige kun la 80-jariĝo de la unua libro pri muminvalaj troloj de Tove Jansson; pri litografaĵoj de Marc Chagall en la loko Lewkowo en la okcidenta Pollando. • Hodiaŭ ni enrigardas la kulturajn paĝojn de la februara numero de „Esperantolehti” el Finnlando, el kiuj ni ekscias novaĵojn pri E-tradukoj de libroj pri mumintroloj de Tove Jansson kaj pri la 25-jariĝo de la arta laboro de Markku Sarastamo, popola artisto kaj esperantisto. Interreta foto de iu el liaj verkoj akompanas nian hodiaŭan programinformon. • En la E-komunuma segmento ni informas – laŭ GK de UEA – pri burunda esperantistino kun ŝtata distngo okaze de la nunjara Tago de la Virinoj. • Muzike akompanas nin Ĵomart kaj Nataŝa per fragmento de sia kanto „Mi kaj vi” el ilia Arĝenta Albumo kaj la kanto „Karulino” el la KD de Vinilkosmo >Afrika Kompilo<. • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

La 16-jarcentaj polikromiaĵoj ĉe Jakoba Vojo en Toruno
[2025-03-25]
https://pola-retradio.org/2025/03/la-16-jarcentaj-polikromiajoj-ce-jakoba-vojo-en-toruno/

En la Getsemana Kapelo de la preĝejo de s-ta Jakobo en Toruno artkonservistoj malkovris sub pluraj farbotavoloj malfrumezepokajn polikromiaĵojn kun scenoj de Pasiono. Laŭ profesorino Elżbieta Pilecka el la Belarta Fakultato de Kopernik-universitato en Toruno, tiu malkovro estas unu el gravaj punktoj ĉe unu el la gravaj kristanaj pilgrimitineroj, kiu estas la Jakoba Vojo. En la malfrua mezepoko ofte ĉe la preĝejoj estis konstruataj apartaj kapeloj kaj tia estas la kapelo, kie okazis la malkovro. Tiam ili estis malfermitaj kaj la trapasanaj kredantoj povis rigardi enen tra du grandaj arkadoj. La kapelo estas disponigota al vizitantoj. Troviĝos en ĝi informcentro pri la daŭre rekonstruata preĝejo de s-ta Jakobo kaj pri la Jakoba Vojo mem. Ĝi estos loko, en kiu eblos renkontiĝi kun specialisto gvidanta tra la riĉa interno de la preĝejo. Povas esti, ke la la artamantojn atendas pliaj emocioj. Ĉar baze de artikolo en la specializa periodaĵo „Jarlibro de Toruń” en kapelo ĉe la preĝejo de s-ta Jakobo ekzistis ankaŭ polikromiaĵoj prezentantaj la sep ĉefajn pekojn. Temas pri orgojlo, avideco, volupto, envio, senbrida manĝado kaj drinkado, kolero kaj pigreco.

El la elsendo 25.03.2025. Legas Maciek – 01′ 33″

--------------------------------------------------------------------------------

Mumintroloj festos en majo en Lodzo
[2025-03-25]
https://pola-retradio.org/2025/03/mumintroloj-festos-en-majo-en-lodzo/

Fine de majo en la Muzeo de Kinematografio en Lodzo estos malfermita ekspozicio pri Mumintroloj, lige kun la 80-a datreveno de la unua eldono de la konata libro de Tove Jansson el Finnlando. La ekspoziciloko ne estas hazarda, ĉar en Lodzo en la jaroj 1977-1982 kreiĝis, en la pola-aŭstra kunlaboro, la animita serio „Rakontoj de Mumintroloj”. La filmoj estis realigitaj en la studio Se-Ma-For kaj la propono de rolantaj pupoj de Mumintroloj estis aprobita de la aŭtorino mem. La ekspozicio prezentos la historion de la libroserio kaj ankaŭ polajn aŭtorojn kaj filmistojn, kiuj kontribuis al popularigo de la libroserio en Pollando. Oni rigardos arkivajn fotojn pri la vizito de Tove Jansson en Pollando, pupojn, kiuj rolis en la animita filmserio, sondkumentojn, plurajn polajn eldonojn de la libroj pri Mumintroloj, de la bildstrioj, periodaĵoj, aŭdiolibroj. La ekspozicion akompanos edukprogramo. Okazos laborrenkontoj, filmprezentoj kaj popularscienca sesio pri aktualaj esploroj pri la mumintrola fenomeno. Ĉio ĉi okazos kunlabore kun Moomin Characters kaj Muzeo de Mumintroloj en Tampere. La ekspozicio okazos sub la patroneco de Ambasado de Finnlando en Pollando. Jam en 1984-a aperis la unua traduko de Muminvalo-libroj en Esperanto fare de Eckhard Bick. Brita Esperanto-Asocio aperigis fine de 2024 la sepan libron laŭvice el la Muminvala-serio en la traduko de Sten Johansson.

El la elsendo 25.03.2025. Legas Gabi – 02′ 11″

--------------------------------------------------------------------------------

El la E-Gazetaro _ 25.03.2025
[2025-03-25]
https://pola-retradio.org/2025/03/el-la-e-gazetaro-_-25-03-2025/

Post la informo pri la preparataj majaj eventoj en la kunteksto de la libroj pri Mumin-troloj de Tove Jansson mi nun proponas enrigardi la februaran numeron de Esperantolehti. Sur ĝiaj kulturaj paĝoj Jouko Lindstedt raportas, ke ĉiuj sep klasikaj mumin-romanoj de Tove Jansson aperis Esperante en bela vesto, lerte tradukitaj de Sten Johansson, unu el la plej elstaraj Esperantaj verkistoj nuntempaj. Kaj temas pri 1. Kometo en Muminvalo, 2. Ĉapelo de sorĉisto, 3. Memoroj de Muminpatro, 4. Somermeza dramo, 5. Vintro en Muminvalo, 6. La patro kaj la maro 7. Malfrue novembre. Krom ke indas legi ilin por lerni bonan Esperantan stilon, – skribas Jouko Lindstedt – ili estas ankaŭ bonegaj donacoj al eksterlandaj amikoj. Miaj personaj rekomendoj estas “Ĉapelo de sorĉisto”, “Somermeza dramo” kaj “Vintro en Muminvalo”, kiuj neforgeseble kaptas la etoson kaj magion de la finnaj somero kaj vintro. “La patro kaj la maro”, kaj precipe “Malfrue novembre”, estas verkitaj egale multe por plenkreskuloj kiel por infanoj. Por konanto de la muminoj estas interesa ankaŭ tio, ke Johansson tradukis ĉiujn librojn laŭ la lasta aŭtora versio, ne laŭ tiuj pli fruaj versioj, sur kiuj baziĝas ekzemple la finnaj tradukoj. Do, se vi legis la librojn finne, precipe “Kometo en Muminvalo” kaj “Memoroj de Muminpatro” proponas al vi parte novan rakonton. La librojn eldonis (kun subteno de Fondumo Esperanto) Esperanto-Asocio de Britio (EAB), kiu nuntempe estas, apud Mondial, la plej aktiva Esperanto-eldonejo. Indas konatiĝi kun ties tuta sortimento por infanoj kaj plenkreskuloj Bedaŭrinde ekzemple la libroservo de UEA ne vendas librojn de EAB. Oni povas mendi rekte de Britio, sed tiam oni en EU devas pagi iom da dogano. Pli facile estas mendi tra la retaj librovendejoj Adlibris aŭ Amazon. Tion skribis Jouko Lindstedt. Lian informon sekvas aldona teksto, tiu de EAF-sekretario Tiina Oittinen, kiu aldonas, ke – mi citas: En la jaro 1984 aperis la unua traduko de Muminvalo- libroj en Esperanto fare de la tradukisto Eckhard Bick. La dua eldono estas de 1993, kiam aperis teknike pli bona kaj pli moderna versio kiel diras la tradukanto en la antaŭparolo. Li dankas ankaŭ Esperanto-Asocion de Finnlando, kiu iniciatis, organizis kaj financis la duan eldonon. Speciale Bick dankas s-inon Paula Harju pro lingvaj plibonigoj kaj s-ron Urho Rantanen pro komentoj kaj praktika helpo koncerne diversajn laborojn dum la verkado de tiu eldono. La libro baziĝas sur la verko de Tove Jansson. La originala titolo de la libro […] en Esperanto-priskribo estas estas „La nevidebla infano kaj aliaj rakontoj”. La libron eblas mendi ĉe EAF. Ĝia prezo estas 10 eŭroj aldone al poŝtaj kostoj. Kaj por ekhavi la libron sufiĉas sendi retmesaĝon al eafmendoj@esperanto.fi, kaj la kontaktulo estas Päivi Saarinen. Eble mi aldonu, ke nun la en la varsoviaj trafikiloj la ekranoj jen kaj jen disbildigas la foton de la aŭtorino de Muminvalaj historioj kun ŝia penso valora prezenton, nome „Traktu ĉiun tagon kiel donacon”. Ĝi valoras ne sole enpensiĝon, sed evidente la enpr aktikadon. Sur la kulturaj pagoj de la februara Esperantolehti i trovas krome artikolon de Saliko proksimigante la laŭreaton de la nunjara eldono de la ITE-artisto, tio estas amatora artisto, artisto kiu ne akiris formalan edukitecon. Kiel tiu ĉi estis elektita de Asocio por Antaŭenigi Kamparan Kulturon, lige kun la 25-jariĝo de la arta laboro, Markku Sarastamo, artisto kies ŝatokupo estas ankaŭ Esperanto. Kiel ni ekscias el aparte kadrita teksto Markku Sarastamo estas popolartisto kaj fabelverkisto. Lia verkoj estis ekspoziciitaj i.a. en 2007 dum la arta evento Festivalo Arta Lumo, organizita de la Esperanto-Asocio de Finnlando. La verkaro de Sarastamo inkluzivas la fabeltrilogion „Karbujo”, kiu parte aperis ankaŭ en Esperanto. El la unua parto de la trilogio estis presita esperantlingva brajla versio. Saliko aldonas, ke „Li prezentas sin ekzemple kiel verkisto, magiisto, fotisto, faristo de perkomputilaj “pentraĵoj”. Kaj nunjare li prezentos sian arton dum kelkaj diversaj eventoj, i.a. en Hyvinkää dum la t.n. somera artopado. El la redakcia noto ni ekscias, ke „en Esperantolehti 4b/2025 (la PDF-forma kolora numero) aperis multaj artaĵoj de Markku Sarastamo kaj Esperanto-Asocio de Finnlando ricevis ekskluzivan rajton publiki ilin. Kelkaj el la verkoj estas tiaj, kiujn oni povas vidi nur en cifereca formo, ĉar surpapere ili perdas sian efikon (redakta aldono)”. Kaj ni specimene konatiĝas kun la arto de Markku Sarastamo per reta foto de iu el liaj verkoj”. Sed finante nian enrigardon en la februaran numeron de Esperanolehti ni citu lian penson. „Ĉiu tago estos pli bona ol atendite, ĉar kiam mi vekiĝas matene, mi nenion atendas.”

El la elsendo 25.03.2025. Legas Barbara – 07′ 42″

--------------------------------------------------------------------------------

Pola Esplorinstituto en Lund por la listo de Memoro
[2025-03-30]
https://pola-retradio.org/2025/03/pola-esplorinstituto-en-lund-por-la-listo-de-memoro/

La svedaj aŭtoritatoj transdonis al Unesko petpostulon, ke la arkivo de la Pola Esplorinstituto en Lund ektroviĝu en la listo Memoro de la Mondo. La kolekto konata en la sciencista medio kiel arkivo de la germana koncentrejo Ravensbrück konsistas el pli ol 500 raportoj de la eksaj malliberigitoj de diversaj germanaj koncentrejoj. La atestoj de sklava laboro aŭ medicinaj eksperimentoj estis verkitaj de loĝantaj en Svedio poloj en la jaroj 1945-46. La konsiston de la arkivo eniras ankaŭ fotoj, dokumentoj kaj personaj memoraĵoj. Parto de ili estas rigardebla en la kulturcentro Kulturen en Lund. En 1945 miloj da malliberigitoj el germanaj koncentrejoj, inkluzive de multaj poloj, trafis al Svedio por la kuracado kadre de la kampanjo Blankaj Busoj de la Sveda Ruĝa Kruco. Multaj el ili parolis pole. La rolanta kiel tradukisto d-ro Zygmunt Łakociński, instruisto de la pola lingvo en la universitato de Lund, ekhavis la ideon ke ili verku siajn raportojn kaj mem engaĝiĝis por krei arkivon. Ĝi estis formaligita kaj ricevis la nomon Pola Instituto. Laŭ Hakan Hakansson el la universitata biblioteko en Lund la arkivo estas unikaĵo en la monda skalo. Post la bitigo de la dokumentoj en 2017 la portalo Witnessing Genocide ĉiujare estas vizitata de ĉirkaŭ 10 mil personoj, kio estas tre multe konsiderante, ke temas pri arkivaj dokumentoj. La arkivo de Ravensbrück-koncentrejo estas unu el la plej multe konsultataj ĉi-specaj kolektoj en Eŭropo.

El la elsendo 30.03.2025. Legas Maciek – 01′ 58″

--------------------------------------------------------------------------------

Lodzaj filologoj por la pola komunumo en Aŭstralio
[2025-03-30]
https://pola-retradio.org/2025/03/lodzaj-filologoj-por-la-pola-komunumo-en-australio/

Sciencistoj el la Filologia Fakultato de la Universitato en Lodzo (la centra Pollando) realigas la projekton „Esploroj pri la pola literaturo kiel instrumento helpanta integriĝi al pola kolonio en Aŭstralio”. Ĝi komenciĝis lastdecembre kaj daŭros ĝis novembro 2026. La kunlaboro koncernas la polkolonian medion, unuavice en Novsudkimrio. Tie troviĝas unu el la plej multnombraj komunumoj de poloj kaj poldevenduloj eksterlande. Filologoj el Lodzo helpas en la instruado/lernado de la pola lingvo, en organizo de la porinfana instruado, en zorgo pri lingvokorekteco. Pere de ĉio ĉi ili firmigas ligojn de poldevenuloj kun Pollando kaj kontribuas al integriĝo de la polkolonia medio en Novsudkimrio. Ĉiumonate didaktikistoj kaj lingvistoj el Pollando gvidas rete 12-horajn konsultojn. Kadre de la projekto estas organizataj ciklaj, malfermaj poeziaj laborrendevuoj, dum kiuj la poldevenaj aŭtoroj rakontas, interparolas pri sia kreado. Interesiĝantoj povas partopreni laborrenkontojn pri prozverkado – verkoj epikaj, historiaj, nuntempoj – pri kio ili interesiĝas. Ĉiumonate okazas diskutoj pri libroj en iu el la literaturaj kluboj de Sidnejo. Estas organizataj renkontiĝoj kun polaj verkistoj kaj poetoj.

El la elsendo 30.03.2025. Legas Maciek – 01′ 36″

--------------------------------------------------------------------------------

Daŭre pri rezigno de la sezona horŝanĝo
[2025-03-30]
https://pola-retradio.org/2025/03/daure-pri-rezigno-de-la-sezona-horsango/

En 2018 la Eŭropa Komisiono prezentis projekton de direktivo pri forigo de sezona horŝanĝo, tamen laboroj pri ĝi estis ĉesigitaj pro la pandemio. La aferprezentanto de la Eŭropa Komisiono, Anna-Kaisa Itkonen alvokis la polan prezidentecon en la Unio restarigi la diskuton pri la temo. La unuaj paŝoj estis faritaj. La pola ministro pri evoluo kaj teknologio Grzegorz Paszyk kontaktis ĉi-rilate la unian komisaron pri transporto Apostolos Dzidzikostas, kiu subtenis la polan prezidantecon. Li memorigis, ke laŭ esploroj 84 procentoj de eŭropanoj kontraŭas la horŝanĝon unuavice pro negativaj sekvoj sanaj kaj sociaj. La pola ministro deklaris, ke oni faras ĉion por restarigi la laborojn pri la direktivo, sed la ĉefa bremsanto estas la brusela burokrataro. La ideo de la horŝanĝoj aperis fine de la 19-a jarcento kaj estis enkondukita la unuan fojon en 1916 fare de Germanio dum la 1-a mondmilito. En Pollando la horŝanĝo validis ekde 1977. Aktuale la sezonaj horŝanĝoj validas en 70 landoj. En Eŭropo la horŝanĝo ne validas en Islando, Turkio, Belorusio kaj Rusio. Ĉi-lasta lando rezignis pri horŝanĝo en 2011, Ĉilio en 2015, Brazilo en 2019.

El la elsendo 30.03.2025. Legas Barbara – 01′ 54″

--------------------------------------------------------------------------------

Poloj pri agresa kaj ofenda lingvaĵo en la publika spaco
[2025-03-30]
https://pola-retradio.org/2025/03/poloj-pri-agresa-kaj-ofenda-lingvajo-en-la-publika-spaco/

En marto 2019 kaj en novembro 2024, 815 polaj internaŭtoj, pli ol 15-jaraĝaj, partoprenis esplorojn pri agresa kaj ofenda lingvaĵo en la reto. Nun baze de tiuj esploroj aperis raporto de profesoro Marek Kochan el la varsovia Altlernejo pri la Socia Psikologio, lingvisto kaj specialisto pri komunikmedioj. El la raporto rezultas i.a., ke pasintjare 45 procentoj de la enketitoj renkontis agresajn kaj ofendajn enhavojn kaj 28 procentoj deklaris, ke ili mem spertis ilin. Precipe la problemo koncernis la plej junan generacion. Preskaŭ duono de personoj 15-24-jaraĝaj legis pri si en la reto negativajn opiniojn. Kvin jarojn pli frue la esplorrezultoj estis pli altaj, ĉar tiam 52 de la enketitoj deklaris, ke renkontis en la reto agresajn kaj ofendajn mesaĝojn, kaj 30 procentoj konfesis esti ilia adresato. Laŭ profesoro Kochan tio povas atesti, ke la fenomeno de la uzo de la agresa kaj ofenda lingvaĵo en la reto „normaliĝis” kaj internaŭtoj kutimiĝis al la komunikoj kun negativaj enhavoj, ĉar ĝenerale malatiĝis la nivelo de publika komuniknormo. Samtempe la internaŭtoj kapablas distingi la agresajn kaj ofendajn mesaĝojn disde kritiko. Por 67 procentoj de la enketitoj la agresa kaj ofenda lingvaĵo estas aplikata kun la celo malagrable tuŝi la adresaton. Por 66 procentoj temas pri mesaĝo plena de malamo, kaj por 34 procentoj ĉiu publika kritiko de aliaj personoj aŭ ties opinioj kalkuliĝas al agresa kaj ofenda lingvaĵo. Ĝenerale 87 procentoj de la respodintoj taksis la uzon de la agresa kaj ofenda lingvaĵo serioza socia problemo. Laŭ 90 procentoj necesas kontraŭbatali ĉi tiun fenemenon. Plej ofte deklaris tion virinoj, kaj la ĝenerala subteno por la kontraŭbatalado de agresa kaj ofenda lingvaĵo kreskas konforme al la klerecnivelo. Ju pli alta despli alta subteno Samtempe laŭ la polaj internaŭtoj la batalo kontraŭ reta agresa kaj ofenda lingvaĵo devas okazi sen limigo de la parollibereco. Tion deklaris 66 procentoj de la respondintoj. Por 7 procentoj la parollibereco estas pli grava ol la batalo kontraŭ la negativan fenomenon. 27 procentoj de la enketitoj emus rezigni pri parollibereco en la reto por eviti malamplenajn komentojn, negativajn mesaĝojn kun la uzo de agresa kaj ofenda lingvaĵo.

El la elsendo 30.03.2025. Legas Barbara – 03′ 37″

--------------------------------------------------------------------------------

E_elsendo el la 30.03.2025
[2025-03-30]
https://pola-retradio.org/2025/03/e_elsendo-el-la-30-03-2025/

Podkasto: Ludu en nova fenestro | Elŝutu

En la 1386-a E_elsendo el la 30.03.2025 ĉe www.pola-retradio.org:

• En la komencaj aktualaĵoj ni informas pri petpostulo de Svedio, ke la funkcianta en Lund Pola Esplorinstituto, ektroviĝu sur Unesko-listo pri Memoro de la Mondo, pri klopodoj restarigi la unian debaton pri forigo de sezona horŝanĝo, pri kunlaboro de polaj filologoj kun pola komunumo en Aŭstralio. • En la scienbultena rubriko ni prezentas rezultojn de du enketoj en Pollando el 2019 kaj 2024 pri agresa kaj ofenda lingvaĵo en la reto. • En la antaŭmikrofona renkontiĝo kun UEA-estraranino, Arko ni interparolas pri ŝiaj planoj koncerne la virinan agadon kaj pri ŝia diplomlaboraĵo prezentita dum la Interlingvistikaj Studoj en Poznano pri tradukarto baze de la la ĉina, E-lingva kaj la angla eldonoj de la romano “Ruĝdoma sonĝo”. • Muzike ni prezentas fragmente la kanton el jutubo „‘Rio de Janeiro – La Urbo de Lumo”. Ni memorigas ankaŭ fragmente la kanton de Eruda Li „Bonvenon, amikoj”. La programinformon akompanas interreta foto, kiu rilatas al nia aktualaĵo pri sezonaj horŝanĝoj. • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

E_elsendo el la 05.04.2025
[2025-04-05]
https://pola-retradio.org/2025/04/e_elsendo-el-la-05-04-2025/

Podkasto: Ludu en nova fenestro | Elŝutu

En la 1387-a E_elsendo el la 05.04.2025 ĉe www.pola-retradio.org:

• La 4-an de aprilo pasis 66 jaroj post la establo de la unua profesia E-Redakcio en la strukturo de la publika Pola Radio. La datrevenon ni omaĝas i.a. per sondokumentaj citaĵoj aŭdiĝintaj en elsendo pri la 1-a datreveno de ĝia ekzistojaro en 1960. Parolas elstara pola filologo, profesoro Zenon Klemensiewicz, parolas la tiama Ĉefdelegito de UEA en Pollando, d-ro Roman Sakowicz. Krome aŭdiĝas la voĉo de ege populara radioparolistino Barbara Sokalówna, kiu ne nur fariĝis esperantisto, sed ankaŭ en Esperanto verkis kaj tradukis. • En la hodiaŭa kulturkroniko ni informas pri baldaŭ komenciĝontaj priaŭskultoj de pianistoj kvalifikitaj al la nunjara Internacia Chopin-konkurso; pri daŭra memoro kaj porlernejana konkurso de Manghha Muzeo pri helpo de Japanio al polaj orfoj el Siberio dum la 2-a mondmilito. • Nian felietonon ni dediĉas al polaj matematikistoj, kiuj rompis la ĉifrokodon de la germana Enigma, kio laŭ ekspertoj mallongigis la 2-an mondmiliton je 2-3 jaroj. • En la E-komunuma segmento ni informas pri la scienca E-somero i.a. kadre de IKU en Brno; pri eventoj de IKUE lige kun la Jubilea Jaro 2015: ikue.org . • La hodiaŭan programinformon akompanas foto de informafiŝo de Liven Dek rilatanta al la jubileo de la E-elsendoj de Pola Radio. • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

El Siberio tra Japanio al Pollando, konkurso de Manggha
[2025-04-05]
https://pola-retradio.org/2025/04/el-siberio-tra-japanio-al-pollando-konkurso-de-manggha/

La sortoj de polaj infanoj en Rusio, en kiu daŭris revolucio kaj interna milito ne apartenas al vaste konataj. Nur en la Fora Oriento laŭ diversaj donitaĵoj la bolŝevista revolucio surprizis ĝis 200 mil polojn – iamajn ekzilitojn, specialistojn pri konstruado kaj priservado de la Transsiberia Fervojo. En 1919 ilia situacio dramece malpliboniĝis. En la plej malfacila stuacio troviĝis infanoj, ofte orfoj. Kun penso pri ili kreiĝis la Savkomitato por Infanoj el la Fora Oriento. Ĝiaj organizantoj sukcesis ligi kontaktojn kun la japanaj aŭtoritatoj kaj Japana Ruĝa Kruco kaj evakui el Siberio tra Japanio al Pollando kelkcent polajn orfojn. La krakova Muzeo Manggha organizis en ĉi tiu kunteksto laŭvican eldonon de la konkurso „Feliĉa reveno de siberiaj infanoj al la Patrolando”. Ĝi estas adresita al la lernantoj de la mezgradaj – kaj la lastaj klasoj de la bazaj lernejoj. La unua, lerneja etapo havis tradician konkursoformon pri scioj rilataj al la eventoj, al la historio de la siberiaj infanoj kaj helpo de Japanio. Krome ĝi donis al partoprenantaj en la konkurso infanoj kaj junuloj pli da libero por emfazi antaŭ la ĵurio parole, kion instruas la helpo donita de Japanio al polaj infanoj el Siberio. Kia instruo sekvas el ĝi por mi mem, por miaj samaĝuloj, plenkreskuloj, por nia ŝtato kaj socio, por la mondo. La 2-a, tutlanda, konkursetapo koncernas literaturajn formojn, plastikajn, multmediajn. Ilin eblas krei ankaŭ helpe de AI. Laŭreatojn kaj konkurfinalanojn krom partoprenatesto atendas pluraj premioj.

El la elsendo 05.04.2025. Legas Maciek – 02′ 01″

--------------------------------------------------------------------------------

Chopin-konkurso 2025 batis rekordon de interesiĝo
[2025-04-05]
https://pola-retradio.org/2025/04/chopin-konkurso-2025-batis-rekordon-de-interesigo/

Ĝis la oktobra inaŭguro de la 19-a Internacia Chopin-konkurso estas ankoraŭ longa tempo, sed jam estis batita, superita rekordo. Nome por la konkurso anonciĝis 642 pianistoj el 54 landoj, kio estas rezulto historia. Chopin-konkurso estas ne nur unu el la plej malnovaj kaj prestiĝaj pianistaj konkursoj en la mondo, sed ankaŭ evento, en kies daŭro preskaŭ ĉiu polo fariĝas – eĉ se nur porteme – amanto de klasika muziko. En la elekta proceduro la Kvalifikiga Komisiono elektis el 642 pianistoj 171 artistojn el 28 landoj. Iliaj nomoj estas videblaj i.a. en la vikipedia paĝo de la Konkurso. Plej multaj pianistoj anoncis sin el Ĉinio, la Suda Koreio, Japanio, Pollando, Kanado kaj Italio. La eliminadojn, kiuj daŭros inter la 23-a de aprilo ĝis la 4-a de majo en la Ĉambra Salono de la Nacia Filharmonio en Varsovio, partoprenos ankaŭ pianistoj el Brazilo, Tajlando, Malajzio kaj Uzbekistano. La 19-a Internacia Chopin-konkurso komenciĝos la 2-an de oktobro kaj la juĝaŭskultadoj de la pianistoj daŭros tri semajnojn. La nomon de la venkinto de la Internacia Chopin-konkurso 2025 oni anoncos la 20-an de oktobro. La laŭreato ricevos 60 mil eŭrojn kaj oran medalon. La valoro de ĉiuj premioj egalas al 240 mil eŭroj. Laŭreatoj estos invititaj por kelkmonata koncerta turneo tra la mondo.

El la elsendo 05.04.2025. Legas Maciek – 01′ 44″

--------------------------------------------------------------------------------

Rejewski, Zygalski, Różycki ĉifrologoj rompintaj Enigma
[2025-04-05]
https://pola-retradio.org/2025/04/rejewski-zygalski-rozycki-cifrologoj-rompintaj-enigma/

En 1929 en Poznano komenciĝis historio, kiu alkondukis junajn polajn matematikistojn al la sukceso, kiu laŭ historiistoj kaj ekspertoj decidis pri tio, ke la 2-a mondmilito daŭris je du-tri jaroj malplilonge. Tiu sukceso estis la malĉifro de la kodoj de la germana ĉifromaŝino Enigma. Kaj tiam en 1929 estis organizita sekreta kriptologia kurso por matematikistoj studantaj en la Poznana Universitato. La kurso celis akiri novajn laborantojn por la Ĉifroburoo, invigilserva strukturo respondeca pri la ĉifrorompado en la polaj armeaj fortoj kaj la tiama ĉeftasko estis rompi la plej malfacilan tiutempe ĉifron de la germana Enigma. Jam en la dua duono de la 20-aj jaroj de la pasinta jarcento en la radioetero aperis misteraj ĉifrogramoj, kiujn ne eblis malĉifri per tradiciaj metodoj. Ilia malĉifro fariĝis prioritato. Oficiroj kaj laborantoj de la Ĉifroburoo konsciis pri la defio. Ili konis la ĝeneralajn funkciprincipojn de Enigma, sed ankaŭ konsciis, ke necesos apliki nekonvenciajn sovlojn. Ne tuj evidenta, sed samtempe noveca, estis la ideo uzi la helpon de la matematikaj studentojn de la juna tiam Poznana Universitato. Inter la civilaj matematikistoj por la bezonoj de la militista invigilservo en la sereta kurso pri kriptologio ektroviĝis Marian Rejewski, Henryk Zygalski kaj Jerzy Różycki. Tio, kio ŝajnis malebla efektiviĝis. Fine de decembro 1932 Mariam Rejewski malĉirfris la unuajn informojn peratajn de Enigma. La kunaŭtoroj de la sukceso estis ankaŭ Jerzy Różycki kaj Henryk Zygalski. Post la fino de la kurso ili estis enlaborigitaj en la Ĉifroburoo de la Ĝenerala Stabo de la Polaj Armeaj Fortoj. Ili sukcesis malkovri la funkcisekreton de Enigma aplikinte la matematikan kaj ne lingvistikan metodon. La tri polaj matematikistoj projektis la kopion de la ĉifromaŝino, kies elementoj kreiĝis en la varsovia Radioteknika Produktejo Ava. Somere de 1939 la polaj militistaj fortoj transdonis ekzplerojn de la kopiita Enigma al Francio kaj Britio kune kun informoj pri la kodorompo. Tial la laboroj pri la rompado de laŭvicaj versioj kaj perfektigoj de Enigma-ĉifro estis daŭrigitaj en la brita kriptologia centro en Bletchley Park. Kvankam la esploroj de junaj polaj matematikistoj grave kontribuis al la ŝango de la sorto de la 2-a mondmilito ili neniam estas rekonitaj sur la internacia areno. La sukceso de malĉigro de Enigmo estis atribuita al britaj kriptologoj kaj neniam la nomo de polaj matemarikistoj aperis sur la internacia forumo. Nur antauneloge en la interncia spaco aperis la unuaj sugestoj, ke oni ĝuste taksu, aprecu la kontribuon de poloj. En Pollando tiuj konoj fariĝis pli ĝeneralaj, kaj la unuaj aperis en la komenco de la 70-aj jaroj. Kaj se temas pri pliaj sortoj e polaj matematikistoj ni aldonu, ke en septembro 1939 Marian Rejewski, Jerzy Różycki kaj Henryk Zygalski evakuiĝis tra Rumanio al Francio. Jerzy Różycki pereis en 1942 kiam lia ŝipo en iom misteraj cirkonstancoj dronis sur Meditereaneo. La du ceteraj daŭre okupiĝis pri la germanaj ĉifroj laborante en la strukturo de la Polaj Armeaj Fortoj en Britio. Nur en 2000-a jaro Marian Rejewski, Jerzy Różycki kaj Henryk Zygalski estis postmorte distigitaj per la Grandaj Krucoj de la Ordeno de la Renaskiĝo de Pollando. En 2018 Adam Mickiewicz-universitato transdonits sian iaman Collegium Historicum por establi la Ĉifrocentron Enigma, kies patronoj fariĝis la polaj matematikistoj. Marian Rejewski, Jerzy Różycki kaj Henryk Zygalski estis cetere postmorte distingitaj per la Medalo Alummno Bene Merento de Adam Mickiewicz-universitato. La Ĉifrocentro Enigma en Poznano estas loko ekscpeta, moderna, multmedia, kiu en aktiva maniero prezentas al la spektanto la historion de la ĉirfrorompado ekde la plej fruaj epokoj ĝis Enigmo, al kio kontribuis poznanaj matematikistoj. Samtempe ĉiu vizitanto de la Centro povas provi siajn fortojn pri la ĉifroarto dum kriptologiaj kursoj kaj dank’ al progresintaj teknikoj malkaŝadi la sekretigitajn la infrmojn. Tiel ili ricevas la guston de la kriptologia kurso, kiun partoprenis Rejewski, Zygalskie kaj Różycki en 1929. Krome en la Centro oni prezentas nun historiajn kaj nuntemajn komputilojn kaj kriptologiajn teknikojn, ĉar kun ili ligiĝas la informadika evoluo.

El la elsendo 05.04.2025. Legas Barbara – 06′ 36″

--------------------------------------------------------------------------------

E_elsendo el la 10.04.2025
[2025-04-10]
https://pola-retradio.org/2025/04/e_elsendo-el-la-10-04-2025/

Podkasto: Ludu en nova fenestro | Elŝutu

En la 1388-a E_elsendo el la 10.04.2025 ĉe www.pola-retradio.org:

• Post kelka tempo denove antaŭ nia mikrofono gastas Bardo sen barbo t.e. Georgo Handzlik, E-kantaŭtoro, aktoro, eldonisto. Hodiaŭ tamen la temo de la interparolo superas la E-komunuman kadron kaj ni ekscias iom pli pri li kiel manaĝero kaj posedanto de kelkaj lokaj radiostacioj en Bielsko-Biała. • En la komencaj aktualaĵoj ni informas pri sisteme malkreskanta inter poloj subteno por la unia valuto; pri tio, kion pensas instruistoj pri la forigo de la hejmaj taskoj por lernantoj de elementaj kaj superaj klasoj; pri karesma preĝo favore al la plej junaj viktimoj de la germana okupacio, infanoj el la germana koncentrejo por polaj infanoj en Lodzo. • La sciencbultenan rubrikon ni dediĉas al la esploroj de Kopernik-centro pri tio, kiujn elektronikajn komunikilojn kaj akcesoraĵojn uzas polaj junuloj por distro kaj lernado. • Muzike ni prezentas fragmente komponaĵon „Zamenhof” el la KD „Esperanto”, lige kun pasonta baldaŭ mortodatreveno de Ludoviko Zamenhof. Krome ni enprogramigis kanton de Georgo Handzik „Se” el lia kasedo „Domo”. La apudanta la programinformon foto rilatas al uzo de elektronikaj komunikiloj en iu pola klaso. • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Unu jaron post la rezigno pri la hejmaj taskoj de lernejanoj
[2025-04-10]
https://pola-retradio.org/2025/04/unu-jaron-post-la-rezigno-pri-la-hejmaj-taskoj-de-lernejanoj/

Unu jaron post la rezigno pri la hejmaj taskoj de lernejanoj en bazaj lernejoj la gepatroj kaj la klerigaj medioj esprimis sian decidan malkontenton kaj alvokis al revenigo de la malnovaj praktikoj. La Tutlanda Societo de Estra Personalo de Klerigo okazigis opnisondadon. El ĝi rezultas, ke eĉ 81,2 lernejdirektoroj deklaras sin por revenigo de devigaj por lernejanoj hejmaj taskoj. Krome 89,1 procentoj asertas, ke rezigno pri la hejmaj taskoj influis negative la sinpreparadon de lernantoj al lernejaj okupoj. 69, 3 procentoj rimarkas en la ministeria decido limigon de sia instruista aŭtonomio, se temas pri elekto de didaktikaj metodoj. La aferprezentanto de la Asocio memorigis, ke jam ĉe la preparetapo de la ministeria decido la instruista sindiakto deklaris siajn dubojn akcentante, ke la hejmaj takoj evoluigas sistemecon kaj respondecon de infanoj kaj motivas ilin al profundigado de konoj. Samtempe oni reliefigadis, ke ne la hejmaj taskoj kaŭzas la troŝarĝitecon de lernantoj, sed tro da materialo en edukprogramoj. Siajn rezervojn havas ankaŭ la gepatroj. En la ekzamenado de la firmao Research Partner 43 procentoj de la enketitoj deklaris sin kontraŭ la rezigno pri la hejmaj tasko, dum 39 procentoj subtenis ĝin. La atenton meritas ankaŭ esplorrezultoj pri la influo de hejmaj taskoj je la evoluo de lernantoj. Iuj analizoj reliefigas, ke ĉe junaj lernantoj la hejmaj taskoj elformas pozitivajn kutimojn, ĉe pli aĝaj influas vastigon de konoj kaj kapabloj. La edukministrio promesis pritaksi la rezultojn, kiujn alportis la rezigno pri la hejmaj taskoj de lernejanoj. La koncerna analizo estas farota de specialistoj el la Ŝtata Instituto pri Edukesploroj.

El la elsendo 10.04.2025. Legas Maciek – 02′ 11″

--------------------------------------------------------------------------------

Ĉiam malpli da poloj por la unia valuto
[2025-04-10]
https://pola-retradio.org/2025/04/ciam-malpli-da-poloj-por-la-unia-valuto/

Varsovia Entreprena Instituto publikigis raporton de Maison&Partners kaj opinisonda forumo Ariadna pri la temo „Kun eŭro aŭ sen. Estonteco de la pola valuto”. Rezultas el ĝi, ke 74 procentoj de la socio ne volas rezigni pri pola valuto favore al la komuna eŭro. Eĉ 48 procentoj de la respondintoj estas firmaj kontraŭuloj de ĉi tiu ideo. La esplorado elmontris samtempe, ke la subteno por eŭro en Pollando sisteme malkreskas. Se ankoraŭ en 2023 la enkondukon de eŭro subtenis 35 procentoj de poloj, komence de 2024 nur 31 procentoj. Nun la subteno egalas al nur 26 procentoj. 63 procentoj de poloj asertas, ke se en Pollando estus enkondukita eŭro ilia situacio malpliboniĝus. Nur 7 procentoj havas malsaman opinion. Preskaŭ duono de poloj vidas neniujn avantaĝojn pro la enkonduko de eŭro. Laŭ 74 procentoj de la respondintoj akcepto de eŭro ne havos signifon por la pola mastrumado. Kontraŭ eŭro en Pollando estas 80 procentoj de virinoj kaj 66 procentoj de viroj. Inter enketitaj junaj personoj nur 24 procentoj subtenas la komunan valuton. La enketado okazis inter la 8-a kaj 10-a de marto laŭ la metodo CAVI – Computer Assisted Web Interview.

El la elsendo 10.04.2025. Legas Milada – 02′ 06″

--------------------------------------------------------------------------------

Karesma preĝo por polaj infanoj, la viktimoj de la  germana koncentrejo en Łódź
[2025-04-10]
https://pola-retradio.org/2025/04/karesma-prego-por-polaj-infanoj-la-viktimoj-de-la-germana-koncentrejo-en-lodz/

La 11-an de aprilo sur la tereno de la eksa germana koncentrejo por polaj infanoj en Lodzo okazos komuna karesma preĝo kaj trikilomentra peniga tramarŝo laŭ la stacioj de Malgranda Krucovojo. Jam la kvaran fojon ĝiaj partoprenantoj komencos ĝin ĉe monumento omaĝanta la martirologion de polaj infanoj „Krevinta Koro”. Tiu ĉi komuna karesma preĝo estas la okazo por kliniĝi kaj enpensiĝi pri la sufero kaj sorto de infanoj, la malgrandaj kaj senhelpaj viktimoj de la 2-a mondmilito. La germana koncentrejo por polaj infanoj estis establita la 1-an de decembro 1942 kaj la okupaciinto tenis en ĝi polajn infanojn kaj junulojn en la aĝo de du ĝis 16 vivojaroj, kvankam – laŭ esploristoj – estis tie ankaŭ kelkmonataj beboj. En la koncentrejo administrata de germana krimpolico en Lodzo infanoj estadis en primitivaj vivkondiĉoj, sklave laboris, estis torturataj. Entute la estadon en la koncentre jo spertis de du ĝis pli ol tri mil infanoj, preskaŭ 200 pereis. En momento, kiam finiĝis la germana okupacio en Lodzo – la 18-an de januaro 1945 – en la koncentrejo troviĝis pli ol 800 junulaj malliberigitoj.

El la elsendo 10.04.2025. Legas Barbara – 01′ 47″

--------------------------------------------------------------------------------

Kopernik-centro pri poŝtelefonaj kutimoj de junularo
[2025-04-10]
https://pola-retradio.org/2025/04/kopernik-centro-pri-postelefonaj-kutimoj-de-junularo/

La Scienca Centro Kopernik enketis lernantojn en la aĝgrupo 13-19 vivojaroj pri la temo „Porteblaj elektronikaj akcesoraĵoj en la lernado kaj instruado”. Rezultas el ili, ke 96 procentoj de polaj dekkeljaruloj utiligas inteligentajn poŝtelefonojn, 93 procentoj disponas pri ili kiel personaj komunikiloj kaj 65 procentaj preskaŭ neniam disiĝas de ili. Ili servas por distro, flegado de interesiĝoj, dum realigado de hejmaj taskoj, dum lecjonoj. 80 procentoj de la enketitoj uzas inteligentajn telefonojn en publikaj transportiloj, 66 procentoj dum renkontĝoj. Ne nur porteblaj inteligentaj telefonoj estas en la dispono de dekkelkjaruloj. 79 procentoj de ili utiligas ankaŭ tekokomputilojn, 48 procentojn – ludkonzolojn, 39 procentoj – tabletojn, 31 procentoj saĝhorloĝojn, 11 procentoj bitlegilojn. Se dumtage junuloj uzas prefere inteligentajn poŝtelefonojn, posttagmeze kaj vespere ili utiligas aldone tekokomputilojn aŭ dratkonektitajn komputilojn. Ĉi-lastajn utiligas 48 procentoj de la lernantoj. Inteligentajn poŝtelefonojn polaj junuloj povas uzi ankaŭ en lernejoj. Tion oni konfirmis en 84 procentoj de la donitaj respondoj. Pli ol 78 procentoj de la enketitaj junuloj, kiuj uzas inteligentajn poŝtelefonojn en lernejoj deklaras, ke instruistoj – almenaŭ kelkfoje – rekomendas dum leciono fari iun taskon konsultante saĝtelefonon. Plej ofte dum lecionoj de fremda lingvo, informadiko, matematiko, la pola lingvo, geografio, historio, biologio. Farante la hejmajn taskojn lernantoj havas je sia dispono ĉiujn disponeblajn elektronikaĵojn. Taskojn ligitajn kun la lernoprogramo kaj kreado de aŭdio-, video- kaj fototaskoj ili faras helpe de dratkonektitaj komputiloj. Por notoj kaj verkado plej ofte estas uzataj tekokomputiloj. En pliaj lokoj troviĝas dratkonektitaj komputiloj, tabletoj kaj inteligentaj telefonoj.

El la elsendo 10.04.2025. Legas Gabi – 02′ 49″

--------------------------------------------------------------------------------

Kun Georgo Handzlik ne sole pri lia rolo Bardo sen barbo
[2025-04-10]
https://pola-retradio.org/2025/04/kun-georgo-handzlik-ne-sole-pri-lia-rolo-bardo-sen-barbo/

Post kelka tempo denove antaŭ nia mikrofono gastas Bardo sen barbo t.e. Georgo Handzlik , E-kantaŭtoro, aktoro, eldonisto. Hodiaŭ tamen la temo de la interparolo superas la E-komunuman kadron kaj ni ekscias iom pli pri lia laboro kiel manaĝero kaj posedanto de lokaj radiostacioj en Bielsko-Biała.

Interparolis redaktorino Barbara Pietrzak

El la elsendo 10.04.2025 – 11′ 56″

--------------------------------------------------------------------------------

E_elsendo el la 15.04.2025
[2025-04-15]
https://pola-retradio.org/2025/04/e_elsendo-el-la-15-04-2025/

Podkasto: Ludu en nova fenestro | Elŝutu

En la 1389-a E_elsendo el la 15.04.2025 ĉe www.pola-retradio.org:

• La hodiaŭa redakcia felietono estas dediĉita al la daŭranta en Pollando Sankta Semajno 2025. Ni referencas al la tradicio de Paskaj Palmoj – religie kaj laike. I.a. lige kun la nunjaraj konkursoj pri palmofarado en lokoj Łyse kaj Lipnica Murowana. Al la enketo de IBRiS, kiu elmontris i.a. la kreskantan ligiĝon de poloj al la observado de tradiciaj kutimoj. Al la Pasionaj Misteroj (rolludoj), aparte en la fama pilgrimloko en Kalwaria Zebrzydowska. • En la komenca kulturkroniko ni informas pri debatonta en junio en Varsovio Eŭropa Reto de Scienccentroj kaj Muzeoj; pri eksterordinara intetresiĝo pri la maja kantfestivalo, kies patrono estas Ada Sari; pri oraĵumista arto ekspoziciata en Gdansko. • En la E-komunuma segmento ni informas pri la Aŭstria E-Kongreso en Graz ( https://eventaservo.org/e/AEK2025 ); pri konkurso Plej bona reganto de Esperanto, destinita al personoj C2-nivelaj ( GK N-ro 1226 (2025-04-07 ). • La hodiaŭan programinformon akompanas foto, kiu prezentas nunjaran scenon el Paska Dimanĉo kaj konkurso por palmelfarado en Kurpie-regiono. • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Oraĵumista arto en Sukcenmuzeo de Gdansko
[2025-04-15]
https://pola-retradio.org/2025/04/orajumista-arto-en-sukcenmuzeo-de-gdansko/

Ĝis la 1-a de junio 2025 en la Muzeo de Sukceno en Gdansko daŭras – libere vizitebla – ekspozicio titolita „Rompita/broken”. Ĝi prezentas la rikolton de Internacia Konkurso de Oraĵumista Arto 2025. Venis por ĝi 35 konkursaĵoj aŭtoritaj de 27 artistoj. Por la ekspozicio estis elektitaj 26 verkoj de 22 kreantoj. La unuan premion konsisitigas orelringoj „El unu kreiĝis du” faritaj el sukceno, agata „druso” kaj oro. La 2-an premion gajnis ornampendaĵo el ŝtalo, arĝento kaj fuma kvarco „Kojno rompos ĉion”. Krom evidentaj estetikaj valoroj la ekspozicio instigas al enpensiĝo pri tri demandoj. Ĉu arto ĉiam devas rompi principojn, superi limojn, ŝanĝi kutimojn?, ĉu rompo signifas ne nur ribelon, sed ankaŭ forlason de komfortosfero? Kie la kreanto metas limon inter la arta serĉado kaj kompromiso?

El la elsendo 15.04.2025. Legas Maciek – 01′ 11″

--------------------------------------------------------------------------------

Ecsite debatos en junio en Varsovio
[2025-04-15]
https://pola-retradio.org/2025/04/ecsite-debatos-en-junio-en-varsovio/

Mil sciencpopularigantoj el pli ol 50 landoj renkontiĝos komence de junio partoprenante tritagan konferencon en la varsovia Scienccentro Kopernik. Organizas ĝin European Network of Science Centres and Museums (Ecsite) – Eŭropa Reto de Sciencaj Centroj kaj Muzeoj, membriganta specialistojn pri la scienca komunikado el pli ol 400 institucioj. La konferencoj de Escite okazas ĉiujare en alia lando logante laborantojn de sciencaj centroj kaj sciencaj muzeoj, edukantojn, ekspozicikreantojn kaj firmaojn, kiuj aktivas por scienca evoluo. Dum la varsovia evento oni traktos per prelegoj kaj laborrenkontoj la defiojn ligitajn kun la dividita mondo, kun la komunikado lige kun klimata krizo, kun avantaĝoj kaj malavantaĝoj de la evoluigado de retkonekta socio aŭ kun integropotencialo enestanta en la komunua eksperimentado. La varsovia Sciencentro Kopernik aliĝis al la Eŭropa Reto de Scienccentroj kaj Muzeoj ankoraŭ ĉe la enkonduka etapo de sia funkciado, ne disponante ankoraŭ pri sia statuto kaj sidejo. Tuj post ĝia kreiĝo en 2011 la konferenco okazis en ĝi la unzeuan fojon. La varsovia Sciencentro Kopernik estas la unusola centro en Ecsite, kiu disponas pro propra esplorevoluiga strukturo. Kreiĝas en ĝi i.a. eksponaĵoj, edukscenaroj. Por kunlaboro ĉe unuopaj projektoj la Centro kunlaboras kun siaj partneroj kiel sciencaj institucioj, inĝenieroj, psikologoj, sociologoj, instruistoj, artistoj, inventistoj, merkatreprezentantoj. Sciencistoj utiligas ankaŭ la provizojn de la varsovia Kopernikcentro por propraj esploroj. Dum konferencoj en unuopaj landoj la gastoj el la eksterlandaj scienccentroj kiel prioritaton traktas la konatiĝon kun la eblecoj kaj kun esplorevolugaj laborrezultoj de la koncerna centro.

El la elsendo 15.04.2025. Legas Maciek – 02′ 08″

--------------------------------------------------------------------------------

Rekorda interesiĝo pri la Kantkonkurso de Ada Sari
[2025-04-15]
https://pola-retradio.org/2025/04/rekorda-interesigo-pri-la-kantkonkurso-de-ada-sari/

Meze de majo okazos la 21-a Internacia Kantkonkurso en Nowy Sącz – la suda Pollando. Ĝia patrono estas Ada Sari (1886-1968), pola operkantistino, kiu en sia repertuaro havis la plej famajn koloratursopranajn rolojn. Ŝi kantis sur la plej grandaj operscenejoj de la mondo, kiel La Scala en Milano, Carnegie Hall en Novjorko. La nunjara eldono de la konkurso, kies patrono estas Ada Sari vekis grandan interesiĝon de junaj kantistoj en la tuta mondo. Kandidatiĝis 210 personoj el 40 landoj kaj 6 Kontinentoj. Post la elimina etapo al la konkurso estis allasitaj 70 kantistoj el 18 landoj, inter kiuj 23 reprezentos Pollandon. La ceteraj konkursanoj reprezentos Argentionon, Aŭstrion, Ĉinion, Germanion, Italion, Kartvelion, Kazaĥion, Latvion, Litovion, Montenegron, Norvegion, Slovenion, Svedion, Svislandon, Sudan Koreion, Usonon kaj Ukrainion. Plej multaj kandidatoj, ĉar 38 estas sopranulinoj, sekvas mezosopranulinoj – 11. La konkurson partoprenos krome 4 tenoruloj, 12 baritonuloj kaj 5 basuloj. La konkurso de Ada Sari komenciĝos la 18-an de majo kaj finiĝos per Koncerto de Laŭreatoj la 24-an de majo. Krom tri unuaj premioj estos atribuitaj distingoj kaj specialaj premioj pro la plenumo de iu el la komponaĵoj de Mozart, pro la plenumo de pola kanto. Estos atribuitaj specialaj premioj por la plej brila koloratursopranulino, por la plej bona pianisto.

El la elsendo 15.04.2025. Legas Gabi – 02′ 09″

--------------------------------------------------------------------------------

La Sankta Semajno 2025
[2025-04-15]
https://pola-retradio.org/2025/04/la-sankta-semajno-2025/

Komenciĝis la Sankta Semajno 2025, kiu por tre multaj poloj signifas apartan periodon, ligitan kun la proksimiĝanta Pasko. Tradicie inaŭguris ĝin la Palma Dimanĉo. Tiutage en ĉiuj preĝejoj estis legata, ofte rollegata Evangelio, mencianta la solenen enveturon de Jesuo en Jerusalemon kaj priskribanta la Pasionon. Tiutage la religiuloj kunportis al la mesoj Paskajn Palmetojn el branĉetoj ornamitaj per sekaj herboj kaj floroj, kiuj post la aspergo rolas en iliaj hejmoj kiel festosimbolo kaj ornamo. En pluraj lokoj estis organizitaj palmofaraj laborrenkontoj. En infanlernejoj, senjoraj kulturdomoj kaj simile. Ne ĉiuj faras ilin faras memstare. La bazaroj, florvendejoj ofertis abundan palmosortimenton. En tiaj lokoj kiel Łyse kaj Lipnica Murowana, sed ankaŭ aliloke, okazas eĉ specialaj konkursoj pri la Palmofarado. Ĉi jare jam la 55-an fojon. Dum Palma Dimanĉo la loko Łyse kaj Lipniki – en la norda Pollando – transformiĝis en unu el la plej buntaj lokoj en la lando. Ĉiujare ĝi logas amase turistojn el la lando kaj eksterlando, pro tio vastiĝis la loka kultura oferto. La religia solenaĵo kaj la konkurso por la plej bela Paska Palmo transformiĝis en folkloran eventon. Vizitante la lokon Łyse dum la Palma Dimanĉo oni povis rigardi procesion kun palmoj kaj krome partopreni diversajn kermesojn kaj folkloraĵojn. Tiu paskaj palmoj en Łyse kreiĝas el arbara trunketo ĉirkaŭvolvita per verdaj plantoj, silkaj floroj, kaj rubanoj. Ili altas de pli ol unu ĝis 10 metroj. Pli malnova estas la konkurso pri la Palmofarado en la suda Pollando, en Lipnica Murowana, kiu nunjare okazis la 66-an fojon. La konkurson akompanis multaj aliaj eventoj kun religia kaj laika karaktero, i.a. multaj koncertoj. Oni taksis ne sole la belecon de la palmoj, sed ankaŭ ilian altecon. Gajnis tiu, kiu havis 28 metrojn kaj 59 centimetrojn. Ambaŭ konkursoj okazas sub la patroneco de la pola kulturministerio. La preparoj al la Pasko komenciĝis – kiel dirite – preskaŭ por ĉiuj. Ja oni preparas al la festo siajn hejmojn, oni zorgas pri tradicia menuo. Publicistoj, opinisondaj centroj, sed unuavice poloj mem spertas, ke en la nuna jaro ĉio ĉi okazas fone de tre malfacila ekonomia situacio de multaj polaj familioj pro la kreskanta inflacio, neregeble altiĝantaj prezoj kaj ĉiam malpli da disponeblaj monujprovizoj. Komence de aprilo Instituto pri Merkataj kaj Sociaj Esploroj Ibris laŭ la komisio de PAP-agentejo enketis do polojn pri tio, kiel ili pasigos Paskon 2025. Evidentiĝas, ke la festotagojn en la familia rondo planas pasigi 81,5 procentoj de la respondintoj, tio estas je 10,7 procentoj pli ol en 2024. Pli da personoj, je 5,8 procentoj – entute 29,6 procentoj intencas partopreni la religiajn celebradojn. La partoprenon en la dimanĉa resurekta sankta meso deklaras je 13,5 procentoj pli da personoj ol antaŭ unu jaro, tio estas sume 38,7 procentoj de la enketitoj. Ĉiam pli da poloj konfesas la flegadon de festaj tradicioj. Dum la Sankta Vendredo pli ol 56 procentoj fastos, tio estas je pli ol 10,6 procentoj pli ol pasintjare. Nunjare preskaŭ 74 procentoj de la enketitoj, je preskaŭ 8 procentoj pli, vizitos dum la Sankta Sabato preĝejojn kun paskaj korebetoj plenigitaj per ovoj kaj aliaj menuingrediencoj (ovoj, kolbasoj, kukoj), dividotaj dum solena dimanĉa matenmanĝo. Preskaŭ 60 procentoj de la enketitoj pretigos kolorigitajn aŭ ornamitajn ovojn. Je 14 procentoj pli da poloj ol pasintjare, entute 40,8 procentoj intencas pasigi la festotagojn en aktiva maniero dum biciklaj traveturoj aŭ promenoj. Je 14 procentoj malpli da poloj dum festotagoj dediĉos tempon por rigardi filmojn aŭ televidajn seriofilmojn, kaj temas entute pri 22,3 procentoj. Je unu procento da poloj pli – do 5,8 procentoj pasigos la festan periodon laborante kaj studante. La festan forveturon planis 6,1 procentoj de la respondintoj, kio estas je du dekonoj pli ol 2024. En tiu statistika alrigardo okulfrapas kreskanta nombro de poloj deklarantaj ligiĝon al la tradicio de la Paskofestado en religia kaj laika aspektoj. Multaj sendube partoprenos religiajn celebradojn dum la Sanktaj Ĵaŭdo, Vendredo kaj Sabato. Sed estas lokoj, en kiuj la Sanktsemajnaj celebradoj havaas apartan emfazon kaj logas milojn da pilgrimantoj. Al ili apartenas la Pasionaj Misteroj (Scenoj) rekreantaj la historion de antaŭ du jaroj en la konata pilgrimejo en Kalwaria Zebrzydoska, unu el la plej gravaj centroj de Maria-kulto en Pollando. Ilia tradicio radikas en la komenco de la 17-a jarcento, kiam magnata Zebrzydowski-familio fondis tie la bernardenan klostron. Komence la Misteroj disvolviĝis nur dum Sankta Vendredo, sed fine de la 17-a jarcento oni vastigis la Pasionan Misteron je Sankta Ĵaŭdo kiam elstaras evangelia sceno pri la lavado de piedoj de apostoloj fare de Jesuo. Post la periodo, kiam ĝia bunta formo komenca pro la 1-a dispartigo de Pollado paliĝis vera revigliĝo de la tradicio okazis post la 2 a mondmilito. La Pasionaj Misteroj estis renovigitaj kaj riĉigitaj. En 1947 la unuan fojon dum la Palma Dimanĉo estis aranĝita „La enveturo de Jesuo en Jerusalemon sur azeno”. Riĉiĝis la programoj de la Pasionaj Misteroj de la sanktaj Merkredo, Ĵaŭdo kaj Vendredo. Inter la rolantoj aperis figuroj de Kristo, Dipatrino, apostoloj, arkisacerdotoj, fariseoj, virinoj kaj soldatoj. Ĉiu el la figuroj estas karakterizita kaj ricevis parolendajn tekstojn. En 1957 la Pasionaj Misterioj en Kalwaria Zebrzydowska ricevis formon ĝis nun praktikatan kaj logantan ne sole loĝantojn de la loko kaj regiono, sed ankaŭ gastojn, turistojn, pilgrimantojn el la lando kaj ekterlando.

El la elsendo 15.04.2025. Legas Barbara – 08′ 56″

--------------------------------------------------------------------------------

Arkitekturaj miniaturoj el Varsovio en la brusela Mini-Eŭropo
[2025-04-20]
https://pola-retradio.org/2025/04/arkitekturaj-miniaturoj-el-varsovio-en-la-brusela-mini-europo/

Al la plej grandaj atrakciaĵoj de Bruselo inter ĝiaj loĝantoj kaj turistoj apartenas populara Parko de miniaturoj, la t.n. Mini-Eŭropo. Eblas rigardi tie i.a. miniaturajn Eiffel-turon, Oblikvn Turon el Pizo aŭ la roman Koloseon. Ekde 2004 troviĝis en ĝi miniaturoj de Artus-korto kun fontano de Neptuno en Gdansko kaj Monumento omaĝe al Pereintaj Ŝipfaristoj de antaŭ la Gdanska Ŝipfarejo. Fine de marto aldoniĝis pliaj arkitekturaj miniaturoj el Pollando. Tio estas la Palaco sur insulo kaj Chopin-monumento el la varsovia Łazienki-parko. Kiel diris la urbestro de Bruselo „Bruselo estas la ĉefa urbo de eŭropaj institucioj, sed gravas, ke oni kun ĉiu dividu la heredaĵon de diversaj kulturoj. Pola disaporo en Bruselo konsistas el 25 mil poloj, tial oni deziras kundivdi la kulturan heredaĵon de poloj, kiu estas enorme grava por la eŭropa identeco”. La Parko Mini-Eŭropo estas unu el la plej gravaj turismaj atrakciaĵoj de Bruselo vizitata ĉiujare de 400 mil personoj. Troviĝas en ĝi miniaturoj de la plej gravaj kaj karakterizaj arkitekturaj objektoj el la uniaj landoj.

El la elsendo 20.04.2025. Legas Pamela – 01′ 32″

--------------------------------------------------------------------------------

Miljariĝo de la Pola Reĝolando, rekorda polonezo
[2025-04-20]
https://pola-retradio.org/2025/04/miljarigo-de-la-pola-regolando-rekorda-polonezo/

Sabate, la 26-an de aprilo en la unua ĉefurbo de Pollando, Gniezno okazos Solena Asembleo de la polaj deputitoj kaj senatanoj. La evento ligos al la Miljarariĝo de la Pola Reĝolando, kiam la Piastdinastia princo Bolesław Chrobry (Boleslao la Brava) surhavis la reĝan kronon. La pola Sejmo proklamis la 2025-an kiel Jubilean Jaron ligitan kun la transpreno de la reĝinsignoj fare de la du unuaj reĝoj de Pollando, Bolesław Chrobry kaj sekve lia filo Mieszko la 2-a Lambert. Tio estis klara signalo por la tiama mondo, ke la juna pola ŝtato estas sendependa kaj suverena, ke komenciĝis la firmiĝado de ĝia pozicio sur la mezepoka mapo de Eŭropo, kiu el la princolando transformiĝis en la reĝolandon. La publikaj solenadoj ligitaj kun la Miljariĝo de la Pola Reĝolando komenciĝis jam la 12-an de aprilo en Varsovio. Tiam laŭ la Krakowskie Przedmieście-strato moviĝis Granda Patriota Marŝo omaĝanta la Miljariĝon. Partoprenis ĝin ĉirkaŭ 100 mil personoj el la tuta lando. Similaj eventoj ligitaj kun la 1000-jariĝo de la Pola Reĝolando okazas ankaŭ en aliaj lokoj de la lando. La evento havis ne sole historian dimension, sed estis ankaŭ la okazo bati rekordon, se temas pri la nombro de personoj samtempe dancantaj la paradan polonezon. La rekordo de la 2024-a jaro, kiun oni notis en Sokołów Podaski kiam dancis ĝin 635 paroj, estis brile superita. En Varsovio la faman polonezon de Wojciech Kilar el la filmo „Sinjoro Tadeo” dancis samtempe 1165 paroj. Ni aldonu, ke polonezo kiel la nacia pola danco estis registrita en la Reprezenta Unesko-Listo de la Kultuta Heredaĵo de Homaro en 2023-a jaro.

El la elsendo 20.04.2025. Legas Maciek – 01′ 59″

--------------------------------------------------------------------------------

Vojoj al Jerusalemo
[2025-04-20]
https://pola-retradio.org/2025/04/vojoj-al-jerusalemo/

Ekde mezo de aprilo la Nacia Muzeo de Varsovio prezentas ekspozicion „Vojoj al Jerusalemo”. Ĝi estas klopodo montri la fenomenon de Jerusalemo, kiel urbo de tri grandaj kulturoj: juda, kristana kaj muzulmana. Ĝi prezentas Jerusalemon ekzistantan en konkreta geografia, historia kaj kultura realo, kaj krome kiel spacon imagitan – metafizikan pilgrimcelon, objekton de la fantazio de la vojaĝantoj, eskatologian finon de la vivvojoj de generacioj de religiuloj, en la transmondo. Laŭ religiaj tradicioj ĝuste en Jerusalemo komenciĝis la mondo kaj tie en la juĝotago ĝi havos sian finon. Invitante por la ekspozicio la varsovia Nacia Muzeo atentigas, ke Jerusalemo estas plena de malakordoj kaj paradoksoj. Ĝi estas urbo same komuna, kiel dividita, kies statuto de jarcentoj estas ligita kun spiriteco kaj pieco de diversreligiaj konfesantoj kaj samtempe ligita kun akraj politikaj konfliktoj. La varsovia ekspozicio „Vojoj al Jerusalemo” estas konceptita kiel malferma kaj plurkultura spaco de konoj kaj dialogo, en kiu arto kaj metio de la malnovaj epokoj renkontiĝas kun la verkoj de nuntempaj artistoj. En la ekspozicio troviĝas artverkoj kaj produktoj, kiuj kreiĝis en Jerusalemo – kaj pli vaste en Palestino. Samtempe troviĝas en ĝi nuntempaj artverkoj kaj produktoj, kiuj emfazas fasciniĝon kaj sopiron al tiu teritorio, elvokas rememorojn kaj simbolajn al ĝi veturojn. La enpensiĝo pri la universala historio, pramalnova mito kaj komplika nuntempo de Jerusalemo okazas laŭ la loka perspektito de Varsovio. La ekspzicititolo „Vojoj al Jerusalemo” kiel celo de la vojaĝado kaj pilgrimado, referencas ankaŭ al aparta lokalizo de la ekspozicio, nome la adreso de la varsovia Nacia Muzeo troviĝanta ĉe la Jerusalemaj Aleoj. La ekspozicion – daŭrontan ĝis la 20-a de julio – akompanas pluraj eventoj, kiel komuna gvidado tra la ekspozicio fare de fakuloj, prelegoj de ekspertoj, laborrenkontoj por infanoj kaj plenkreskuloj, komunaj promenoj tra la urbo.

El la elsendo 20.04.2025. Legas Maciek – 02′ 33″

--------------------------------------------------------------------------------

Copernicus Festival 2025
[2025-04-20]
https://pola-retradio.org/2025/04/copernicus-festival-2025/

Inter la 20-a kaj 25-a de majo 2025 en Krakovo disvolviĝos la nunjara eldono de Copernicus Festival. Ĉi-foje sciencistoj kaj artistoj interparolos pri la plej grandaj sekretoj de la mondo ekde kosmaj, tra tiuj de la homa cerbo kaj genetika kodo. La tegmenta temo estas „Mistero”. Copernicus Festival – kreiĝinta laŭ inspiro de pastro profesoro Michał Heller, filozofo kaj kosmologo, kiu en la scienco rimarkas ne sole precizecon, sed ankaŭ belon – logas milojn da interesiĝantoj sopirantaj al konoj kaj raviĝo pri la mondo. Ligante sciencon kun kulturo la festivalo pruvas, ke gravajn demandojn pri ĉirkŭanta nin realo, loko de homo en la Universo starigas same fizikistoj kiel ankaŭ filozofoj, neŭrobiologoj aŭ artistoj. Dum festivalaj rendevuoj oni traktas plej diversajn temojn – ekde Artefarita Intelekto, tra komenco de la Universo kaj lingvaĵo de simioj, ĝis DNA de niaj praŭuloj. Ĉiuj festivalaj eventoj estas senpagaj kaj malfermaj fizike aŭ elekronike. La festivala programo estas publike konsultebla. copernicusfestival.com

El la elsendo 20.04.2025. Legas Gabi – 01′ 33″

--------------------------------------------------------------------------------

E_elsendo el la 20.04.2025
[2025-04-20]
https://pola-retradio.org/2025/04/e_elsendo-el-la-20-04-2025/

Podkasto: Ludu en nova fenestro | Elŝutu

En la 1390-a E_elsendo el la 20.04.2025 ĉe www.pola-retradio.org:

• Antaŭ 20 jaroj, fine de marto 2005, en Bulonjo ĉe Maro disvolviĝis evento Bulonjo 2005 en la 100-a datreveno de la unua kongreso de esperantistoj en ĉi tiu franca urbo. Tiu eksterordinara evento riĉis je multaj eventoj, rememoroj, paroladoj. El ĝia programo ni memorigas la 1-an parton de aparta alparolo de fame konata Claude Piron. • En la komencaj aktualaĵoj ni informas pri eventoj ligitaj kun solenado de la Miljariĝo de la Pola Reĝolando; pri arkitekturaj miniaturoj el Varsovio en la brusela parko Mini-Eŭropo; pri daŭranta en Varsovio ekspozicio „Vojoj al Jerusalemo”. • En la sciencbultena rubriko ni informas pri Copernicus Festival, kiu en majo okazos en Krakovo – https://copernicusfestival.com/ . • Muzike ni prezentas fragmente varsovian folkloran kanton en la plenumo de la ensemblo de la Varsovia Politekniko. La apudanta la programinformon foto rilatas al miniaturo de la monumento de Frederiko Chopin en la brusela parko Mini-Eŭropo. • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Spickukoj el Toruń en la pola listo de kultura heredaĵo
[2025-04-25]
https://pola-retradio.org/2025/04/spickukoj-el-torun-en-la-pola-listo-de-kultura-heredajo/

La Kulturo de la Toruna Miel-, Spickuko ektroviĝis en la pola Landa Listo de Nemateria Kulturheredaĵo. Ĝia historio radikas en la Mezepoko komence kiel luksa varo destinita por la reĝa tablo. Kun la tempofluo la spickukoj trafis sur la tablojn de malpli altaj socitavoloj. La spickuka tradico fariĝis en Toruno populara, kaj la mielkukoj komencis roli kiel donacoj dum gravaj eventoj. Ĝis nun ili apartenas al ŝatataj regaloj el Pollando. Toruń daŭrigas sian spickukan tradicion organizante nun Mielkukan Feston aŭ Festivalon de la Toruna Spickuko >Katerinjo<. La Muzeo de la Toruna Spickuko kaj privataj mielkukaj produktejoj ofertas krome laborrenkontojn pri la mielkuka elfarado ligante edukon kun distro. Spic-, mielkukoj produktaj el bazaj ingrediencoj kiel faruno, mielo, spicoj fariĝis simbolo de Toruno. De centoj da jaroj oni fanfaronas pri ilia beleco kaj ilia ornamarto. La Landa Listo de Nemateria Kulturheredaĵo enhavas tiel jam 112 registrojn dokumentanajn vivajn tradiciojn kaj kutimojn peratajn de generacio al generacio. En 2014 estis en ĝi registrita Esperanto kiel portanto de la E-kulturo.

El la elsendo 25.04.2025. Legas Maciek – 01′ 27″

--------------------------------------------------------------------------------

La Biblio de Gutenberg konstante ekzpoziciata en Pelplin
[2025-04-25]
https://pola-retradio.org/2025/04/la-biblio-de-gutenberg-konstante-ekzpoziciata-en-pelplin/

Fine de marto la unusola originala ekzemplero de Gutenberg-Biblio – troviĝanta en la Dioceza Muzeo en Pelplin (la norda Pollando) – post dujaraj esploroj estis ekspoziciita al la vizitantoj por konstante. Ĝis nun pro manko de konformaj kondiĉoj ĝi estis prezentata nur kvar fojojn jare. La Biblio el Pelplin troviĝas en la grupo de apenaŭ 17 kompletaj, duvolumaj ekzempleroj de la verko. Ĝi apartenas al malmultaj, kies du volumoj transdaŭris en originlaj klapkovriloj el la 15-a jarcento. La esplorajn kaj konservistajn laborojn gvidis kolektivo konsistanta el 35 sciencistoj el Pollando kaj el la mondo. Nun la pola ekzemplero estas la plej bone kaj ĝisfunde esplorita Gutenberg-Biblio. La esplorlaboroj estis gviditaj ĉefe surloke en Pelplin-muzeo helpe de la plej modernaj esplorinstrumentoj kaj teknikoj. Sciencistoj sukcesis spuri la procezon de la kreiĝo de la pola ekzemplero. Dank’ al tio eblis konstati, ke ekzemple la ligno por la klapkovriloj devenis el Oliwa-arbaroj, apartenantaj el la tiea cisterciana klostro. Dank’ al la detalaj esploroj estas konata la konsisto de inkokolorigilo, kiun aplikis Gutenberg. La esploroj elmontris ankaŭ, ke Gutenberg-Bilbio estas ekzemplero kiu kiel la unua forlasis la presilon. La Biblio el Pelplin malgraŭ tempesteca historio transdaŭris preskaŭ komplete. Mankas sole tri lastaj paĝoj de la 2-a volumo. Unu kun la teksto de la Apokalipso kaj du, kiuj ne estis surpresitaj. La Dioceza Muzeo en Pelplin funkciigis interretan paĝon, kun informoj pri sia ekzemplero de Gutenberg-Biblio.

El la elsendo 25.04.2025. Legas Pamela – 02′ 08″

--------------------------------------------------------------------------------

E_elsendo el la 25.04.2025
[2025-04-25]
https://pola-retradio.org/2025/04/e_elsendo-el-la-25-04-2025/

Podkasto: Ludu en nova fenestro | Elŝutu

En la 1391-a E_elsendo el la 25.04.2025 ĉe www.pola-retradio.org:

• Antaŭ 20 jaroj, fine de marto 2005 en Bulonjo ĉe Maro disvolviĝis evento Bulonjo 2005 en la 100-a datreveno de la unua kongreso de esperantistoj en ĉi tiu franca urbo. Tiu eksterordinara evento riĉis je multaj eventoj, rememoroj, paroladoj. El ĝia programo ni memorigas hodiaŭ la 2-an kaj la lastan parton de aparta alparolo de fame konata Claude Piron. • En la komenca kulturkroniko ni informas pri disponigita  al la publiko – post dujaraj konservistaj laboroj – la unusola en Pollando ekzemplero de Gutenberg-biblio en la Dioceza Muzeo en Pelplin; pri famaj mielkukoj el Toruń, kiuj estis registritaj en la Landa Listo de la Kultura Heredaĵo. • En la E-komunuma segmento ni informas pri ebleco kontribui al la programo de la Kleriga Lundo dum la 110-a UK en Brno, GK -1228 (2025-04-22) . • En nia hodiaŭa progamo aŭdiĝas kanto de Lilia Nikolova el la platformo Suno, kiu omaĝas la figuron de konata E-mecenato kaj aktivulo Etsuo Miyoshi – suno.com/song/c47dae53-70ea-424d-aa6d-f54dfa8ce863?sh=ZFQhswjGY7oT2tO2&fbclid=IwY2xjawJ4Z-5leHRuA2FlbQIxMABicmlkETBCcVdNMDNDTFhiQ0JGRGtPAR7XACLSvrA_X_V3ZXZ7MSHP8nVCzuzsbraYZpVSm2HX3WMZ2aZN_omRFliz8g_aem_FS0tzC8fkpJ74Oo0krmWx . La hodiaŭan programinformon akompanas foto mielkuko el Toruń. • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Dulingvaj infanoj en Bjalistoko
[2025-04-30]
https://pola-retradio.org/2025/04/dulingvaj-infanoj-en-bjalistoko/

Ekde la 1-a de septembro 2024 en la bjalistokaj komunumaj antaŭlernejoj estis envivigita programo „La Dulingvaj Infanoj”. Ĝi vastigis la eblecon, ke la plej junaj bjalistokanoj lernu la anglan lingvon. Temas pri programo, kiu fokusiĝas pri la helpo al infanoj lerni la anglan lingvon paralele al la geaptra. La programon realigas la firmao Yellow House Education. Ĝia ĉefa celo estas popularigi la dunlingvan edukadon, uzi la naturajn infankapablojn lerni lingvojn, evoluigi infaninteresiĝojn, riĉigi lingvan edukadon kaj instigi antaŭlernejojn al novumaj agadoj por la infana evoluo. La atento de la organizantoj estas celita al tio, ke krom alproprigo de la vortprovizo kaj gramatikaj reguloj la infano kresku en dulingva medio kaj lernu pensi en fremda lingvo. Per la programo ĝis la fino de junio 2025 estas ĉirkaŭprenitaj 4182 infanoj 3-4-jaraĝaj. La programo estas realigata en antaŭlernejoj kaj bazaj lernejoj kun la antaŭlernejaj klasoj, kiujn administras Bjalistoko.

El la elsendo 30.04.2025. Legas Pamela – 01′ 24″

--------------------------------------------------------------------------------

Vagaj falkoj rehejmiĝis en la okcidenta Pollando
[2025-04-30]
https://pola-retradio.org/2025/04/vagaj-falkoj-rehejmigis-en-la-okcidenta-pollando/

Vagaj falkoj apartenas al la malplej ofte aperantaj en Pollando rabobirdoj kaj estas ĉirkaŭprenitaj per strikta protekto. Iam ili relative dense nestis en arbaroj kaj montoregionoj de la tuta lando. Komence de la 50-aj jaroj de la pasinta jarcento oni notis katastrofecan malkreskon de ĉi tiu birdospecio. Mortigaj evidentiĝis la aplikataj en la agrikulturo pesticidoj, kiuj traiĝadis al ilia organismo kune kun nutraĵo, kio efikis sterilige. En la sekvo fine de la 60-aj jaroj la vagaj falkoj preskaŭ malaperis en Pollando kiel birdoj nestantaj. La programon pri la reenkonduko de la vaga falko en la arbaran spacon de la Lubuŝa Regiono, la okcidenta Pollando, entreprenis la societo „Sokół” (Falko). Dank’ al ĝi la unuan fojon post longa periodo oni rekonstatis tie la nestantajn falkojn en 2018. Tiam ankaŭ estis kreitaj specialaj dekkelkaj lokoj favorantaj la generadon de la ĉi tiuj birdoj. Dank’ al la sistema liberigado de junaj falkoj, post la fruetapa flegado en protektosistemo, dank’ al konstruado de artefaritaj nestoplatformoj kaj kunlaboro kun forstistoj oni sukcesis reendnduki la vagan falkon en la medion. Aktuale en la arbaroj de la Lubuŝa Regiono vivas almenaŭ 15 nestantaj paroj. Falkoj estas renkonteblaj ankaŭ en la urboj de la regiono kiel Gorzów Wielkopolski aŭ Zielona Góra.

El la elsendo 30.04.2025. Legas Maciek – 01′ 39″

--------------------------------------------------------------------------------

Pola Esplorinstituto en Lund jam en la Memorlisto de Unesko
[2025-04-30]
https://pola-retradio.org/2025/04/pola-esplorinstituto-en-lund-jam-en-la-memorlisto-de-unesko/

Fine de marto ni informis pri klopodoj de Svedio, ke la Pola Esplorinstituto en Lund ektroviĝu en Unesko-listo de Memoro de la Mondo. La Universitata Biblioteko en Lund, en kiu troviĝas kolekto de 500 raportaj de polaj malliberigitoj de la germanaj koncentrejoj, informis la 11-an de aprilo nunjare, ke tio estas jam fakto. Tio signifas, ke raportoj verkitaj en la jaroj 1945-46 de poloj loĝantaj en Svedio estis agnoskitaj kiel „kultura heredaĵo kun granda valoro por la homaro”. En 1945 ĉirkaŭ 20 mil polaj saviĝintoj el la germanaj koncentrejoj estis evakuitaj al Svedio. Iliaj spertoj estis dokumentitaj de la Pola Esplorinstituto en Lund. En sia deklaro la rektoro de la universitato en Lund, Erik Renstroem diris i.a., „ke la atestoj de la saviĝintoj klare elmontras kiom fragila estas demokratio, kiom rapide la moralaj fundamentoj de la socioj povas fali kaj kaŭzi, ke tio, kio estis nepensebla fariĝas ebla”. En Svedio kaj en sciencista medio la dokumentoj el la pola Esplorinstituto estas konataj kiel arkivejo de Ravensbrueck-koncentrejo, kvankam atestaj raportoj pri sklava laboro aŭ medicinaj eksprimentoj rilatas ankaŭ al aliaj germanaj koncentrejoj. Ĉiuj personoj, kiuj prezentis raportojn devenis el Pollando, en plimulto temis pri junaj virinoj. Hakan Hakansson el la Universitata Bilbioteko en Lund reliefigis, ke ĝia arkivo enhavas 512 unikajn raportojn de rektaj atestantoj, sume 5500 paĝojn. Li atentigis, ke la kolektita de poloj materialo enhavas ne sole priskribon de germanaj militkrimoj, sed ankaŭ de militkrimoj de la sovetunia Ruĝa Armeo. Tial ĝis la 70-aj jaroj la arkivaj provizoj de la Pola Esplorinstituto en Lund ne estis konsulteblaj por protekti la raportoaŭtorojn. Multaj el ili post la 2-a mondmilito revenis al Pollando, kiu ektroviĝis en la sovetunia influsfero. Ekde 2017 la arkivo estas bite konsultebla: http://www.ub.lu.se/witnessing-genocide .

El la elsendo 30.04.2025. Legas Maciek – 02′ 21″

--------------------------------------------------------------------------------

Kontraŭsunaj okulvitroj protektas
[2025-04-30]
https://pola-retradio.org/2025/04/kontrausunaj-okulvitroj-protektas/

Al Pollando revenis sunplenaj tagoj kaj poloj, dank’al printempaj temperaturoj kaj alproksimiĝantaj festotagoj (temas pri la 1-a kaj 3-a de majo) ŝatas pasigi la liberan tempon ekstere. Ĉi-kuntekste indas rememori pri respondeca ĝuado de la sunradioj. Ĉiufoje kiam ni surmetas sunokulvitrojn, ni faras ion bonan por ni mem. Ultraviola radiado kondukas al la formado de liberaj radikaloj en la haŭto kaj okuloj, kiuj akcelas la maljuniĝoprocezon kaj damaĝas la ĉelojn. Tiuokaze doktoro Piotr Fryczkowski, estro de la varsovia Oftalmologia Hospitalo “Retina” memorigas, ke sunokulvitroj rolas por la okuloj kiel protekta ŝildo, blokante radiadon kaj limigante la formiĝadon de liberaj radikaloj. La ultraviola radiado penetras la korneon kaj atingas la retinon. Jen de kie nervaj impulsoj estas senditaj al la cerbo. La UV-radioj pliigas la katarakto-riskon kaj degeneron de la flava makulo. Ĉiutaga troa ekspozicio de la okuloj al la suno kondukas al damaĝokresko, interalie al difekto de lumensiloj, t.e. ĉeloj, kiuj sendas nervajn impulsojn al la cerbo. En tomografia studo eblas vidi perdon de lumkaptaj ĉeloj ĉe personoj, kiuj ne sufiĉe zorgis pri la okuloj dum sunaj tagoj. La konsekvenco de tia malzorgo estas difektita vidkapablo. Unu el la plej facilaj manieroj protekti niajn okulojn estas la uzo de sunokulvitroj, sed nepre de tiuj kun UV-filtroj. La merkato plenplenas je diversaj modeloj distingiĝantaj per dezajno, lensa materialo kaj protektonivelo. Se temas pri tiu ĉi lasta faktoro, aldonendas, ke sunokulvitroj kun la simbolo UV-400 protektas kontraŭ lumondoj 400-nanometraj, nome ili filtras preskaŭ tutece la malutilan UVA- kaj UVB-radiadon elsendatan de la suno. Indas ankaŭ certiĝi pri tio, ĉu sur la aĉetotaj sunokulvitroj troviĝas la dulitera simbolo “CE”, indikanta ke la produkto kongruas kun la uniaj kvalitonormoj.

El la elsendo 30.04.2025. Legas Maciek – 02′ 23″

--------------------------------------------------------------------------------

E_elsendo el la 30.04.2025
[2025-04-30]
https://pola-retradio.org/2025/04/e_elsendo-el-la-30-04-2025/

Podkasto: Ludu en nova fenestro | Elŝutu

En la 1392-a E_elsendo el la 30.04.2025 ĉe www.pola-retradio.org:

• En Pollando ni frontas longan/pontan semajnfinon, ligitan kun festado, solenado, piknikado. Ĉio ĉi pro tri sinsekvaj tagoj: la 1-a de majo – laborula festo, la 2-a de majo – Tago de la Pola Flago kaj la 3-a de majo – la 234-a datreveno de la Triamaja Konstitucio, la unua principa leĝo en Eŭropo kaj la dua en la mondo. Ni donas al ili atenton kaj al la porokaza festado en la komenco. • En la aktualaĵoj ni informas pri tio, ke la pola Esplorinstituto el Lund estis registrita en Unesko-listo de Memoro; pri tio, ke en Bjalistoko oni edukas en komunumaj antaŭlernejoj dulingvajn infanojn; pri tio, ke migraj falkoj rehejmiĝis en la okcidenta Pollando, en la regiono de Zielona Góra (Lubuŝa Regiono). • En la sciencbultena rubriko ni informas pri graveco de konraŭsunaj okulvitroj por protekti nian vidkapablon. • Fine en la arkiva felietono ni memorigas la vizitindan kastelon Książ en la sudokcidenta Pollando. • La apudanta la programinformon foto prezentas junajn idojn de migranta falko rehejmiĝintajn en la okcidenta Pollado en la Lubuŝa regiono. • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

E_elsendo el la 05.05.2025
[2025-05-05]
https://pola-retradio.org/2025/05/e_elsendo-el-la-05-05-2025/

Podkasto: Ludu en nova fenestro | Elŝutu

En la 1393-a E_elsendo el la 05.05.2025 ĉe www.pola-retradio.org:

• Nian ĉi-semajnan felietonon ni dediĉas al elstara pola-germana kirurgo, la kreinto de du kirurgiaj skoloj: la pola en Krakovo kaj la germana en Vroclavo (Breslau), Jan Antoni Mikulicz-Radecki. Post kelkaj tagoj pasos lia 175-a naskiĝdatreveno. • En la komenca kulturkroniko ni informas pri interesa ekspozicio de malnovpresaĵoj en la universitata biblioteko de Krakovo lige kun la jubileo de la miljariĝo de la unua kronita pola reĝo; pri repliko de la Sukcena Ĉambro en muzeo de la loko Mamerki. • En la E-komunuma segmento ni informas pri la jama ebleco aliĝi al la nunjara RETOSO kaj la porinfana desegnokonkurso „La plej grava nomo por mi”, kiun povas partopreni ankaŭ infanoj ne konantaj Esperanton. Kontaktoadreso: magdaszczot@tlen.pl . • Fine ni renkontiĝas en Leterkesto. • Muzike ni memorigas la E-version de la kanzono “La geamantoj sur la verda benk'” el la KD eldonita de Vinilkosmo „Jacques Yvart kantas Georges Brassens. La hodiaŭan programinformon akompanas foto prezentanta eksponaĵon en la jubilea ekspozicio en la universitata biblioteko en Vroclavo. • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Miljariĝo de la Pola Reĝolando en la  Universitata Biblioteko de Vroclavo
[2025-05-05]
https://pola-retradio.org/2025/05/miljarigo-de-la-pola-regolando-en-la-universitata-biblioteko-de-vroclavo/

Interesan ekspozicion lige kun la Miljariĝo de la Pola Reĝolando kaj 500-jariĝo de la Prusa Omaĝo pretigis la Universitata Biblioteko en Vroclavo. En la ekspozicio „Ekde la Piastdinastia krono ĝis Eŭropo de la Jagelona-dinastio 1025-1525” estas prezentita i.a. atlaso „Geografio de Ptolomeo” el 1482, kiu estas la kopio de la manuskripto el la 2-a jarceto de nia erao. Temas pri tiuj paĝoj de ĉi tiu malnovpresaĵo, sur kiuj troviĝas mapo prezentanta pli-malpli la teritorion de la hodiaŭa Pollando. Tio estas la unua mapo rilatanta al la teritorio de Pollando, kiun oni uzis ekde la fino de la 2-a ĝis la 14-a jarcentoj. La vizitantoj povas rigardi la devenantajn el Venecio atlason kun maraj kaj navigistaj mapoj el 1549 aŭ panoramon de la ĉeĥa Prago el 1562. La ekspozicio funkcianta ĝis junio enhavas ankaŭ malnovpresaĵojn eldonatajn en la tiama Vroclavo, en kiuj troviĝas referencoj al la Piast-dinastio kaj ĝia silezia alo. Unu el la plej malnovaj eksponaĵoj estas liturgia libro kun antifonoj el la klostro en Lubiąż devenata el la 13-a aŭ 14-a jarcentoj. Inter la eksponaĵoj troviĝas krome i.a. poemo de la pola renesanca poeto Jan Kochanowski dediĉita al la Prusa Omaĝo el 1611 aŭ „Historia Polonica” de la pola kronikisto Jan Długosz el la eldono de 1615. La ekspozicio estas vizitebla sub la gvido de kuratoro.

El la elsendo 05.05.2025. Legas Pamela – 02′ 10″

--------------------------------------------------------------------------------

Repliko de la Sukcena Ĉambro en Mamerki
[2025-05-05]
https://pola-retradio.org/2025/05/repliko-de-la-sukcena-cambro-en-mamerki/

Ekde fino de aprilo 2025 en la loko Mamerki en Mazurio (la norda Pollando) eblas rigardi replikon, duplikaton de la Sukcena Ĉambro. Ĝia rekreo sukcesis helpe de la noveca prestekniko 3D. Mamerki estas arbara setlejo en la varmia-mazuria vojevodio en la komunumo Węgorzewo. Ĝi estas konata al turistoj pro la troviĝanta tie komplekso de 30 bunkroj, en kiuj troviĝis la Ĉefa Kvartiro de la Germanaj Kontinentaj Fortoj dum invado de Germanio kontraŭ Sovetunion. En 2016 kaj 2017 oni serĉis tie la Sukcenan Ĉambron. La prezentata en la tiea Muzeo de la 2-a Mondmilito Sukcena Ĉambro estas farita en la skalo unu je unu. La ekspozicisalono havas la dimension de 10 je 10 metroj kaj ĝia alteco egalas al 8 metroj. Inter la unuaj gastoj estis esploristoj el Mamerki, kiuj apartenis al skipo serĉanta la originalan ĉambron. Mamerki post la 2-a mondmilito estis unu inter kelkaj lokoj, en kiu estis supozite, ke la Sukcena Ĉambro troviĝas. La Sukcena Ĉambro kreiĝis en la komenco de la 18-a jarcento por la prusa reĝo Frederiko la 1-a Hohenzollern laŭ la projekto de la gdanska arkitekto, Andrzej Schluster. La Sukcena Ĉambro estis ornamonta lian palacon en Charlottenburg. La filo de Frederiko la 1-a, Frederiko Wilhelm la 1-a donacis la Ĉambron en 1716 al la rusa caro, Petro la Granda. En 1755 la Ĉambro trafis al palaco en Carskie Sioło, kiun prirabis germanoj en 1941 kaj la Ĉambron transportis al kastelo al Kenigsbergo. Kiam en 1945 la urbon konkeris la Ruĝa Armeo la Ĉambro ne plu tie troviĝas. Post la milito Erich Koch, germana militkrimulo ĝis la vivfino troviĝanta en mlliberejo, asertis, ke la Sukcena Ĉambro estis kaŝita en Mamerki. Ĝis nun ĝi ne estis tie retrovita.

El la elsendo 05.05.2025. Legas Maciek – 02′ 17″

--------------------------------------------------------------------------------

Koninda polo,  Jan Antoni Mikulicz-Radecki
[2025-05-05]
https://pola-retradio.org/2025/05/koninda-polo-jan-antoni-mikulicz-radecki/

Proksimiĝas la 175-a naskiĝdatreveno de la hodiaŭa heroo de nia felietono, Jan Antoni Mikulicz-Radecki konata ankaŭ kiel Johann Freiherr von Mikulicz-Radecki, germana-pola kirurgo, profesoro de la universitatoj en Krakovo, Królewiec (Koeningsberg) kaj Vroclavo (Breslau). Li estis la ideodoninto de novaj operaciaj teknikoj kaj kirurgiaj instrumentoj, unu el la pioniroj de antiseptiko (li enpraktikigis jodformon) kaj de aseptiko (li enkondukis kotonajn operaciajn gantojn). Verŝajne kiel la unua Mikulicz-Radecki apliks kotonajn buŝ- kaj nazmaskojn, en la kuracista praktiko li aplikis i.a. ungventon en kies konsiston eniris i.a. arĝenta nitrato kaj perua balzamo, por kuracado de malfacile kuraceblaj vundoj. Mikulicz-Radecki estas agnoskita krome kiel kreinto de du kirurgiaj skoloj – la pola en Krakovo kaj la germana en Vroclavo. Mikulicz-Radecki naskiĝis en la pola-germana familio en Czerniowce la 16-an de majo 1850. Li estis la 8-a infano de polo Andreas Mikulitsch blazone Gozdawa kaj de la dua edzino de la patro prusa nobelulino Emilia Freiin von Damnitz. Simile kiel liaj gefratoj Jan Antoni estis tre talenta infano. Jam infanaĝe li mergiĝis en la plurlingvan medion de sia urbo, tiam troviĝanta sur la tereno de Aŭstra Imperio. Li lernis ankaŭ pianludon, kio havos signifon en lia biografio. Jan Antoni frekventis gimnaziojn en Prago, Vieno, Klagenfurt kaj tiutapan lernadon li finis en 1869. Jam en la benediktana gimnazio en Klagenfurt, en kies teatro kantis lia fratino Karolina kaj li mem orgenludis dum la mesoj, li ekhavis la ideon fariĝi monako. Tiun ideon decide kontraŭis la patro, dezirante por Jan Antoni juristan karieron. Sed ĉi-foje la filo ne estis obeema elektante medicinajn studojn. En la sekvo la patro forprenis la financan subtenon. Jan Antoni devis mem zorgi pri la rimedoj por sia lernado. Tiujn li akiris donante lecjonojn de la germana lingvo kaj instruante pianludon. Tio estis la okazo por konatiĝi kun sia estonta edzino, Henrietta Pacher. En 1875 Mikulicz-Radecki akiras la titolon de medicina doktoro kaj estis dungita en la kirurgia kliniko de Theodor Billroth en Vieno. Tie li tamen ne havis eblecon de sciencaj esploroj, sed dank’ al hepo de viena produktanto de medicinaj instrumentoj juna kirurgo kreis gastroskopon. Li ĝin uzis en 1881 por fari la unuan en la mondo operacion, sekve de kiu estis konstatita kancero de malsupra segmento de ezofago. Unu jaron poste dank’ al subteno de Theodor Billroth – la kreinto de la moderna kirurgio de laringo, ezofago kaj abdomeno – Jan Mikulicz transprenas la estradon de la kirurgia katedro en Krakovo. Komence li ne apartenis al favoratoj kaj la akceptiga komisiono riproĉas al li ne tro bonan konon de la pola lingvo. Tamen superis afekernaj argumentoj kaj Jan Mikulicz poste en la pollingva „Kuracista Trarigardo” klarigis, ke lia ne flua rego de la pola lingvo sekvas el la fakto, ke li daŭre troviĝas en la germanlingva sciencista medio. Cetere Jan Mikulicz mem publike estis deklaranta, ke li sentas sin polo. Dum iu el siaj prelegoj li diris rekte, ke la pola lingvo estas same por li gepatra, kiel por ĉiuj ceteraj ĉeestantoj en la prelegslono. Mikulicz multe verkis por la pola faka gazetaro kaj ĉiam du lokojn rezervis por siaj polaj asistantoj. Diversaj aŭtoroj tamen varie takas lian naciecon skribante pri li kiel polo, germano aŭ aŭstro, aŭ entute eŭropano. Li mem uzis tri formojn de sia persona nomo – Jan, Johannes kaj Johann. Sub la gvido de Jan Mikulicz la krakova kliniko rapide evoluis kaj estis taksita kiel unu el la plej bonaj en la Aŭstra Imperio. Krakovon por kompletigaj kirurgiaj studoj celis kuracistoj el la tuta Aŭstrio. Tamen Mikulicz ne sukcesas realigi tie sian revon pri elkonstruo de nova kliniko. Tial kiam aperis propono pri la gvido de katedro de kirurgia kliniko en Królewiec (Königsberg), kiu estis pli bone ekipita ol la krakova, li ne hezitis. Tie Mikulicz koncentriĝas pri la kirurgio de abdomeno. La triajara laboro en la kirurgia kliniko de la tiea Albert-univeristato estis tre fruktoporta, sed la plej grava en la kariero de elstara kirurgo estis invito al Vroclavo. En 1890 Jan Mikulicz estas dungita kiel direktoro de la novkonstruata kirugia kliniko. Ĝia konstruado kaj alikonstruado daŭris 7 jarojn kaj Mikulicz mem povis interveni por plene aseptika operacia bloko, kiu post la malfermo, estis la plej granda kaj plej moderna en la tiama Eŭropo. Kvar jarojn poste la kliniko riĉiĝis dank’ al Mikulicz per ortopedia bloko kaj fizikoterapia salonego. Mikulicz mem en 1899 malermis aldone sian privatan klinikon, kiu plenumis, observis la plej superajn medicinajn normojn. Dum sia relatove mallonga estado en Vroclavo Mikulicz akiris respekton kaj profesian kaj eksterprofesian aŭtroitatecon. Li tenis plurajn interaciajn kontatojn, estis invitata por prelegoj kaj demontstraj operacioj al Usono, Britio, Rusio kaj Japanio. Li estis nomumita ofichonora doktoro de la universitatoj en Glasgovo kaj Filadelfio. Kaj en lia vroclava kliniko staĝis kuracistoj el la tuta mondo i.a. Usono, Britio, Japanio. Ankaŭ kirurgiaj talentuloj el Vroclavo estis atendataj en klinikoj de la tuta Eŭropo. Inter ili Ferdinand Sauerbruch, konata pro sia operacio ĉe malfermita torako, aŭtoro de protezoj por homoj post la amputo de la mano kaj piedo. La tumora malsano vanigis pliajn profesiajn planojn de Jan Mikulicz. Malgraŭ konscio pri la proksimiĝanta morto, li laboris ĝis la fino kaj en unu el la lastaj leteroj al sia amiko, prof. Eiselberg el Vieno li konfesis, ke li mortas kontenta pri sia vivo, ke dank’ al sia intensa – laŭ ebloj laboro – li akiris en la mondo agnoskon kaj feliĉon. Profesoro Jan Makulicz mortis la 14-an de junio 1905 havante 55 jarojn. Adaŭis lin amase veninta vroclava publiko. Laŭ lia lasta deziro li estis sepultia en la tombejo en Świebodzice – iam Freiburg in Schlesien – kie loka hospitalo nun portas lian nomon. Jan Mikulicz Radecki publikigis entute 232 sciencajn disertaĵojn kaj kun lia nomo ligiĝas komenco kaj evoluo de la moderna kirurgio de la 20-a jarcento. Li okupiĝis pri plimulto de kirurgiaj fakoj kiel kirurgio de ezofago, kosmetika kirurgio, kirurgio infana kaj neŭrokirurgio. Kun al menciita jam Sauerbruch Mikulicz estis pioniro de torakokirurgio. Menciindaj estas liaj kontribuoj al ortopedio, urologio, laringologio kaj ginekologio.

El la elsendo 05.05.2025. Legas Barbara – 09′ 18″

--------------------------------------------------------------------------------

Polaj ovoj ne nur por la Pasko
[2025-05-10]
https://pola-retradio.org/2025/05/polaj-ovoj-ne-nur-por-la-pasko/

La pola eksporto de ovoj konsistigas gravan segmenton de la farmista-konsuma sektoro kaj Pollando de jaroj avanas inter iliaj eŭropaj produktantoj kaj eksportantoj. Polaj ovoj estas alte taksataj pro sia alta kvalito, observado de la uniaj normoj kaj konkurencaj prezoj. Laŭ la plej novaj donitaĵoj de ITC (International Trade Center) Pollando estas unu el la ĉefaj eksportantoj de laktaj kaj animalaj produktoj. En 2024 la eksporto de la laktodevenaj produktoj kaj ovoj atingis la valoron de 3,8 miliardoj da eŭroj. Ĝian gravan parton konsisitigas ovoj. Laŭ ITC en 2024 Pollando okupis la 2-an lokon en Eŭropo kaj la 3-an en la mondo, se temas pri eksporto de ovoj en ŝeloj (238 mil tunoj), kiu havis la valoron de 472 milionoj da eŭroj. Ĉiu 4-a pola ovo trafas al la tabloj de germanoj, kiuj en 2024 elspezis por ili 117 milionojn da eŭroj, nederlandanoj importis polajn ovojn kontraŭ 86 milionoj da eŭroj, ĉeĥoj elspezis por la polaj ovoj 45 milionojn da eŭroj. Polajn ovojn aĉetas Britio, en 2024 elspezinte por ili 36 milionojn da eŭroj kaj Francio. Ĉi-lasta aĉetis ilin pasintjare kontraŭ 32 milionoj da eŭroj. Polaj ovoj trafas ankaŭ al la tabloj de konsumantoj en pli foraj landoj. En 2024 Isrealo pagis pro la importo de la polaj ovoj 13 milionojn da eŭroj kaj Irako 6,6 milionojn da eŭroj. Samtempe la pola ovoprodukta sektoro frontas la defion de la altiĝantaj prezoj de furaĝo kaj energio. Planataj en la Unio novaj leĝoj, se temas pri la maniero bredi la kokinojn, povos eldevigi multekostajn investaĵojn, kaj tio sekve povos influi la kostojn kaj konkurencon por la polaj ovoj. Laŭ ekspertoj tamen la daŭrana signifa bezonateco je la polaj ovoj en Germanio kaj Nederlando ebligas plian produktokreskon.

El la elsendo 10.05.2025. Legas Milada – 02′ 58″

--------------------------------------------------------------------------------

Gallup-raporto 2025
[2025-05-10]
https://pola-retradio.org/2025/05/gallup-raporto-2025/

Ĝojigaj estas donitaĵoj de la lasta Gallup-raporto, laŭ kiuj procento de poloj sentantaj streson falis, kion ankaŭ konfirmas la lasta “Tutmonda Raporto pri Feliĉo 2025”. Temas pri mirindaj donitaĵoj, ĉar spite ĝeneralan senton, ke la mondo tute ne fariĝis pli trankvila, la elcento de homoj en la mondo, kiuj sentas streson ĉiutage signife falis. “Ĉu vi stresiĝis hieraŭ dum la plej granda parto de la tago?” – Tia demando estis starigita en la enketo de Gallup (la plej malnova internacia esplora kaj opinisonda centro en la mondo) al pli ol 227 mil homoj en preskaŭ la tuta mondo. 23 procentoj de poloj respondis jese, kio signifas, ke nur ĉiu kvara polo sentis streson dum la plej granda parto de la antaŭa tago. Oni substreku, ke temis pri “nur” unu kvarono de poloj. Ĉi tiu rezulto donas al Pollando la antaŭlastan, sed ja feliĉan lokon en Eŭropo. Nur danoj sentis sin stresitaj malpli ol poloj. Kaze de Pollando temas pri 7-procenta falo kompare kun la antaŭaj jaroj. La plej stresitaj en Eŭropo evidentiĝis la loĝantoj de Kipro (65 procentoj), Malto (59 procentoj) kaj Grekio (58 procentoj). Alia emocio, pri kiu oni demandis en la Gallup-enketo estis kolero. 12 procentoj da poloj indikis, ke ili ĝin sentis dum la plej granda parto de la antaŭa tago. Kvankam ĉi-foje poloj ne avanas inter la plej malkoleraj eŭropanoj, la menciita elcento listigas Pollandon inter tiaj tradicie konsiderataj trankvilaj landoj kiel Danlando kaj Svedio. Ankaŭ en la kazo de kolero en Pollando okazis unu el la plej grandaj malkreskoj de personoj sentantaj tiun emocion sur la eŭropa kontinento. La personoj kiuj plej koleras loĝas en Suda Kipro (49 procentoj), Montenegro (27 %) kaj Slovakio (24 %). Krom streso kaj kolerosento, la Gallup-esploro ekzamenis ankaŭ la senton de malĝojo. Al la demando “ĉu en signifa parto de la lasta tago vi sentis malĝojon?” jesis 9 procentoj da poloj. Tiu rezulto garantiis al Pollando la trian plej malaltan rezulton. Nur la civitanoj de Kosovo kaj Kroatio malpli ofte deklaris malĝojon. Eble tiom bonaj rezultoj fontas el ŝanĝiĝanta klimato kaj ĉiam pli granda nombro da sunaj tagoj? Tute ne, la metodologio de la opinisonda Gallup-Instituto estas rekonita mondskale kaj la rezultojn de la lasta esploro konfirmas ankaŭ la lasta eldono de la “Tutmonda Raporto pri Feliĉo”, laŭ kiu Pollando okupas la 26-an pozicion inter 146 landoj se temas pri subjektiva pritakso de la vivkvalito. En la antaŭa eldono de la raporto ni okupis la 39-an lokon. Laŭ sociologo Katarzyna Krzywicka-Zdunek el la esplorcentro IRCenter pri tiom bonaj rezultoj koncerne Pollandon respondecas ĉefe la pliboniĝanta kvalito de interhomaj rilatoj. La studo pri feliĉo montras, ke nian bonfarton inluas signifagrade prospero, la forto de rilatoj kaj… komune konsumataj manĝoj. Ŝian hipotezon pri la grava rolo de rilatoj konfirmas la donitaĵoj de la “Raporto pri Feliĉo”. Ĝiaj aŭtoroj, aldone al la ĝenerala takso de vivkontento, esploras (uzante regresan analizon) la faktorojn, kiuj ĝin influas. Tiel, same en la ĉi-jara, kiel ankaŭ en la pasintjara esploreldono, sociaj rilatoj kaj ekonomia bonfarto evidentiĝis ŝlosilaj. La interhomajn rilatojn oni taksas pridemandante la respondantojn, ĉu ili havas iun ajn pretan ilin helpi kaze de iu bezono kaj la ekonomian bonstaton rilate al landa produkto brutte por persono. Interese, ke en 2025 la graveco de tiu ĉi lasta faktoro falis kaj samtempe la donitaĵoj klare indikas, ke por poloj ĉiam pli valoras la interhomaj rilatoj.

El la elsendo 10.05.2025. Legas Maciek – 04′ 38″

--------------------------------------------------------------------------------

Kiel uzata lingvo povas influi decidojn
[2025-05-10]
https://pola-retradio.org/2025/05/kiel-uzata-lingvo-povas-influi-decidojn/

Doktoro Rafał Muda el Psikologia Instituto de la Vroclava Universitato kadre de sia doktoriga laboro esploris kiel homajn decidojn influas tio, se ni alprenas ilin baze de informoj en fremda lingvo. Temas pri lingvo, kiun ni lernis aldone, ekzemple en lernejo. Kiomgrade tiuj decidoj estas aliaj, ol se ni farus ilin analizante situacion en la gepatra lingvo. La rezultoj de liaj esploroj aperis en 4 artikoloj publikigitaj i.a. en Cognition kaj Periodaĵo de Eksperimenta Psikologio. Evidentiĝas, ke tiuj decidoj povas esti malsamaj. La uzata lingvo ŝanĝas la intensecon de spertataj emocioj kaj ankaŭ influas la kapablon analizi problemojn kaj elekti solvojn. Tio havas grandan signifon en la epoko de tutmondiĝo, kiam ĉiutage ni alprenas decidojn en plurlingvaj kuntekstoj. Pli fruaj esploroj montris, ke se ni komunikas en fremda lingvo, la naturaj situacioj, kiujn karaktizas altaj emocioj komencas esti malpli stimulaj. La esprimo >mi amas vin< en la angla sonas alie ol se ĝi estus esprimita en la gepatra lingvo, ekzemple la pola. Simile en la fremda lingvo estas pli facile blasfemi aŭ mensogi. La esploroj de doktoro Rafał Muda estas la unua provo komplekse testi mekanismojn, kiuj fundamentas ĉi tiun fenomenon. Ekzemple frontante moralajn dilemojn personoj analizantaj taskon prezentitan en la fremda lingvo donis malpli grandan atenton al la sociaj normoj kaj konsekvencoj de siaj agadoj. Samtempe dum alprenado de riskaj decidoj la uzo de la fremda lingvo ne ĉiam influis, ŝanĝis la alprenatajn decidojn. La esploroj de doktoro Rafał Muda malfermas pordon al aplikoj de iliaj rezultoj en realaj situacioj, tiaj kiel edukado aŭ projektado de lingvaj interfacoj en plurkulturaj kuntekstoj.

El la elsendo 10.05.2025. Legas Barbara – 02′ 35″

--------------------------------------------------------------------------------

Nova hidroĵeleo por ostoporozo
[2025-05-10]
https://pola-retradio.org/2025/05/nova-hidrojeleo-por-ostoporozo/

Malsano, kiu ligiĝas kun grandaj sociaj kaj ekonomiaj kostoj estas ostoporozo kiun kaŭzas perturboj en la natura procezo de la sorbitiveco (ensorbado) de ostoj kaj ilia rekreado. Eĉ 40 procentoj de virinoj post la 50-a vivojaro suferas gravajn ostorompojn pro ĉi tiu malsano. Kaze de viroj temas pri 20 procentoj. Homoj ofte ne konscias pri sia sanstato. EĈ 20 procentoj de grandaĝaj personoj suferinaj rompon de femurosta kolo mortas en la daŭro de unu jaro, kaj pli ol duono suferintaj la rompon neniam rekiras pli fruan nivelon de aktiveco. Malsanuloj ricevas medikamentojn, kiuj aŭ magrandigas la ostoesorbadon aŭ akcelas ostorekreadon, tamen necesa estas eĉ unu jaro por konstati la kuracefikojn. Dum ĝi la pacientoj estas endanĝerigitaj de ostorompo. Dominique Pioletti el la Laboratorio pri Biomekanika Ortopedio en la Teknologia Instituto en Laŭzano prilaboris kun sia kolektivo hidroĵeleon, kiu post la injekcio en la oston fulmrapide grandigas ĝian densecon. La esploroj, pri kies rezultoj skribis la peridaĵo Bone elmontris, ke ĉe la laboratoriaj ratoj okazis eĉ 5-obla densiĝo de piedostoj. Kiel la unuaj svisaj esploristoj elmontris ke sistema apliko de medikamentoj kun loka injekciado de ĵeleo alkondukas al rapida grandigo de ostodenseco. Aktuale ekzistas kelkaj similaj terapioj. La facile injektebla ĵeleo prilaborita en EPFL konsistanta el hialurona acido kaj nanoelementoj de hidroksiapatito formas strukturon similan al strukturo de natura osto. Detalaj analizoj pruvis, ke la injekciaĵoj de hidroĵeleo mem aplikataj loke povas grandigi la ostodensecon eĉ trioble.

El la elsendo 10.05.2025. Legas Barbara – 02′ 29″

--------------------------------------------------------------------------------

E_elsendo el la 10.05.2025
[2025-05-10]
https://pola-retradio.org/2025/05/e_elsendo-el-la-10-05-2025/

Podkasto: Ludu en nova fenestro | Elŝutu

En la 1394-a E_elsendo el la 10.05.2025 ĉe www.pola-retradio.org:

• Hodiaŭ en aparta programero Maciej Jaskot analizas la plej novan Gallup-enketon pri feliĉo 2025. • En la aktualaĵoj ni informas pri la loko de Pollando en la produktado de ovoj kaj ilia eksporto; pri la nova turisma atrakciaĵo en Varsovio; pri la nuna kaj mezepoka produktado de plumba vitro (kristala) en Pollando. • En la sciencbultena rubriko ni traktas interesajn esplorojn de svisaj sciencistoj pri hidroĵeleo densiganta ostojn, kio gravas aparte rilate tiajn malsanojn kiel ostoporozo; la esplorojn de pola sciencisto, kiu okupiĝas pri la demando kiomgrade la alprenado de decidoj dependas de la uzata lingvo – gepatra aŭ fremda. • Muzike akompanas nin  Klarisa kaj Armel Amiot, kies albumojn: Ludu kaj kantu kaj Banĝo Esperanto lanĉis Vinilkosmo. La kantotitoloj estas „Mi ŝatas maron” kaj „La vespera vento”. • La apudanta la programinformon foto prezentas vazojn el plumba vitro produktitaj en iu el la polaj vitrofandejoj. • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

E_elsendo el la 15.05.2025
[2025-05-15]
https://pola-retradio.org/2025/05/e_elsendo-el-la-15-05-2025/

Podkasto: Ludu en nova fenestro | Elŝutu

En la 1395-a E_elsendo el la 15.05.2025 ĉe www.pola-retradio.org:

• Komence de la elsendo ni referencas al la vortoj de UEA-prezidanto Duncan Charters reage je la elekto de la nova papo Leono la 14-a en la kunteksto de la uzataj de li lingvoj. Ni, niaflanke kiel ĵurnalistoj ligas al la lingvorilataj vortoj de Leono la 14-a – el lia renkontiĝo kun ĵurnalistoj – kiu diras „ne” al praktiko batali per vortoj kaj bildoj en ĵurnalista raportado. • El nia arkivo ni proponas felietonon pri historia kaj daŭre koninda urbo en Pollando – Zamość. • En la komenca kulturkroniko ni informas pri finiĝanta hodiaŭ en Poznano Internacia Lutierista Konkurso; pri la finiĝinta elimina etapo al la oktobra Chopin-konkurso 2025; pri daŭranta en Hajnówka (la nord-okcidenta Pollando) festivalo de kirka muziko. • En la E-komunuma segmento ni referencas al la porokaza mesaĝo de UEA, aperinta kiel Gazetara Komuniko, al la pasanta la 15-an de majo Tago de Familioj. Per aparta informo ni adiaŭas elstaran francan esperantiston, Claude Longue-Épée i.a. ideodoninton de la evento Boulogne 2005 antaŭ 20 jaroj. • Muzike ni ĉerpas el KD „Hotel Desperado” eldonita de Vinilkosmo kaj prezentas fragmente la kanzonon „Dancu”. La hodiaŭan programinformon akompanas foto pri lutierista laboro. • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Tagoj de la Kirka Muziko en Hajnówka
[2025-05-15]
https://pola-retradio.org/2025/05/tagoj-de-la-kirka-muziko-en-hajnowka/

Per la koncerto de la ensemblo de la kirka muziko „Varslavia” el Varsovio, la gajninto de Grand Prix de la pasintjara eldono de la evento en Hajnówka – la nord-orienta Pollando -komenciĝis la nunjaraj Tagoj de la Kirka Muziko. En la konkursa parto de la festivalo partoprenas 23 korusoj el Pollando, Egiptio, Litovio, Latvio, Rumanio, Serbio kaj Ukrainio. La gajninto de la festivala konkurso estos prezentita dum koncerto de laŭreatoj la plej proksiman sabaton. Inter la akompanaj eventoj troviĝas koncertoj de la konkurspartoprenantoj i.a. en Bjalistoko, Krakovo kaj Bielsk Podlaski. La aparta trajto de la festivalo estas plurnombra partopreno de paroĥaj korusoj, kiuj tra la jaro plenumas la kirkan muzikon dum la religiaj celebradoj. La Tagoj de la Kirka Muziko en Hajnówka ne estas la unusola festivalo de ĉi-speca muzko en la Podlaĥia Vojevodio, opiniata la ortodoksa centro en Pollando. En la dua duono de majo en Bjalistoko okazos la nunjara eldono de la Internacia Festivalo de la Kirka Muziko Hajnówka 2025, kiu antaŭ pli ol 20 jaroj estis translokita al la ĉefa urbo de la regiono.

El la elsendo 15.05.2025. Legas Maciek – 01′ 21″

--------------------------------------------------------------------------------

La 15-a Internacia Lutierista Konkurso
[2025-05-15]
https://pola-retradio.org/2025/05/la-15-a-internacia-lutierista-konkurso/

Hodiaŭ malfrue vespere en Poznano finiĝos Internacia Lutierista Konkurso post la fina kunsido de la konkursĵurio. La patrono de la konkurso estas pola komponisto kaj violonisto, Henryk Wieniawski. Morgaŭ okazos solena enmanigo de la premioj kaj solena koncerto, dum kiu oni ludos per la venkaj instrumentoj. Ekde sabato en la Muzeo de Muzikaj Instrumentoj en Poznano eblos ilin rigardi dum ekspozicio de konkursintaj instrumentoj. La poznana konkurso estas unu el la plej prestiĝaj lutieristaj konkuroj en la mondo, kiun povas partopreni lutieristoj el la tuta mondo sendepende de la aĝo. La ĉefa celo de la konkurso estas elekto de instrumentoj kun la plej bonaj sontrajtoj kaj distingiĝantaj per la plej majstra finpretigo de la instrumentoj. Por observi la plej altajn normojn de honesteco kaj objektiveco ĝis la finverdikto la intrumentoj estas anonimaj. Tio signifas i.a., ke la instrumentoj ne povis esti liveritaj persone de iliaj kreintoj, sed nur perpoŝte aŭ per kuriero. Por la kokurso venis 76 instrumentoj, kiuj estas juĝitaj trietape. La lasta malfermita por la publiko taksis la sonadon de violonoj en la ĉambraj kaj estradaj kondiĉoj. La ĵurion konsistantan el lutieristoj kaj violonistoj prezidas Frank Ravatin el Francio, renoma lutieristo, distingita per pluraj premioj kaj rekonita ĵuriano de la plej gravaj konkursoj i.a. en Parizo Pekino, Manĉestro kaj Mittenwald.

El la elsendo 15.05.2025. Legas Maciek – 01′ 44″

--------------------------------------------------------------------------------

Post la eliminado al la 19-a Internacia Chopin-konkurso
[2025-05-15]
https://pola-retradio.org/2025/05/post-la-eliminado-al-la-19-a-internacia-chopin-konkurso/

Post 12 ĉiutagaj priaŭskultoj en la Nacia Filharmonio en Varsovio la 4–an de majo finiĝis la eliminadoj al la 19-a de Internacia Chopin-konkurso. La ĵurio, kiun prezidis profesoro Piotr Paleczny elektis 66 pianistojn, kiuj post neplenaj kvin monatoj denove renkontiĝos en Varsovio dum la Konkurso mem. Liaopinie pri la alta pianista nivelo de la partoprenintoj atestas la elekto de la plej ofte ludata komponaĵo, kiu estis skerco Mi maĵora 54, plej malfacila inter skercoj de Chopin. Al la konkurso ekster la elimina etapo estis allasitaj 19 pianistoj-laŭreatoj de piankonkursoj en Leeds, Miami, Bolzano, Hamamatsu, Tel Avivo, de Paderewski-konkurso en la pola Bydgoszcz kaj de la Landa Piankonkurso de Frederiko Chopin en Varsovio. En oktobro en la unua konkursetapo prezentiĝos 85 pianistoj el 20 landoj. Plej multnombre estos reprezentitaj Ĉinio (29 pianistoj), Japanio kaj Pollando (po 13). Por la nunjara konkurso lime de la 2024-a kaj la 2025-a anonciĝs 642 pianistoj el la tuta mondo. 171 estis allasitaj al la eliminado baze de la transsenditaj registraĵoj. La eliminadon partoprenis efektive 162 pianistoj el 28 landoj. La solena inaŭguro de la 19-a Chopin-konkurso komenciĝos la 2-an de oktobro kaj konkursaj prezentiĝoj daŭros ĝis la 20-a de oktobro. La sekvan tagon okazos solenaĵo, dum kiu estos enmanigitaj premioj kaj okazos koncerto de laŭreatoj, en la varsovia Teatro la Granda. La venkinto de la unua premio en la Internacia Chopin-konkurso 2025 ricevos oran medalon kaj la premion en la alteco de 60 mil eŭroj. Post la konkurso ĝiaj laŭreatoj partoprenos mondan koncertan turneon tra Eŭropo, Azio kaj ambaŭ Amerikoj organizita de Chopin-instituto kunlabore kun Liu Kotow-agantejo.

El la elsendo 15.05.2025. Legas Barbara – 02′ 39″

--------------------------------------------------------------------------------

Koninda Pollando: Zamość (arkiva)
[2025-05-15]
https://pola-retradio.org/2025/05/koninda-pollando-zamosc-arkiva/

Dum niaj lastaj veturoj tra Pollando ni proponis al vi vizitojn en pluraj belaj lokoj sed ni ne gastis en urboj. Do, hodiaŭ ni proponas viziti iun urbon des pli, ke ne temas pri iu meza urbo. Zamość, kiu situas en la sud-orienta parto de Pollando dum jarcentoj estis difinata kiel Perlo de la Renesanco aŭ kiel Padovo de la Nordo. Do, temas pri la loko preskaŭ neimageble bela kaj samtempe eksterordinara. Nome Zamość estis konstruita kiel ideala urbo–fortikaĵo, kiun neniam suksesis konkeri  kiu ajn malamiko. Sed, ĝi samtempe estas loko – kio pro ĝia fortikaĵa karaktero povas surprizi – famiĝanta en la tuta Eŭropo pro toleremo kaj bunto de konfesioj kaj nacioj, ĉar jam ekde komenco oni difinis ĝin „malferma urbo”. Ĝia nomo – Zamość  deriviĝas de la familia nomo de ĝia fondinto,  pola hetmano kaj granda reĝa kanceliero,   Jan Zamoyski. Li establis urbon en la 1580-a jaro, en loko kie ĝis tiam troviĝis nenio. Projektis ĝin itala arkitekto, Bernardo Mornado. Substrekidas, ke li projektis same religiajn objektojn kiel ankaŭ palacon, alt-lernejon kaj ĉiujn defend-konstruaĵojn. Ĉu lia grandega laboro ankoraŭ hodiaŭ impresas? Sendispute. La centro de Zamość – ĝia arkitektura aspekto kun ĉirkaŭ 120 monumentoj troviĝantaj ĉi tie – estas opiniata unu el la plej valoraj lokoj laŭ la arta kaj historia vidpunktoj en la monda skalo. Sekve, komence de la 90-aj jaroj ĝi estis registrita sur la listo de la monda kultur-heredaĵo de Unesko. Kaj kion diri pri la historio de la urbo? Pro sia malfermiteco kaj beleco  Zamość logis elstarajn loĝantojn,  same homojn de politiko kiel ankaŭ artistojn,  polojn kaj eksterlandanojn. Ne plenaj 10 jarojn post sia establo Zamość fariĝis mozaiko de la enloĝantaj ĝin nacioj. Entute temis pri reprezentantoj de 12 plurkonfesiaj naciaj grupoj. Krom grekoj,  armenoj kaj  judoj loĝis ĉi tie hispanoj, angloj, skotoj, germanoj, italoj, nederlandanoj, turkoj kaj eĉ persoj. Dank’ al ili la urbo ricevis  neripeteblan karakteron. Eĉ la  bazaroj en Zamość havis tute alian karakteron ol en aliaj regionoj de Pollando, ĉar multe pli orientan.   Do, tute nature ĝi transformiĝis en gravan komercan centron, bone primastrumitan kaj aranĝitan. Ĝuste tra ĝi oni veturigis al Eŭropo grekajn vinojn, orientajn teksaĵojn, ledon, peltojn kaj eĉ turkajn ĉevalojn. Sed, Zamość signifis ne nur komercon. La urbofondinto, Jan Zamoyski establis ankaŭ Altlernejon, la tn. Akamemion de Zamoyski-familio. Ĝiaj konstruaĵoj apartenas hodiaŭ al la plej malnovaj universitataj konstruaĵoj. Ĝi estis establita jam 14 jarojn post la fondo de la urbo kaj tiam ĝi estis la tria altlernejo en Pola Respubliko, du aliaj troviĝis en Krakovo kaj Wilno. Samtempe, oni aplikis en ĝi tre modernajn solvojn laŭ tiamaj kondiĉoj, i.a. lernejo, presejo kaj eldonejo formis  unu institucion. Klerecon ricevis  ĉi tie la elito de 16- kaj 17-jarcenta Pollando: juristoj, kuracistoj, instruistoj kaj teologoj. Ĝi ankaŭ kontribuis al la lingva kulturo de polaj potenculoj loĝantaj en la orientaj partoj de Pollando, pro populariĝo de la turka lingvo! Sed, kiel ni menciis la urbo estis planita kaj fariĝis fama fortikaĵo – en la 16-a kaj 17-a jarcentoj – la plej moderna en Pollando. Hodiaŭ pri ĝia karaktero – krom multaj aliaj defendo-konstruaĵoj – memorigas grandegaj urbopordegoj, kiujn neniam suksesis konkeri kiu ajn malamiko, nek ukrainanoj nek svedoj komandataj de sia reĝo. La iama centro de la urbo,  Granda Foirplaco, kiu  per sia aspekto similas al italaj foirplacoj plenumas senĉese la saman rolon. Ĝian belecon reliefigas malnovaj brikdomoj, ankaŭ tiuj kun la armena karaktero –  buntkoloraj, riĉe ornamitaj.  Ili kaŭzas, ke la gastoj de Zamość ricevas la  impreson troviĝi signife pli oriente de Eŭropo. Kaj tiun karakteron havas neniu alia pola urbo.

El la elsendo 15.05.2025. Legas Barbara – 04′ 58″

--------------------------------------------------------------------------------

E_elsendo el la 20.05.2025
[2025-05-20]
https://pola-retradio.org/2025/05/e_elsendo-el-la-20-05-2025/

Podkasto: Ludu en nova fenestro | Elŝutu

En la 1396-a E_elsendo el la 20.05.2025 ĉe www.pola-retradio.org:

• Hodiaŭ ni enrigardas iujn el la venintaj al la Redakcio gazetoj. Temas pri la elektronikaj eldonoj de la aprila numero de la finna „Esperantolehti”, de la majaj numeroj de la jokohama „Novaĵoj Tamtamas” kaj de la gotenburga „Ora Ĵurnalo”. Krome ni retrorigardas al la presitaj – marta numero de „Esperanto”, la 209-a numero de „Informilo” de Espéranto-France Est kaj la „Konstruado”- kajero de TAKE 2025. • Ni proponas krome minifelietonon pri la reaktiviĝantaj en printempo sanminacaj iksodoj. • En la aktualaĵoj ni retrorigardas al la semajnfinaj eventoj, kiel la 1-a raŭndo de la prezidentaj balotoj en Pollando, solena inaŭguro de la Pontifika Oficado de papo Leono la 14-a kaj alvoko de franca, brita kaj kanada politikistoj al Israelo. Ni informas pri la Eŭropa Muzeologia Forumo en Bjalistoko. • En la sciencbultena rubriko ni memorigas pri la daŭranta la tutan semajnon Copernicus Festival – copernicusfestival.com . Ni informas pri esploroj de ĉinaj sciencistoj, ke Antarkto tamen ne degelas. • Muzike akompanas nin Amindaj per kanzono „Lasu la malĝojon flugi” el la KD eldonita de Vinilkosmo. La apudanta la programinformon foto rilatas al esploroj pri nedegelanta Antarkto. • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Semajnfine 18.05.25 – balotoj en Pollando; Leono la 14-a, la nova papo; Francio, Britio kaj Kanado alvokas Israelon
[2025-05-20]
https://pola-retradio.org/2025/05/semajnfine-18-05-25-balotoj-en-pollando-leono-la-14-a-la-nova-papo-francio-britio-kaj-kanado-alvokas-israelon/

La okazintaj lastdimanĉe prezidentaj balotoj en Pollando ne alportis definitivan rezulton. La 1-an de junio en la 2-a balotraŭndo renkontiĝos Rafał Trzaskowski, la viceprezidanto de la Civitana Platformo, kiu havas plimulton en la registaro de Donald Tusk, enviviganta en Pollando de unu kaj duona jaroj la principojn de batalanta demokratio. Li akiris 31,36 procentojn de la voĉoj. Lia sendependa kontraŭulo Karol Nawrocki, subtenata de Juro kaj Justeco, ricevis 29,54 procentojn de la voĉoj. La balotfrekventeco egalis al 67,31 procentoj. Kun la ĉeesto de pli ol 200 mil partoprenantoj kaj 150 oficialaj delegacioj el la tuta mondo en Vatikano okazis la solena inaŭguro de la pontikifa oficado de la 267-a papo en la historio de la Eklezio, Leono la 14-a la unua papo devenanta el Usono. En sia homilio la nova papo alvokis al unueco kaj paco. Li rekte diris pri fratoj kaj fratinoj, kiuj suferas pro la mlitoj. „En la Sfero de Gazo infanoj, familioj kaj grandaĝuloj suferas malsaton. En Mjanmao, Birmo novaj militagadoj detruis senkulpajn vivestaĵojn. Sieĝata Ukrainio atendas intertraktojn pri justa kaj firma paco”. La inaŭgura pontifika meso havis riĉan liturgian formon karakterizan por tiuspecaj inaŭguroj. Leono la 14-a deklaris, ke lia misio konsistos en zorgo pri fideleco al la tradicio, aliflanke alrigardo al estonteco, kio signifas ligadon de tradicio kun moderneco. Lastlunde la franca prezidento kaj la brita kaj kanada ĉefministroj alvokis Israelon ĉesigi la ofensivon de la Strefo de Gazaa, aldonante ke se Israelo ne malblokos por ĝi helpon ili entreprenos konkretajn paŝojn. La tri politikistoj deklaris sin kontraŭ ĉia plukonstruado de nelegalaj israelaj setlejoj ĉe la okupaciata Okcidenta Bordo kaj minacis per sankcioj kaze de ilia plua konstruado. En ilia komuniko troviĝas ankaŭ alvoko al Hamas tuj liberigi kruele tenatajn israelajn ostaĝojn kaj subteno por la klopdooj de Usono, Kataro kaj Egiptio favore al armistico. La gvidanoj de Francio, Britio kaj Kanado devontiĝis agnoski la ŝtatanecon de Palestino.

El la elsendo 20.05.2025. Legas Krystyna kaj Barbara – 03′ 03″

--------------------------------------------------------------------------------

Antarkto tamen ne degelas
[2025-05-20]
https://pola-retradio.org/2025/05/antarkto-tamen-ne-degelas/

Surprizajn donitaĵojn rilate Antarkton prezentis ĉinaj sciencistoj el la Tongji-universitato. Baze de donitaĵoj el la satelitoj GRACE kaj GRACE-FO ili konstatis, ke en la jaroj 2021-23 Antarkto ne perdis, sed akiris meze 108 miliardojn da tunoj da glacio jare. Tio estas kontraŭo de la pli frua tendenco notita en la periodo 2011-2020, kiam Antarkto estis perdanta ĉirkaŭ 142 miliardojn da tunoj da glacio jare. Laŭ esploristoj la ĉefa kaŭzo de la kresko de la glacikrusto estis enorme intensaj neĝadoj en la orienta Antarkto, aparte en la regiono Wilkes Land–Queen Mary Land. La glaciologoj rimarkis, ke kvar ĉefaj glacibasenoj Totten, Denman, Moscow University kaj Vincennes Bay, kiuj pli frue estis perdantaj glacimason nun grandigis ĝin dank’ al pli granda akumuliĝo de neĝo. La kresko de la glacimaso de Antarkto en la analizata periodo influis poioman kreskon de la ĝenerala marnivelo je tri dekonoj da milimetro jare. Multaj ekspertoj asertas, ke kvankam la kresko de glacikruto estas pozitiva signalo, ĝi povas signifi nur mallongdaŭran anomalion, rezultantan el la eksternormaj veterkondiĉoj.

El la elsendo 20.05.2025. Legas Pamela – 01′ 43″

--------------------------------------------------------------------------------

Printempo kaj iksodo-danĝero
[2025-05-20]
https://pola-retradio.org/2025/05/printempo-kaj-iksodo-dangero/

Printempaj temperaturoj invitas pasigi tempon ekstere. Freŝa aero kaj kontakto kun la naturo pozitive influas sanon, sed oni ne povas forgesi pri la danĝero ligita kun la reaktiviĝantaj tiam malgrandaj insektoj: iksodoj. Sciencistoj asertas, ke en Pollando – pro mildaj vintroj – iksodoj povas minaci preskaŭ la tutan jaron, ĉar ili aktivas eĉ en januaro aŭ februaro, tuj kiam la temperaturoj superas la nulan gradon. La kreskanta minaco de iksodoj ligiĝas ankaŭ kun pli granda nombro da sovaĝaj bestoj, kiel cervoj aŭ aproj, kiuj estas vivejoj de la insektoj kaj kiuj alproksimiĝas al homaj setlejoj. Kaj ĝuste ĉi tiuj “urbaj” iksodoj pli ofte transportas Lyme-malsanon (boreliozon) ol tiuj, kiuj vivas en la natura medio. Laŭ statistikoj de la pola Nacia Sanfonduso, dum la lastaj dek jaroj nur en Wielkopolska-regiono (la okcidenta Pollando) la nombro de boreliozo-kazoj kvarobliĝis. La aferprezentanto de la institucio, Marta Żbikowska-Cieśla, indikas, ke la kialo de tia kresko estas plia konscio de pacientoj kaj pli preciza diagnozo. Esploristoj el la Naturscienca Universitato (Uniwersytet Przyrodniczy) en Poznano, sub la direkto de profesoro Piotr Tryjanowski en majo komencis sciencan projekton celantan taksi la efikecon de ultrasona aparato por limigado de kontakto kun iksodoj. Ĝi nomiĝas Tickless kaj elsendas ultrasonajn impulsojn de 40 kHz (kvardekkilohercoj), kiuj ĝenas la orientiĝon de iksodoj kaj malhelpas al ili kroĉiĝi al la haŭto de ebla gastiganta organismo. La projekto aktuale estas en pilota fazo. Ĝia celo estas antaŭtaksi la aparaton. Tial estas farataj observoj, kiuj ebligos pretigi kompletan procedoplanon de estonta esplorado, kies sekva paŝo estos observado de bestoj en moveblaj laboratorioj. La besto-gastiganto, t.e. muso aŭ sciuro, havos surhaŭte iksodojn. Ties konduton, siavice, observos kaj priskribos sciencistoj en tiaj normigitaj kondiĉoj. Profesoro Tryjanowski asertas, ke ultrasonaj emisiaj aparatoj ne estas novecaj. Ili jam estas uzataj en Barato, Usono aŭ Aŭstralio. En Eŭropo, ili ne estas tre popularaj, kvankam en Italio oni patentumis ilin en la 90-aj jaroj. Temis tamen pri aparatoj grandaj, malkomfortaj. “Tiuj, kiujn ni nun havas, estas pli malgrandaj ol malgranda fingro” – klarigas la sciencisto. “Nun ili gajnas pli kaj pli da populareco pro facila uzo. Tial estas necesaj novaj esploroj ebligontaj determini, kiel ĉi tiuj ultrasonoj funkcias sur iksodospecioj plej ofte vivantaj en Pollando kaj kien oni surmetu ĉi tiujn aparatojn sur la korpon de homoj kaj bestoj por ke ili plej efike plenumu sian funkcion. En Pollando eblas renkonti ĉirkaŭ 20 iksodospeciojn. Krom plenkreskaj femaloj, pli junaj formoj (larvoj kaj nimfoj) ankaŭ nutras sin per homa sango: ofte malfacilas rimarki ilin, ĉar ili longas nur 1,5 mm. Krome, iksoda mordo estas kutime sendolora kaj neperceptebla, ĉar la insekto kapablas anestezi la haŭton de viktimo. Dume iksodo-piko povas konduki ne nur al boreliozo, sed ankaŭ al meningito. Kion fari do, kiam oni trovas iksodon en la haŭto? Unue oni rapidu, ĉar ju pli frue oni forigos iksodon, des pli granda ebleco estas eviti la infekton, ĉar por kontaĝi Lyme-malsanon, la iksodo devas resti en haŭto dum almenaŭ 24 horoj.

El la elsendo 20.05.2025. Legas Maciek – 04′ 04″

--------------------------------------------------------------------------------

El la E-Gazetaro _ 20.05.2025
[2025-05-20]
https://pola-retradio.org/2025/05/el-la-e-gazetaro-_-20-05-2025/

Post kelka paŭzo ni denove foliumu iujn el la E-gazetoj, kiuj atingis la redakcion. Plej aktualaj nun evidente estas la retaj eldonoj. Kaj tiuvoje atingis nin sojle de majo la aprila numero de „Esperantolehti” de E-Asocio de Finnlando kun multaj informoj pri esperantistaj aktivadoj tra la tuta lando. Juha Metsäkallas, la prezidanto enkondukas en la numeron per politika temo, sed temo aktuala, kiu ja eĥis ankaŭ en niaj hodiaŭaj aktualaĵoj. Li analizas la kompleksan rilaton de dependeco inter la ŝtato Israelo kaj la Islama Rezista Movado, Hamaso, konkludante – micitas: „Malgraŭ pluraj palestinaj ribeloj, intifadoj, daŭra paco kaj la forigo de apartismo ankoraŭ ŝajnas malproksimaj celoj. Male ŝajnas, ke Israelo, nepridisputata regiona superpotenco, elektis daŭrigi en spiralo de perforto, droni en sango”. Tiuj vortoj estis skribitaj en aprilo. Ĉu la nuna situacio, la hodiaŭa enlaso de la unuaj kamionoj kun helpo por palestinanoj vere kaj kiomgrade aŭguras iun ŝanĝon?. Dank’ al la maja numero de „Novaĵoj Tamtamas, ”Internacia Gazeto de Esperanto Jokohama (Hama-Rondo) kun profunda scivolemo mi eksciis pri la figuro de Kuroita Katumi renoma historiologo en Japanio. Kiel ni ekscias li estas unu el la plej fruaj adeptoj de Esperanto, kaj multe kontribuis al Esperanto-movado. Eksciinte pri Esperanto en 1902, li fariĝis unu el la fondintoj de Japana Esperantista Asocio en 1906, kaj tiujare redaktis E-Japanan Vortaron. Li retiriĝis el oficiala pozicio en Esperantujo en 1920, kiam la nova Japana Esperanto-Instituto fariĝis la centro de la E-movado, sed lia dediĉo al Esperanto daŭris ĝis lia vivofino. Al Kuroita Katumi sian postdiploman kurson dediĉis Watanabe Tuyosi, kaj dank’ al tio Muzeo en la naskiĝloko de Kuroita, Hasami pretigis specialan ekspozicion pri liaj kontaktoj kaj rilatoj kun Esperanto al kio kontribuis JEI kaj la Hama-Rondo. Kutime kiel ĉiam ankaŭ la maja numero de „Ora Ĵurnalo” el Gotenburgo fidelas al sia subtitolo, >Magazino por kulturo kaj plezuro< sur 25 paĝoj liverante riĉan enhavon. El ĉi tiu numero mi ŝatus aparte elstarigi la kontribuon de Ulla Luin pri la forpasinta en marto ŝia malnova amiko Aino Åberg. La apudanta foto memorigis al mi mem renkontojn okaze de iuj ŝiaj vizitoj, kiam ŝi akompanis sian edzon Lennart Åberg, grandan amikon de nia redakcio. Kaj la fizika memorspuro pri Aino por mi restas belega finn-stila, sved-stila vintra kandelingo. La alia temo, kiu en „Ora Ĵurnalo” kaptis mian atenton kaj kartuŝis estas la rakonto de Soile Lingman el la Societo de finnaj militinfanoj en Gotenburgo, kiu mallonge rememoras siajn dummilitajn spertojn. Tiom se temas pri elektronikaj periodaĵoj. Mi referencu tamen al tiu jam malnva, ĉar marta numero de „Esperanto-revuo”, kiu grandparte omaĝas per variplumaj kontribuoj la figuron de la forpasinta E-aktivulo Renato Corsetti. El tiu ĉi numero mi tamen ŝatus retentigi ankoraŭ pri la artikolo de Leonarda Chaloupkova skribanta pri la elstaruloj de la ĉeĥa muziko, kiel Smetana, Dvorak kaj Janacek. Verŝajne estas malmultaj, kiuj ne aŭdis pri la E-opero de Ivan Acher >Sternenhoch<, kiu en 2018 ricevis la premion de Teatra Kritiko. La aŭtorino detaligas kelkajn facetojn de tio, kiel kreiĝis ĉi tiu E-opero, do valoros antaŭ la kongreso en Brno refreŝigi siajn konojn. Kaj kompreneble mi esperas ke en pliaj numeroj de E-revuo ni trovos pliajn interesajn temojn pri la kongreslando kaj kongreslando. La dulingva „Informilo” de esperantistoj el la orienta Francio verŝajne estas la plej bunta, se temas pri la kalejdoskopa retrorigardado kaj alrigardado al la regionaj, sed ne nur regionaj E-eventoj. Verŝajne baldaŭ ni ricevos novan numeron, ĉar la 209-a numero ankoraŭ rilatas al eventoj jarfinaj kaj jarkomencaj kiel Luminesk, sed kiel ĉiam – riĉenhave kaj fotoriĉe. Ankaŭ tiu ĉi numero de „Informilo” omaĝas la memoron de forpasinta Renato Corsetti, sed krome memorigas la figuron de Floreal Gabalda, kies forpaso forte tuŝis partoprenantojn de diversaj E-eventoj. Dankon al Liba, lia edzino, pro mallonga rememoro pri li kaj pro ilia komuna E-aktivado. Nun orientfrancaj esperantistoj rendevuas dum la 83-a Regiona staĝo de Esperanto en Vigy, baldaŭ dum la interasocia kongreso en Nantes. Ili atestas pri la vigleco de E-o en Francio regione kaj landnivele. Nia redakcio kore dankas pro la aperigita embleco de nia Redakcio alvokanta al la aŭskultado. Sed nepras aldoni, ke ĉi tiu numero de la „Informilo” venis kun la nunjara numero de „Kajero de Tutmonda Asocio de Kontruistoj Esperantistoj”, TAKE. Numero 64-paĝa enhavas fakajn artikolojn pri diversaj aspektoj de konstruado. Inter ili mian apartan atentona partan kaptis tiu pri „Nova vivo de malnova edifico”, ĉar onidire la ŝanĝon postulas en Pollando multaj domblokoj el la 70-aj jaroj. La alia temo – riĉe pritraktita – rilatas al la restarigo, rekte savo de Notre Dame en Parizo. Estas interese, kvankam ne tuj facile kompreni la unuopajn renovigoetapojn pri Nia Damo de Parizo. La temo estis apartigita en la subkategoriojn: rekonstruado, volboj, ĉarpentaĵoj, tegmento kaj spajro – kio eĉ al nefakulo ebligas spuri ĉi tiun malfacilegan laboron, kiu finiĝis per plena sukceso. Aldonendas, ke tiujn detalojn sendube donis neniu alia nacilingva periodaĵo kaj eĉ pro tio necesas apreci la laboron de la redakcia kolektivo, kiu daŭre atendas TAKE-rilatajn kontribuojn.

El la elsendo 20.05.2025. Legas Barbara – 09′ 02″

--------------------------------------------------------------------------------

E_elsendo el la 25.05.2025
[2025-05-25]
https://pola-retradio.org/2025/05/e_elsendo-el-la-25-05-2025/

Podkasto: Ludu en nova fenestro | Elŝutu

En la 1397-a E_elsendo el la 25.05.2025 ĉe www.pola-retradio.org:

• La vorton „hirundoj” la jokohama „Novaĵoj Tamtamas” el majo difinas kiel >sezonvorton majan<, ĉar tiu ĉi birdo en Japanio aŭguras someron. En Pollando hirundoj aŭguras printempon. Kaj kiel estas en aliaj landoj? Skribu al ni pri tio aŭ sonmesaĝu! • Komencaj kulturkronikaj informoj rilatas al nova kunlabora iniciato inter la varsovia kaj la krakova Reĝaj Kasteloj; al esploroj konfirmantaj, ke la urbo Płock (pŭock) estas nekropolo de la Piast-dinastiaj regantoj; al nova subtera itinero sub la krakova Wawel-altaĵo kun Draka Kavo. • El arkivo ni ĉerpas legendon pri la Krakova Drako kaj ĉeokaze ni memorigas pri la nunjaraj E-Tagoj de Krakovo (6-8.05.25). • E-komunumaj informoj rilatas al interparolo de Povilas Jegorovas, la prezidanto de LEA kun la Alta Portektanto de BET; al la maja kongreso de kroataj esperantistoj. • Fine ni proponas enrigardi la majan numeron de “Esperanto” de antaŭ 90 jaroj kaj doni la atenton al la tiamaj klopodoj kaj laboroj rilate internaciigon de scienc-faka terminaro, al la uzo de Esperanto por fakaj laboroj. • Muzike akompanas nin la armena kanto en Esperanto “Velo de Espero”, kiun kantas Meri Tiratsuyan. Por la hodiaŭa programinformo ni pruntis el la reto ilustraĵon el la sonvidea fabelo de Margonjo (Małgorzta Kosik) pri la Krakova Drako. • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Polaj Reĝaj Kasteloj kunlaboras
[2025-05-25]
https://pola-retradio.org/2025/05/polaj-regaj-kasteloj-kunlaboras/

La Reĝaj Kasteloj en Varsovio kaj Krakovo entreprenis kunlaboron, kiu konsistas en interŝanĝo de valoraj artobjektoj. Ĝi estas motivita per la fakto, ke en Varsovio troviĝas objektoj apartenantaj aŭ kiuj devintus aparteni al Wawel-kastelo kaj inverse. Dank’ al la iniciatita kunlaboro al la varsovia Reĝa Kastelo revenis busto de reĝo Johano la 3-a Sobieski mendita por la Kastelo ĉe Giacomo Monaldi, la kortega skulptisto de la lasta pola reĝo kaj gobeleno prezentanta la batalon de Aleksandro la Granda. Al Wawel-kastelo revenis la lasta mankanta gobeleno el la fama kolekto de reĝo Sigismundo Aŭgusto, kiu ne revenis al Pollando baze de Riga-traktato (1921, finanta la polan-bolŝevistan militon). Ĝi estis transdonita nur de Leonid Breżniew al Edward Gierek por la Reĝa Kastelo. La varsovia kaj krakova Reĝaj Kasteloj planas okazigi sciencajn kaj devenidentigajn esplorojn samtempe disponigante artverkojn al la vasta publiko.

El la elsendo 25.05.2025. Legas Gabi – 01′ 12″

--------------------------------------------------------------------------------

Nova subtera vizititinero sub Wawel-kastelo
[2025-05-25]
https://pola-retradio.org/2025/05/nova-subtera-vizititinero-sub-wawel-kastelo/

La Reĝa Kastelo ĉe Wawel-altaĵo en Krakovo disponigis lastvendrede al la publiko novan subteran vizititineron. Ĝi kondukas inter ĝiaj defendomuroj. Prezentante ĝiajn plej malnovajn fragmenton ĝi ligas al la geologia komenco de Wawel-altaĵo kaj legendo pri drako. La itinero longa ĉirkaŭ 400 metrojn, estas vizitebla dum 25 minutoj kaj ĝis nun neniam estis disponigata al turistoj. Tio estas spaco, kiu en aktuala formo kreiĝis en la 70-aj jaroj kaj ĝis nun servis kiel dopenejo de la plej malnovaj fragmentoj de la fortikaĵo Wawel-kastelo, nun disponigitaj al la publiko. Moviĝante laŭe de ĝi la vizitantoj en la komenca etapo konatiĝas kun la gviditaj tie arkeologiaj esploroj kaj povas rigardi la elfositajn objektojn, i.a. ceramikajn ujojn. Fine oni atingas regionon troviĝantan sub la Draka Kavo. Tie la gvidantoj referencas al la historio de antaŭ milionoj da jaroj memorigante geologiajn kondiĉojn por kreiĝonta altaĵo. Helpe de multmediaj instrumantoj turistoj ekscias pri la ĵurasa epoko, kiam super Krakovo estis etendiĝanta tropika maro kun naĝantaj en ili amonitoj. Iliaj konkoj fariĝis simbolo de la subtera vizititinero sub Wawel-kastelo. La aliro al la Draka Kavo transportas vizitantojn al historio imagita, ligita kun la plej malnova loĝanto nome Wawel-altaĵa drako, konata kaj nekonata, ĉar rakontata laŭ versio plej malnova, malmute konata, devenanta el la komenco de la 12-a jarcento. La nova subtera vizititinero sub Wawel-altaĵo estas vizitebla nur grupe sub la protekto de turisma gvidanto.

El la elsendo 25.05.2025. Legas Maciek – 01′ 55″

--------------------------------------------------------------------------------

La Piast-dinastiaj regantoj en Płock-katedralo
[2025-05-25]
https://pola-retradio.org/2025/05/la-piast-dinastiaj-regantoj-en-plock-katedralo/

En la iama benediktana abatejo en Płock [pŭock] okazis la tutlanda scienca konferenco „Serĉante niajn radikojn. La Piast-dinastia urbo Płock”. Dum ĝi estis prezentitaj la rezultoj de esploroj pri Piast-dinastio kaj pri la plej granda Piast-dinastia nekropolo en la tiea katedralo de la Ĉielpreno de la Plej Sankta Maria-Virgulino. La konferenco okazis kadre de la solenadoj de la 950-jariĝo de Płock-diocezo, por kiuj estas planita ciklo da eventoj same religiaj kiel ankaŭ ligitaj kun la pola kulturheredaĵo. Proksimigante la rezultojn de la historiaj, antropologiaj kaj genomikaj esploroj de la unua reganta en Pollando dinastio profesoro Marek Figlerowicz konfirmis, ke estas neniu dubo, ke en la katedralo troviĝas la korporestaĵoj de la unuaj polaj regantoj. Temas entute pri 10 tomboj el la periodo de la 11-a ĝis la 15-a jarcentoj, inkluzive de tomboj de mazoviaj princoj. Inter ili troviĝas la tombo de reĝo Bolesław Krzywousty (Boleslao la Kurbobuŝa), dum kies regado Płock estis la ĉefa urbo de Pollando. La Reĝa Kapelo de Płock-katedralo estis ĝisfunde restaŭrita en la jaroj 2016-2017. En aprilo 2018 la superanta la Vistul-fluon katedrala altaĵo estis per la prezidenta decido registrita kiel Histori-monumento.

El la elsendo 25.05.2025. Legas Pamela – 01′ 51″

--------------------------------------------------------------------------------

Fabelo pri la Lago Toba, Indonezio
[2025-05-30]
https://pola-retradio.org/2025/05/fabelo-pri-la-lago-toba-indonezio/

La ideo pri la interkultura spaco en la E-elsendoj de la Pola RetRadio kreiĝis pli-malpli antaŭ du jaroj, kiam Ilia Dewi el Indonezio registris por ni ĉi tiun fabelon. Nunjare ni reprenis la ideon kaj tuj ni uzis ŝian registraĵon por la nova rubriko Interkulture.

La fabelon prezenas Ilia Dewi.

El la elsendo 30.05.2025 – 07′ 17″

--------------------------------------------------------------------------------

Grażyna Plebanek, prezidanto de Eŭropa Verkista Konsilio
[2025-05-30]
https://pola-retradio.org/2025/05/grazyna-plebanek-prezidanto-de-europa-verkista-konsilio/

Grażyna Plebanek, romanverkistino, aŭtorino de filmscenaroj kaj teatraĵoj estis elektita kiel la prezianto de la Eŭropa Verkista Konsilio. La organizaĵo membrigas pli ol 220 mil kreantojn verkantajn en 35 lingvoj, aktivantajn en 50 asocioj de 32 landoj. Krom la uniaj landoj en la Konsilio membras ankaŭ Islando, Norvegio, Svilando, Britio, Belorusio, Montenegro kaj Nord-Makedonio. Grażyna Plebanek estas pola filologo, kiu laboris por Reuters-agantejo kaj „Gazeta Wyborcza”. Ŝi verkas ne nur pole, sed ankaŭ angle, france ​kaj nederlande. En sia kreado ŝi traktas temojn ligitajn kun la virinaj rajtoj, specifeco de la nuntempaj interhomaj rilatoj kaj kulturdiferencoj. De jaroj ŝi popularigas polan literaturon eksterlande gastante dum internaciaj literaturistaj festivaloj. Ekde 2005 ŝi loĝas en Bruselo.

El la elsendo 30.05.2025. Legas Maciek – 01′ 04″

--------------------------------------------------------------------------------

Laŭreato de Eŭropa Scienca Premio St. Lem 2024
[2025-05-30]
https://pola-retradio.org/2025/05/laureato-de-europa-scienca-premio-st-lem-2024/

Teoria fizikisto d-ro Tobias Dornheim el Helmholtz-Zentrum Dresden-Rossendorf ricevis la Eŭropan Sciencan Premion, kies patrono estas Stanisław Lem pro la jaro 2024. Li estis rekonita pro siaj esploroj pri varma densa materio kaj fiziko de alta energidenseco. La germana fizikisto envivigas novan metodon analizi ekstremajn materistatojn, kiel ekzemple tiujn kiuj okazas ene de plandedoj aŭ en eksperimentoj pri energifuzio sen konsidero al modeloj eraremaj. La Eŭropa Esplorpremio estis laĉita ĉe Vroclava Universitato de Scienco kaj Teknologio en 2021 omaĝe al la 100-a naskiĝdatreveno de Stanisław Lem. Ĝi celas junajn sciencistojn malpli ol 40-jaraĝajn, kiuj studas aŭ faras esplorojn en la uniaj kaj asociigitaj landoj. D-ro Tobias Dornheim gvidas esplorojn en la pola-germana Esplorcentro pri Altnivela Kompreno de CASUS-sistemoj. Establita en 2019 kiel sian gvidideon ĝi traktas ligon de matematiko, sistemteorio, datumscienco kaj scienca komputiko por repripensado de esploroj pri sistemoj intense utligantaj datumojn.

El la elsendo 30.05.2025. Legas Gabi – 01′ 31″

--------------------------------------------------------------------------------

Ĉu efika medikamento kontraŭ apopleksisekvoj
[2025-05-30]
https://pola-retradio.org/2025/05/cu-efika-medikamento-kontrau-apopleksisekvoj/

Esploristoj el la Kalifornia Universitato en Los Angelos asertas, ke ili kreis la unuan medikamenton, kiu baze de eksperimentoj kun musoj, plene imitas rezultojn de fizika rekapabligado ĉe viktimoj de apopleksio. Siajn esplorrezultojn pri du substancoj aplikitaj al musoj, kiuj signifagrade reakris la moviĝkapablon, ili priskribis en „Nature Communications”. Plimulto de personoj suferintaj apopleksion neplene revenas al la antaŭa sanstato. Aktuale ne ekzistas medikamentoj kuracantaj apopleksiefkojn. Unusole helpa estas la rekapabligado, kiu tamen estas limigita, se temas pri la rezultoj. La kanadaj esploristoj celis krei medikamenton, kiu povus doni rezultojn samajn kiel la rekapabligado. La kolektivo de profesoro S. Thomas Carmichael unue analizis kiamaniere la rekapabligado influas cerbon de persono suferinta apopleksion, kaj sekve ili komencis serĉi molekulojn, kiuj povus havi similan influon kiel la rekapabligado. Esploristoj sukcesisi identigi konektojn en la cerbo, kiuj perdiĝas sekve de apopleksio, kaj kio okazas for de la apopleksicentro. Estis konstatite, ke parto de tiuj konektoj perdiĝas en la neŭronoj PV pro efiko de parvalbumino. PV-neŭronoj partoprenas en la generado de gamma-ondoj, kiuj kunordigas la laboron de neŭronoj. Apopleksio ĉesigas ĉi tiun kunordigadon, sed la fizika rekapabligado ĝin revenigas. La kanadaj esploristoj idendigis du molekulojn, kiuj povus revenigi gamma-ondojn post apopleksio. Ambaŭ stimulas PV-neŭronojn. La ekzamenadoj elmontris, ke iu el la medikamentoj, DDL-920 en signifa grado alkondukis al la reakiro de la musa movfunkcio. La rezultoj estas konindaj tamen antaŭ ol medikamento aperos sur la merkato estas necesaj pliaj esploroj pri ĝia efikeco kaj sekureco por homoj.

El la elsendo 30.05.2025. Legas Barbara – 02′ 45″

--------------------------------------------------------------------------------

E_elsendo el la 30.05.2025
[2025-05-30]
https://pola-retradio.org/2025/05/e_elsendo-el-la-30-05-2025/

Podkasto: Ludu en nova fenestro | Elŝutu

En la 1398-a E_elsendo el la 30.05.2025 ĉe www.pola-retradio.org:

• Pro la proksimiĝanta rapidpaŝe  1-a de junio, Internacia Infantago ni informas pri la origino de la Tago, aŭdigas muzikajn specimenojn de E-kantoj plenumitaj ne nur de polaj, sed ankaŭ i.a. brazilaj infanoj. Aparta allogaĵo estas fabelo pri la Lago Toba en Sumatro, kiun rakontas konata esperantistino el Indonezio, Ilia Dewi. • Iom alimaniere, ĉar per siglaj informoj komence, ni atentigas en historia retroaspekto pri eventoj en Pollando kaj en la mondo. En aktualaĵoj ni informas krome pri nova prezidanto de Eŭropa Verkista Konsilio, polino Grażyna Plebanek; pri la nunjara germana laŭreato de Lem-premio por junaj esploristoj d-ro Tobias Dornheim. • En la sciencbultena rubriko ni donas la atenton al esploroj de kanadaj sciencistoj, kiuj faris konindajn esplorojn pri medikamento kontraŭ apopleksisekvoj. • Muzike akompanas nin diverslandaj infanoj en E-repertuaro kaj krome Flávio Fonseca kaj Cristina Parcieri en porinfana brazila kanto. La apudanta la programinformon foto prezentas la Lagon Toba, al kies nomo aludas  la sumatra fabelo el Indonezio, kiu aŭdiĝas en la elsendo. • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

El la pariza Muzeo de Romantika Vivo en Varsovio
[2025-06-05]
https://pola-retradio.org/2025/06/el-la-pariza-muzeo-de-romantika-vivo-en-varsovio/

Inter la 12-a de junio kaj la 31-a de oktobro 2025 en la varsovia Muzeo de Frederiko Chopin eblas rigardi la ekspozicion pri arto kaj muziko, amikeco, emocioj kaj memoro. La herooj de la ekspozicio „Vivo romantika. Chopin, Scheffer, Delacroix, Sand” estas artistoj, kiuj dum kelkaj jaroj vivis najbare en la pariza kvartalo >Nova Ateno< tenante amikajn rilatojn kaj reciproke sin inspirante. Kiel fokusejo de la societo funkciis la pariza laborejo de la dana romantika pentristo Ary Scheffer, en kiu nun troviĝas la sidejo de la Muzeo de Romantika Vivo. Krom la ekspoziciherooj estis en ĝi renkontiĝantaj ankaŭ multaj poloj loĝantaj tiam en Parizo, i.a. unu el la plej grandaj polaj romantikaj poetoj Zygmunt Krasiński kun la edzino Elizabeta. La unua parto de la ekspozicio >Laborejo de Ary Scheffer en Parizo< poksimigas la etoson de ĉi tiu loko, la alia ligiĝas kun romantikaj temoj, kiuj speguliĝis en la arto de la tuta Eŭropo. Aparta loko estas dediĉita al balado kiel ĝenro same en pentroarto, literaturo kiel ankaŭ en muziko, kion reliefigas la manuskripto de la balado Re-minora numero 52 de Frederiko Chopin. La parto Romantika Rondo estas dediĉita al la plej proksimaj amikoj de la fama artista parto George Sand kaj Frederiko Chopin. La ekspozicisegmento dediĉita al memoraĵoj proksimigas la tiaman manieron kultivi memoron pri proksimuloj kaj personoj famaj. En la varsovia ekspozicio eblas rigardi elektitajn objektojn disponigitajn de la pariza Muzeo de Romantika Vivo.

El la elsendo 05.06.2025. Legas Maciek – 01′ 53″

--------------------------------------------------------------------------------

Polaj dezajnistinoj en la brusela Muzeo de Dezajno
[2025-06-05]
https://pola-retradio.org/2025/06/polaj-dezajnistinoj-en-la-brusela-muzeo-de-dezajno/

En la brusela Muzeo de Dezajno ĝis la 28-a de septembro 2025 funkcias ekspozicio “Rigardante tra objektoj: Virinoj en la nuntempa pola dezajno”. Ĉiun eksponaĵon akompanas portreto de la aŭtorino, fotoj el ŝia laborejo kaj citaĵoj el intervjuoj pri tio, kio estas persone esenca en la krea procezo. La objektoj unuflanke estas plene originalaj samtempe formas koheran tuton. Ekzemple objektoj el la sama materialo apudas aliajn, kiuj estis faritaj en malsama maniero, objektoj kun la sama funkcio apudas aliajn faritajn en tute malsama stilo. La ekspozicio ne havas feminisman mesaĝon. Inspiris ĝin la fakto de grava rolo, kiun plenumas virinoj en la pola dezajno. Multaj polaj dezajnistinoj kreas por avanaj markoj en la tuta mondo, kiel Ikea, Duka, la dana Kvadrat, la franca La Ligne Roset. La ekspozicion en la Muzeo de Dezajno organizis kunlabore kun ĝi la Pola Instituto en Bruselo. Partneras la sociologia Universitato SWPS en Varsovio, Reĝa Artkolegio en Londono kaj Nacia Muzeo en Gdansko.

El la elsendo 05.06.2025. Legas Gabi – 01′ 32″

--------------------------------------------------------------------------------

El nia arkivo – kun François Lo Jacomo pri edukado de E-infanoj
[2025-06-05]
https://pola-retradio.org/2025/06/el-nia-arkivo-kun-francois-lo-jacomo-pri-edukado-de-e-infanoj/

Konsiderante la tutan junion kiel monaton, en kiu nia atento fokusiĝas ĉirkaŭ infanoj, el nia arkivo ni memorigas interparolon kun François Lo Jacomo el 2004 pri edukado de E-infanoj.

Interparolis redaktorino Barbara Pietrzak

El la elsendo 05.06.2025 – 06′  10″

--------------------------------------------------------------------------------

E_elsendo el la 05.06.2025
[2025-06-05]
https://pola-retradio.org/2025/06/e_elsendo-el-la-05-06-2025/

Podkasto: Ludu en nova fenestro | Elŝutu

En la 1399-a E_elsendo el la 05.06.2025 ĉe www.pola-retradio.org:

• En la enkonduka parto de la elendo ni retrorigardas al kelkaj historiaj eventoj ligitaj kun la 5-a de junio. Samtempe lige al kurantaj eventoj ni informas pri novaj prezidentoj de Pollando kaj la Suda Koreio. • Komencaj kulturkronikaj informoj rilatas al interesa ekspozicio en Varsovio en la Muzeo de Frederiko Chopin „Romantika vivo”; al ekspozicio de polaj dezajnistinoj en Bruselo. • Konsiderante la tutan junion kiel monaton, en kiu nia atento fokusiĝas ĉirkaŭ infanoj, el nia arkivo ni memorigas interparolon kun François Lo Jacomo el 2004 pri edukado de E-infanoj. • Nian felietonon ni dediĉas al elstara pola junulara E-aktivulo, i.a. fondinto de la Pola E-Junularo, Marek Pietrzak lige kun pasanta hodiaŭ lia naskiĝdatreveno. • La E-komunuma informo rilatas al la serĉado de nova redaktoro de „Kontakto”. La limdato estas la 15-a de junio: https://www.tejo.org/alvoko-redaktoro-kontakto/ . • La hodiaŭan programinformon apudas foto de fama pentraĵo de Eugène Delacroix prezentanta George Sand kun Frederiko Chopin. • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Witold Bańka, denove la prezidanto de la Monda Antidopa Agentejo
[2025-06-10]
https://pola-retradio.org/2025/06/witold-banka-denove-la-prezidanto-de-la-monda-antidopa-agentejo/

Witold Bańka estis reelektita por la tria oficperiodo kiel la prezidanto de la Monda Antidopa Agentejo (WADA). Li gvidas la agentejon ekde 2020. Lia unua oficperiodo estis plulongigita por laŭvicaj tri jaroj kaj finiĝos fine de 2025. La sekva, kaj samtempe la lasta daŭros ĝis la 31-a de decembro 2028, kio fariĝos la plej longa oficperiodo en WADA. En la reta voĉdonado Witold Bańka ricevis subtenon de 36 membroj de la agantejo, du personoj sin detenis. Witold Bańka estas diplomito de politologio kun specializo komunumo. Sian aventuron kun sporto li komencis de piedpilko por daŭrigi ĝin kiel leĝeratleto. Lia specializo fariĝis kuroj je la 400-metra distanco. Sian sportan karieron li finis en 2012. Tiam li entreprenis laboron kiel specialisto pri publikaj rilatoj. Havante 30 jarojn li fariĝis ministro pri sporto kaj turismo. En tiu rolo li iniciatis vicon da programoj, kies celo estis popularigo de sporto inter infanoj kaj gejunuloj per subvenciado de plej talentaj sportemuloj preparantaj sin al plej gravaj sportaj eventoj. Witold Bańka estis la iniciatinto de leĝo pri la kontraŭbatalado de dopado en la sporto kaj de la establo de la Pola Antidopa Agentejo POLADA.

El la elsendo 10.06.2025. Legas Maciek – 01′ 35″

--------------------------------------------------------------------------------

Poloj ĉiam pli aprecas alzacajn vinojn
[2025-06-10]
https://pola-retradio.org/2025/06/poloj-ciam-pli-aprecas-alzacajn-vinojn/

Francaj vinoj el Alzaco akiras ĉiam pli da ŝatantoj en Pollando. Niaj samlandanoj alte taksas la blankajn vinojn aparte en la printempa somera sezono. Meze de majo en Varsovio okazis Varsovia Akademio de Alzacaj Vinoj. Temis pri profesia evento por merkatistoj kaj vinŝatantoj, kiuj renkontiĝis kun vinproduktantoj serĉantaj partnerojn en Pollando. Kelkaj el la programeroj ligitaj kun la vingustumado estis malfermaj al pli vasta publiko. Alzaco produktas 132 milionojn da vinboteloj jare. En 90 procentoj temas pri blankaj vinoj. 25 procentoj de ĉi tiu kvanto estas eksportataj ĉefe al Belgio, Usono kaj Germanio. La interesiĝo pri la pola vendomerkato emfaziĝas en la fakto, ke jam 90 alzacaj vitejoj eksportas siajn vinojn al Pollando. Polaj konsumantoj aprecas alzacajn vinojn kaj ilian kvaliton. Tio ligiĝas ankaŭ kun la fakto, ke la pola kuirarto havas kelkajn komunajn trajtojn kun la alzaca. Temas i.a. pri populareco de la acida brasiko, riĉa viandsortimento kaj kolbasoj. Tio kaŭzas ke la alzacaj vinoj bonege harmonias kun tradiciaj polaj pladoj. En 2024 la eksporto de la alzacaj vinoj al Pollando kompare al pli frua jaro kreskis je 23 procentoj kaj egalis al 2500 hektolitroj.

El la elsendo 10.06.2025. Legas Gabi – 01′ 46″

--------------------------------------------------------------------------------

Internacia Tago de Arkivoj en 37 polaj urboj
[2025-06-10]
https://pola-retradio.org/2025/06/internacia-tago-de-arkivoj-en-37-polaj-urboj/

Internacia Tago de Arkivoj estas solenata la 9-an de junio ekde 2007 en kelkdeko da landoj de la mondo. En sia historio ĝi transformiĝis en eventon, kiu daŭras la tutan semajnon. En 2025 ĝi okazas sub la devizo „Arkivoj alireblaj, arkivoj por ĉiuj” kaj disvoliĝas kadre de la t.n. Malfermaj Tagoj en 37 polaj urboj. Tiu ĉi iniciato celas memorigi, ke arkivoj ne estas fermitaj deponejoj de „malnovaj” dokumntoj, sed spaco por viva, reala edukado kaj intergeneracia dialogo. La Ŝtataj Arkivoj en Pollando jam la 18-an fojon okaze de la Tago/Semajno organizas malfermajn tagojn, ekspoziciojn, laborrenkontojn kaj konservistajn demonstrojn. La nunjara eldono okazanta inter la 6-a kaj la 14-a de junio ligiĝas krome kun la premiera rivalado en la eduka tabulludo „Ankoraŭ plia somero 1914-1918”. La eventoj ligitaj kun la Internacia Tago/Semajno de Arkivoj ebligas al partoprenantoj tuŝi aŭtenan historion kaj malkovri realan kulturheredaĵon enestantan en dokumentoj. Ĉiu, kiu tiuokaze transpaŝas la sojlon de arkivejoj fariĝas parto de la globskala reto de malkovrantoj de la kolektiva memoro.

El la elsendo 10.06.2025. Legas Gabi – 01′ 46″

--------------------------------------------------------------------------------

Malkovrita recepto por la egipta bluo
[2025-06-10]
https://pola-retradio.org/2025/06/malkovrita-recepto-por-la-egipta-bluo/

Usonaj sciencistoj rekreis recepton, aŭ prefere receptojn por produkti la egiptan bluon. Ĉi tiu malnova sintetika pigmento estis eksterordinare alte taksata en la antikva mondo kaj aplikata en la epoko ankoraŭ antaŭ la 1-a dinastio, do ĉ. 3250-a jaro antaŭ Kristo. Ĝi estis uzata en la antikva Egiptio en la loko de multekostaj materialoj kiel turkiso aŭ lapislazulo. Dum miloj da jaroj oni pentris per ĝi lignon, murojn, ŝtonojn kaj mumikartonaĵojn. Tamen la scio pri ĝia produktado perdiĝis. Du usonaj kulturinstitucioj turnis sin al sciencistoj en la Vaŝingtona Ŝtata Universitao kun peto rekrei la egiptan bluon por iliaj ekspozicibezonoj. Por sciencistoj tiel doniĝis la okazo pli porfunde okupiĝi pri materialo, kiu de jaroj ĝuas kreskantan interesiĝon. La egipta bluo ofte havis malhelbluan, opakan, grizan aŭ verdan nuancojn. Sciencistoj konjektis do, ke tiuj diferencoj rezultis el diversaj metodoj aplikataj de metiistoj en malsamaj lokoj. Ili samtempe premisis, ke la universaleco de la pigmento mem signifis, ke ekzistis iu baza recpto. Kiel dirite la interesiĝo pri la egipta bluo kreskis en la lastaj jaroj. i.a. pro tio, ke ĝi havas interesajn optikajn, magnetajn kaj biologiajn proprecojn, kaj sekve eblas ĝin uzi en modernaj teknologioj. Ekzemple la egipta bluo emisias lumon en la infraruĝa gamo, kio ne estas videbla por la homa okulo. Tio tamen signifas, ke ĝi povas estis aplikata ekzemple por krei farbojn rezistajn je falsado. Krome ĝia kemia konsisto similas al tiu de alttemperaturaj superkonduktantoj, do alia sfero por konsderi aplikeblon. La vaŝingtonaj kemiistoj, inĝenieroj, mineralogoj kaj egiptologoj kreis 12 diversajn receptojn por la egipta bluo, en kies konsiston eniris silicia oksido, kupro, kalcio kaj natria karbonato. La preparitajn miksaĵojn ili varmigadis ĝis unu mil celsiusaj gradoj dum unu ĝis 11 horoj konsiderante teknikajn eblecojn pri kiuj disponis antikvaj metiistoj. Post malvarmigo de la provaĵoj en malsama daŭro la provaĵoj estis ekzamenitaj helpe de modernaj analizaj teknikoj. Sekve la akirita materialo estis komparita kun provaĵoj el du malsamaj egiptaj artefaktoj. Oni rimarkis, ke la pigmento estis altgrade heterogena kaj signifajn diferencojn en kolornuanco eblis akiri dank’ al malgrandaj modifoj en la produkta procezo. La plej surpriza estis la fakto, ke la plej intensan bluon oni akiris, kiam en ilia miksaĵo la bluaj ingrediencoj troviĝis nur 50-procente. Ne gravis la ceteraj. Montriĝis, ke ĉiu pigmentopartiklo enhavas tutan gamon da malsamaj ingrediencoj. La akiritaj provaĵoj de la egipta bluo de la vaŝigntonaj esploristoj estas nun ekspoziciataj en Carnegi-muzeo de Naturhistorio en Pitsburgo, Pensilvanio.

El la elsendo 10.06.2025. Legas Barbara – 04′ 14″

--------------------------------------------------------------------------------

E_elsendo el la 10.06.2025
[2025-06-10]
https://pola-retradio.org/2025/06/e_elsendo-el-la-10-06-2025/

Podkasto: Ludu en nova fenestro | Elŝutu

En la 1400-a E_elsendo el la 10.06.2025 ĉe www.pola-retradio.org:

• En la enkonduka parto de la elsendo ni lakone kaj retrorigarde informas pri kelkaj historiaj eventoj el Pollando kaj la mondo ligitaj kun la 10-a de junio. • Aktualaĵoj rilatas al la Internacia Tago/Semajno de Arkivoj; al la tria oficperiodo de Witold Bańka kiel la prezidanto de la Monda Antidopa Agentejo; al kreskanta interesiĝo pri la alzacaj vinoj en Pollando. • En la scienca bulteno ni spuras laboron de usonaj sciencistoj el Vaŝingtono, kiuj malkovris la recepton de la egipta bluo. • Al la okazintaj semajnfine Esperanto-Tagoj en Krakovo ni referencas per raporta informo kaj ĉeokaze informas kaj citas tri limerikojn de Lidia Ligęza, kiuj aperis okaze de la Tagoj en…. 1999 en la kolekto “Limerikoj”. La fina referenco al la vivo de la E-komunumo denove okazas en la rondo de E-infanoj, ĉi-foje partoprenintaj la UK-on 1987 en Varsovio. • Muzike akompanas nin Feri Floro, kies kanzonon „Lernantino” ni prezentas fragmente. La apudanta la programinformon foto bildigas la fascinan koloron de la egipta bluo, kiun oni aplikadis jam antaŭ pli ol tri mil jaroj antaŭ Kristo. • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

E_elsendo el la 15.06.2025
[2025-06-15]
https://pola-retradio.org/2025/06/e_elsendo-el-la-15-06-2025/

Podkasto: Ludu en nova fenestro | Elŝutu

En la 1401-a E_elsendo el la 15.06.2025 ĉe www.pola-retradio.org:

• En la enkonduka parto de la elendo ni retrorigardas al kelkaj historiaj eventoj ligitaj kun la 15-a de junio. Samtempe reference al kurantaj eventoj ni informas pri la lastĵaŭda rezolucio de la Unuiĝintaj Nacioj alvokanta Isrealon al armistico en la Strio de Gazaa; pri la atako de Isrealo kontraŭ Iranon. • Komencaj kulturkronikaj informoj rilatas al la direktoro de la Nacia Biblioteko Tomasz Makowski elektita en junio kiel la nova prezidanto de Konferenco de la Naciaj Bibliotekoj, CDNL; al la ekspozicio dediĉita al Andy Warhol en Krakovo; al la ekspozicio en Kapitolo dediĉita al la vizito de la pola reĝino, Maria Kasimiera Sobieski kaj ŝia kortego en Romo. • En la rubriko „Minutoj kun literaturo” ni prezentas poeziaĵon „Aglo” de la 19-jarcenta pola poeto Andrzej Niemojewski en la E-traduko de Leono Zamenhof. • El nia arkivo ni memorigs felietonon pri la vizitinda en la centra Pollando loko Płock. • Muzike akompanas nin Feri Floro en la kanzono Elizabet’, kiu estas E-versio de Liven Dek de la hispana kanto Maria Isabel. • La hodiaŭa programinformo prezentas buston de Maria Kasimiera Sobieski el la daŭranta en Kapitolo ekspozicio dediĉita al la vzito de la pola reĝino kun la kortego en Romo. • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Tomasz Makowski, la nova prezidanto de CDNL
[2025-06-15]
https://pola-retradio.org/2025/06/tomasz-makowski-la-nova-prezidanto-de-cdnl/

Tomasz Makowski, la direktoro de la pola Nacia Biblioteko estis elektita komence de junio 2025 kiel la prezidanto de la Konferenco de la Naciaj Bibliotekoj, CDNL. La Konferenco, estas sendependa organizo membriganta pli ol 100 direktorojn de la Naciaj Bibliotekoj en la mondo. Ĝi kreiĝis por ebligi kunlaboron, spertointerŝanĝon kaj diskutojn pri komunaj temoj por ĉiuj naciaj librokolektoj. La prezidantino de CDNL en la periodo 2023-2025 estis Marie-Louise Ayres la direktorino de la Nacia Biblioteko de Aŭstralio kaj la vicprezidantino Leslie Weir la direktorino de la Nacia Biblioteko kaj de la Arkivoj de Kanado. Internacian Federacion de Societoj de Bibliotekistoj kaj Institurioj, IFLA reprezentis ekde 2024 prezidanto-elektito kaj direktoro, Tomasz Makowski. Ĉiujare la renkontiĝo de CDNL okazas dum internacia kongreso de IFLA. Tio estas la funkcianta ekde 1927 senprofita interncia organizo, kiu aktuale havas 1700 membrojn en pli ol 150 landoj. Ĝia celo estas popularigado de altkvalitaj bibliotekaj kaj informaj servoj, komprenigado de valoro de bona biblioteko kaj informservoj, reprezentado de la membroj el la tuta mondo. La Konferencon de la Naciaj Bibliotekoj – antaŭ la reprezentantino de Aŭstralio – prezidis direktoroj de la Naciaj Bibliotekoj el Nederlando, Finnlando, Svislando, Sudafrika Respubliko, Novzelando, Danlando kaj Brazilo.

El la elsendo 15.06.2025. Legas Gabi – 02′ 12″

--------------------------------------------------------------------------------

Reĝino Maria Sobieski kun pola kortego en Romo
[2025-06-15]
https://pola-retradio.org/2025/06/regino-maria-sobieski-kun-pola-kortego-en-romo/

Inter la 11-a de junio kaj la 21-a de septembro 2025 en la Kapitolaj Muzeoj en Romo funicias ekspozicio dediĉita al la ĉeesto de la reĝino Maria Kasimira Sobieski kaj la pola kortego en Romo lime de la 17-a kaj 18-a jarcentoj. La patronecon super la ekspozicio transprenis la Naca Instituto de la Pola Kulturheredaĵo Esketralnde, Polonika. Ĝi aktive partoprenis la ekspozicipreparojn restaŭrante kvin ekspoziciobjektojn ligitajn kun la historio de Pollando kaj Italio. Lige kun la inaŭguro de la ekspozicio estis planita vico da kultureventoj. I.a. temas pri ekspozicio titolita „Inter mito kaj ravdekoraĵeto”, lanĉo de la libro „La pola reĝino sur Kapitolo. Maria Kasimiera kaj la reĝa familio en Romo”, eseo de la estro de Polonika „Sobieski-familio en Romo. La roma itinero laŭ la spuroj de la pola reĝa familio”. La ekspozicion organizis Kultura Fako de Romo kaj Kapitolaj Muzeoj kunlabore kun la Arkeologia Fakultato de la Varsovia Universitato, Palaco de la Reĝo la 3-a Sobieski en la varsovia Wilanów kaj la Instituto Polonica. Patronecas al ĝi la pola ambasado en Romo, Pola Instituto en Romo kaj la Scienca Stacio de la Pola Sciencakdemio en Romo.

El la elsendo 15.06.2025. Legas Gabi – 01′ 49″

--------------------------------------------------------------------------------

Warhol en Krakovo – Dialogo kun Poparto
[2025-06-15]
https://pola-retradio.org/2025/06/warhol-en-krakovo-dialogo-kun-poparto/

En la Regiona Sciencentro Cogiteon en Krakovo ĝis la fino de aŭgusto eblas rigardi ĉirkaŭ 100 laboraĵojn de Andy Warhol. En plimulto ili devenas el la biografia muzeo de la artito en la slovaka Miedzialborace. La ekspozicio „Andy Warhol. Dialogo kun Poparto” krom pentraĵoj prezentas skizojn, librojn, vestaĵojn kaj aliajn objektojn apartenantajn al la artisto neniam en Pollando prezentitajn. Krom eksponaĵoj el la slovaka muzeo en Krakovo troviĝas ankaŭ objektoj el privataj kolektoj, kiel ĉirkaŭ 30 kovriloj por vinilaj diskoj projektitaj de Warhol. Ĉar la ekpozicio havas lokon en la Sciencentro Cogiteon oni planas proksimigi ankaŭ kiujn teknikojn Warhol uzis en sia arto, kiel lia kreado influis la nuntempan kulturon kaj sciencon. La ekspozicon akompaas filmoj aŭtoritaj de la artisto, okazas plastikistaj laborrenkontoj inspiritaj de Warhl-kreado, en la plano estas radioelsendoj kaj koncertoj.

El la elsendo 15.06.2025. Legas Maciek – 01′ 10″

--------------------------------------------------------------------------------

Kampanjo por la pola lingvo kiel fremda
[2025-06-20]
https://pola-retradio.org/2025/06/kampanjo-por-la-pola-lingvo-kiel-fremda/

La establita en 2017 Nacia Agentejo por Akademia Interŝanĝo NAWA laboras favore al internaciigo de la pola scienco. Tion ĝi faras subtenante kaj stimulante internacian esplorkunlaboron kaj studentan interŝanĝon. En sia atento ĝi havas ankaŭ disvastigon de la pola kulturo kaj lingvo. Ĝuste nun daŭras kampanjo dediĉita al promociado de la pola lingvo kiel lingvo fremda, kiu pere de konkretaj iniciatoj firmigas la pozitivan bildon de Pollando en la mondo. Ĝis la fino de julio estas atendataj projektoj realigotaj en Pollando kaj eksterande por lanĉi la polan lingvon kiel fremdan, fajnigi ĝian instrunivelon kaj atingi vastajn rondojn de personoj interesiĝontaj. La kampanjo estas adresita al la polaj altlernejoj kaj sciencaj institucioj instruantaj la polan lingvon funkciantaj sur la akademia nivelo. La projektoj povas esti realigitaj en nur unu institucio, sed preferataj estas tiuj, kiuj premisas internacian partnerecon, ekzemple kun eksterlandaj altlernejoj kaj sciencaj institucioj. Ĝis nun en la 6 prorameldonoj estis realigitaj 91 projektoj kun 136 partneroj el 32 landoj – i.a. Aŭstrio, Belgio, Brazilo, Ĉinio, Kazaĥio, la Suda Koreio, Tanzanio kaj Usono. La plej multajn – pli ol 10 projektojn – realigis la Universiato en Katowice, la Varsovia Universitao kaj la Instituto pri Literaturaj Esploroj de la Pola Sciencakademio.

El la elsendo 20.06.2025. Legas Gabi – 01′ 59″

--------------------------------------------------------------------------------

Eurostat pri materiala nesufiĉo inter infanoj
[2025-06-20]
https://pola-retradio.org/2025/06/eurostat-pri-materiala-nesufico-inter-infanoj/

Laŭ la plej nova raporto de Eurostat en 2024 en la Unio pli ol 39,1 procentoj de infanoj el familioj kun malpli alta edukiteco suferis materialan nesufiĉon kaj nur 5,6 procentoj de infanoj en familioj kun supera edukiteco. Rilate Pollandon temis pri 38,3 kaj respektive 1,6 procentoj. Eurostat difinas la materialan nesufiĉon kiel mankon de ebloj kontentigi – pro financaj konsideroj – bezonojn kiuj en la eŭropaj kondiĉoj estas agnoskitaj kiel bazaj. Temas pri regula nutrado, novaj vestoj aŭ lernejaj ekskursoj. La nivelo de la materiala nesufiĉo, kiu trafas infanojn malsamas en la unuopaj eŭropaj landoj. La plej alta estas en Greklando – 33,6 procentoj kaj en Rumanio – 31,8 procentoj. Tio signifas ke tiun situacion laŭ la statistika vidpunkto spertis tie ĉiu tria infano. La plej malaltajn donitaĵojn rilate ĉi tiun fenomenon oni notis en Kroatio – 2,7 procentoj, Slovenio – 3,8 procentoj kaj en Svedio – 5,6 procentoj. En Pollando ĉi tiu indico egalis al 6,3 procentoj. La unia mezumo egalis al 5,8 procentoj.

El la elsendo 20.06.2025. Legas Maciek –  01′ 24″

--------------------------------------------------------------------------------

Eĉ mezage eblas rezigni pri obezeco
[2025-06-20]
https://pola-retradio.org/2025/06/ec-mezage-eblas-rezigni-pri-obezeco/

En modernaj socioj obezeco estas traktata tre ofte kaj ĉefe kiel estetika problemo. Atestas pri tio miloj da mirakloefikaj dietreceptoj unuavice en periodaĵoj kaj portaloj dediĉitaj al virinoj. Sed inter obezuloj ne mankas viroj kaj vera plago estas obezaj infanoj. Apartan aĝgrupon minacitan de obezeco konsisitigas mezaĝuloj, kies dikiĝon kaŭzas malbonaj vivstilaj kutimoj kaj aparantaj tiuaĝe hormonaj ŝanĝoj en la homa organismo. Sed ĝuste tiam necesas aparte zorgi pri sia pezo, ĉar dikeco, obezeco kondukas al multaj malsanoj, seriozaj sanproblemoj kaj minaco de tro frua morto. Finnaj sciencistoj dum jaroj esploris, kiel pezoperdo en ĉi tiu vivperiodo alkondukas al pozitivaj ŝanĝoj. En majo ili dividis la rezultojn de siaj esploroj – kiuj koncernis 23 mil diversaĝajn personojn – en la periodaĵo JAMA Network Open. La esploroj okazis en tri periodoj: 1985-88, 1964-1973 kaj 2000-2013 kaj pruvas, ke mezaĝuloj perdante pezon mezaĝe malpli ofte suferis en pli alta aĝo diversajn malsanojn, kiel korinfarktojn, embolojn, tumorojn, astmon, kronikan obstrukcan pneŭmonopation. Krome ilia mortoofteco – pro ajna kauzo – estis malpli ofta dum la sekvaj 35 jaroj kompare al tiuj obezaj mezaĝuloj, kiuj ne entreprenis provojn perdi la pezon. Finnaj esploristoj certas, ke eĉ malgranda pezoperdo en la meza aĝo – nur 6,5-procenta povas influi la vivolongon kaj vivkvaliton, eviton de gravaj malsanoj. La plej grandajn sanavantaĝojn akiris tiuj personoj, kiuj sen medikamentoj kaj kirurgia interveno ŝanĝis mezaĝe sian vivstilon. Fundamentis ĝin saniga dieto, kaj konscia fizika aktiveco. En la esploroj de finnaj sciencistoj pacientoj estis grupigitaj baze de korpomasa indico, BMI. Tio ne ĉiam spegulis ilian veran sanstaton, aparte ĉe personoj kun nekutimaj korpoproporcioj. Nome la ŝlosilan signifon havas la korpoloko en kiu kumuliĝas graso. La plej minaca estas ventra obezeco, kiu ligiĝas kun metabola risko. La citita de PAP-agentejo profesoro Timo Strandberg el la Helsinki-universitato, la ĉefaŭtoro de la esploroj certigis, ke „maldikiĝado kun ŝanĝo de la vivstilo havas enorman profilaktan povon”.

El la elsendo 20.06.2025. Legas Barbara – 03′ 23″

--------------------------------------------------------------------------------

E_elsendo el la 20.06.2025
[2025-06-20]
https://pola-retradio.org/2025/06/e_elsendo-el-la-20-06-2025/

Podkasto: Ludu en nova fenestro | Elŝutu

En la 1402-a E_elsendo el la 20.06.2025 ĉe www.pola-retradio.org:

• En la enkonduka parto de la elsendo ni lakone kaj retrorigarde informas pri kelkaj historiaj eventoj el Pollando kaj la mondo ligitaj kun la 20-a de junio. Ni referencas al la hieraŭaj religiaj procesioj okaze de la festo de Dia Korpo, inter kiuj kelkaj troviĝas en la Pola Listo de Nemateria Kulturheredaĵo. La interreta foto prezentas la procesion en la loko Myszyniec, kiu estis registrita en la listo en la nunjara majo. • Aktualaĵoj rilatas al raporto de Eurostat pri materia nesufiĉo en la uniaj landoj; al kampanjo dediĉita al promociado de la pola lingvo kiel lingvo fremda; al jubileo de la plej malnova en Pollando kalvinisma paroĥo. • En la scienca bulteno ni dediĉas la atenton al finnaj esploroj pri sanfavora kontraŭbatalado de obezeco en meza aĝo. • Ni rememoras konatajn en la 70-aj kaj 80-aj jaroj Pupteatrajn Internaciajn Festivalojn en Zagrebo, en kiuj Esperanto rolis kiel scenlingvo. Ilin partoprenis ankaŭ polaj pupteatroj kun kiuj kunlaboris nia kolego Andrzej Pettyn. Ni prezentas iujn kantojn en lia traduko el la spektaklo pri „Zvirtanto Muzikanto” , montarano el Podlahe, kiu postmorte muzikis en la ĉielo… • Hodiaŭ en la elsendo ni prezentas la originalan kanton de NOBUKUNI Hirosi „La plej bona amo” – kiun la aŭtoro kantas kun Amira CHUN. • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

E_elsendo el la 25.06.2025
[2025-06-25]
https://pola-retradio.org/2025/06/e_elsendo-el-la-25-06-2025/

Podkasto: Ludu en nova fenestro | Elŝutu

En la 1403-a E_elsendo el la 25.06.2025 ĉe www.pola-retradio.org:

• En la enkonduka parto de la elendo ni retrorigardas al kelkaj historiaj eventoj ligitaj kun la 25-a de junio. • Komencaj kulturkronikaj informoj rilatas al la kreiĝonta Centro pri Kulturo kaj Historio de Varmio, la historia regiono en la nordorienta Pollando; al distingo de la Ceramika Muzeo en Bolesławiec (la suda Pollando) per la branĉa premio Sybilla; al la premiita poldevenula koruso el Gotenburgo dum Internacia Festivalo kaj Konkurso „Gaudate Barcelona 2025”. • Nur ĝis la 30-a de junio eblas proponi E-librojn por la „Laŭro de la Akademio” 2025 – (lauro @akademio-de-esperanto.org), konkursi per originala E-kanzono en la konkurso de Itala E-Federacio „Gianfranco Molle” – c oncorso @esperanto.it. Pri tio ni informas aparte. Antaŭ heliko bv. forigi la spacon. • En la redakcia interparolo kun Gabi Skonieczna ni traktas librojn por infanoj kaj junularo, kiujn ŝi laste foliumis katalogante kolekton Hector Hodler por la Pola Nacia Biblioteko. • Por infanoj, sed ne nur, ni fragmente prezentas la japanlingvan version de la pola kanto „Knabineto arbareton…” tre popularan inter esperantistoj. Dankon al Ikuko Kitagawa pro la programkontribuo! Ni memorigas la voĉon de Gianfranco Molle, kies nomon portas la konkurso de Itala E-Federacio. • La hodiaŭan programinformon akompanas foto pri specimenaj ceramikaĵoj el la manufakturo Bolesławiec. • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Ceramika Muzeo en Bolesławiec kun Sybilla 2024
[2025-06-25]
https://pola-retradio.org/2025/06/ceramika-muzeo-en-boleslawiec-kun-sybilla-2024/

La Muzeo de Ceramikaĵoj en Bolesławiec ricevis la prestiĝan premion Sybilla 2024 en la 45-a konkurseldono por la plej gravaj kaj novumaj entreprenoj ligitaj kun la muzea aktivado en Pollando. La premio en la kategrio investaĵoj rilatis al la projekto „Palaco, parko, potfarado – protekto, prezento kaj popularigado de Bolesławiec-ceramikaĵoj”. Ĝiaj karakterizaj ceramikaĵoj de jaroj ĝuas popularecon en la mondo. Ili famis ekster la limoj de Pollando jam en la 18-a jarcento. Nun Bolesławiec-ceramikaĵoj estas eksportataj al 15 landoj de la tuta mondo. La premiita muzeo estas viva organizmo, kiu ne sole prezentas ceramikajn kolektojn, sed ankaŭ organizas laborrenkontojn, artajn kaj edukajn eventojn. Ekde 2021 la ceramiko el Bolesławiec troviĝas ĉe la Eŭropa Ceramikitinero, en kiu troviĝas i.a. la nederlanda Delft, la aŭstra Gmunden, la franca Limoges aŭ la itala Faenza.

El la elsendo 25.06.2025. Legas Maciek – 01′ 06″

--------------------------------------------------------------------------------

Medaloj por la poldevenula koruso dum Gaugate Barcelona 2025
[2025-06-25]
https://pola-retradio.org/2025/06/medaloj-por-la-poldevenula-koruso-dum-gaugate-barcelona-2025/

Lime de aprilo kaj majo en Barcelono kaj Lloret de Mar, la ĉefa urbo de Costa Brava, okazis laŭvica Internacia Festivalo kaj Konkurso Gaudate Barcelona 2025. La konkurso estas destinita por amatoraj korusoj – mikistaj, virinaj kaj viraj. Se temas pri aĝgrupoj ĝi celas ankaŭ korusojn infanajn, lernejanajn, junularajn, korusojn por plenkreskuloj kaj korusojn senjorajn. La kantistoj rivalas en kvar kategorioj: muziko religia, la kreado de Piotr Janczak (renoma korusa komponisto kaj membro de la ĵurio), folkloro- kaj POP-muziko. La korusoj partoprenas ankaŭ en korusaj koncertoj en la Katedralo de Barcelono kaj en aliaj preĝejoje la urbo. En 2025 la oran medalon en la kategorio: religia muziko kaj arĝentan medalon en la kategorio: popola muziko akiris Chorus Polonicus Gothoburgensis el Gotenburgo. Chorus Polonicus Gothoburgensis kreiĝis en 1999 kiel koruso miksita kaj nun funkcias kiel koruso virina. Ekde sia komenco ĝia celo estas flegado de la pola muzika tradicio en la sveda poldevenula medio, popularigado kaj interpretado de la sveda kaj eŭropa muziko.

El la elsendo 25.06.2025. Legas Gabi – 01′ 37″

--------------------------------------------------------------------------------

Varmia Centro pri Historio kaj Kulturo
[2025-06-25]
https://pola-retradio.org/2025/06/varmia-centro-pri-historio-kaj-kulturo/

Ĝis la mezo de la 2029-a jaro en la loko Gietrzwałd – la norda Pollando – kreiĝos Centro de la Historia kaj Kultura Heredaĵo de Varmio. Ĝi estas planata kiel turisma atrakciaĵo, diskonigonta la historion kaj kulturon de la regiono, kiun jam nun vizitas ĉirkaŭ unu miliono da turistoj jare. Dank’ al ĝi vizitontoj konatiĝos aldone kun gravaj figuroj de la regiono, historiaj eventoj, kulturo, kutimoj, folkloro, lingvaĵo kaj kuriarto. Mulmedia ekspozicio kaj spektaklejo estos adaptitaj por organizitaj grupoj, inkluzive lernejanaj, kiuj povos havi tie lecjonojn kaj laborrenkontojn. En la Centro okazos koncertoj, festivaloj, konferencoj kaj filmprezentoj. Gietrzwałd estas konata unuavice kiel Sanketejo, la unusola loko en Pollando en kiu inter junio kaj septembro 1877 okazis Maria-revelacioj oficiale agnoskitaj de Vatikano. Laŭ historiistoj Maria-revelacioj en Gietrzwałd signife influis la religian vivon de la regiono refreŝiginte la nacian konsion de la pola loĝantaro de Varmio, subigata tiam al forta germanigo. Ili firmigis la polan identecokonscion kaj unuecosenton de Varmi-loĝantoj kun poloj sur aliaj polaj teritorioj dispartigitaj inter Prusio, Rusio kaj Aŭstrio.

El la elsendo 25.06.2025. Legas Gabi – 01′ 44″

--------------------------------------------------------------------------------

Infanaj libroj el katalogata kolekto Hector Hodler
[2025-06-25]
https://pola-retradio.org/2025/06/infanaj-libroj-el-katalogata-kolekto-hector-hodler/

En la redakcia interparolo kun Gabi Skonieczna ni traktas librojn por infanoj kaj junularo, kiujn ŝi laste foliumis katalogante kolekton Hector Hodler por la Pola Nacia Biblioteko.

Interparolas red-inoj Barbara Pietrzak kaj Gabriela Skoniecza

El la elsendo 25.06.2025 – 12′ 40″

--------------------------------------------------------------------------------

Fabelo pri la Dankema Gruo, Japanio
[2025-06-30]
https://pola-retradio.org/2025/06/fabelo-pri-la-dankema-gruo-japanio/

Dank’ al la reaga kontribuo de Ikuko Kitagawa je la fabelo el Indonezio en nia interkultura ciklo ni povis prezenti resumon de iom simila, sed iom malsama japana fabelo pri la Dankema Gruo.

Pri la fabelo rakontas Ikuko Kitagawa.

El la elsendo 30.06.2025 – 01’ 33″

--------------------------------------------------------------------------------

E_elsendo el la 30.06.2025
[2025-06-30]
https://pola-retradio.org/2025/06/e_elsendo-el-la-30-06-2025/

Podkasto: Ludu en nova fenestro | Elŝutu

En la 1404-a E_elsendo el la 30.06.2025 ĉe www.pola-retradio.org:

• Nia antaŭmikrofona gasto estas hodiaŭ Maria Niemyjska el la Podlaĥia E-Libraro en Bjalistoko, kun kiu ni interparolas i.a. pri la nunjara 15-a literatura konkurso „Esperanto ligas homojn” por rakonto pri la temo Perditaj en la reto: https://espero.bialystok.pl/eo/15-a-literatura-konkurso-esperanto-ligas-homojn/?v=288404204e3d . • Dank’ al la kontribuo de la prezidantino de JEI, Ikuko Kitagawa ni prezentas etan raporton el la semajnfina Kansaja E-Kongreso, en kiu antaŭmikrofone ŝi interparolas kun s-ino Fujii Yumiko, s-ro Nakashima Toshihiko kaj s-ino Teramoto Motoko. Venas invito por septembraj kongresoj en Okayama: https://www.jei.or.jp/eo/aok2025 . • En la enkonduka parto de la elsendo ni lakone kaj retrorigarde informas pri kelkaj historiaj eventoj en Pollando kaj la mondo ligitaj kun la 30-a de junio. Ĉar estas la lasta tago de junio, kaj en ĝiaj elsendoj ni zorge kaj diversforme pensis pri E-infanoj, ankaŭ en la hodiaŭa ni ne forgesis pri ili. Ikuko Kitagawa el Japanio prezentas al ni resume la rakonton pri „Dankema gruo”. Al gruoj ligas interreta foto ĉe nia programinformo. • En aktualaĵoj ni informas pri Agnieszka Ratajczak el Nacia Centro por Esploroj kaj Evoluo en Iniciato Eureka; pri distingoj „Konsevista Laŭro” atribuitaj pro zorgema renovigo kaj restaŭro de historiaj objektoj en Lublin-regiono (en orienta Pollando); pri hidrogenaj veturiloj en Pollando. • La sciencan bultenon ni dediĉas al esploroj en la regiono Afar en la orienta Etiopio, en kiu realteme eblas observi disiĝadon de kontinentaj platoj. • Por la komuna aŭskulto ni elektis fragmente iun el la kantoj de sur la disko „Japanio kantas por paco”. • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Polino en la Iniciato Eureka
[2025-06-30]
https://pola-retradio.org/2025/06/polino-en-la-iniciato-eureka/

La iniciato Eureka estas la plej granda en la mondo publika reto subtenanta la kunlaboron koncerne esplorojn, evoluon kaj novumojn kaj financanta ilin. Ĝi aktivas en 45 landoj de Eŭropo, Afriko, Azio kaj ambaŭ Amerikoj. Ĝian konsiston eniras la unusola membro el Pollando, t.e. Nacia Centro por Esploroj kaj Evoluo, NCEE. Ĝuste ĝiaflanke al la 7-persona Plenuma Konsilio de la Inciato Eureka estis vokita Agnieszka Ratajczyk por la 4-jara oficperiodo. Agnieszka Ratajczak estas direktorino de la Oficejo por la Internacia Kunlaboro en NCEE. Ŝi estras fakon de internacia kunlaboro, fakon de la landa kontakto kaj NCEE-oficejon en Bruselo. Ŝi specialistiĝas pri la projektado kaj envivigado de programoj dediĉitaj al financado de projektoj rilataj al Esploroj kaj Evoluo kaj pri la intertraktado de internaciaj interkompreniĝoj. Direktorino Agnieszka Ratajczak estas multjara membro de internaciaj komitatoj kaj institucioj respondecaj pri Esploroj kaj Evoluo.

El la elsendo 30.06.2025. Legas Maciek – 01′ 15″

--------------------------------------------------------------------------------

Afar – realtempa disiĝado de kontinentoj
[2025-06-30]
https://pola-retradio.org/2025/06/afar-realtempa-disigado-de-kontinentoj/

La regiono Afar en la orienta Etiopio estas unu el malmultaj lokoj sur la Tero, en kiu eblas observi realtempe malkomponiĝon de la kontinentoj kaj kreiĝon de nova oceano. Konforme al tio, kiel la tektonaj platoj distanciĝas unu disde la alia la terkrusto laŭvorte krevas. Akompanas tion en profundo pulsado de la termantelo komparebla kun la korpulado. Ĉio ĉi okazas en la konektoregiono de tri tektonaj platoj – araba, nubia kaj somalia. Tie ĉi sub la tiel nomata triobla Afar-nodo la Tero malfermiĝas deinterne. Laŭ prognozoj de sciencstoj kreiĝos ĉi tie tute nova oceanfundo kaj akvo el la Ruĝa Maro komencos enpenetri la kontinenton. La esplorkolektivo gvidata de geologo Emma Watts el kimra Swansea-universitato analizis la kemian konsiston de 130 provaĵoj el vulkanaj rokoj de Afar-regiono kaj ĉefa etipia rifto. Baze de tio kreiĝis modelo ebliginta enirigardi la profundon de la planedo. Eĉ sciencistojn surprizis tio, kion ili konstatis. Evidentiĝis, ke la termantelo sub Afar ne estas kohera aŭ stabila. Ĝi pulsas, kaj tiujn pulsadojn karakterizas kemiaj proprecoj. La altiĝantaj ondoj de parte fandita termantelo traiĝas tra disfendiĝantaj super ili tektonaj platoj. Laŭ geofizikisto Derek Keir el Southampton-universitato kaj Florenca Universitato estis trovitaj tiel pruvoj pri tio, ke la evoluo de profundaj ŝpurcoj el la termantelo estas strikte ligitaj kun la platoj super ili. Kaj tio havas esencan signifon por interpreto de vulkana aktiveco sur la Tero, sismaj procezoj kaj krevdisĝado de la kontinentoj.

El la elsendo 30.06.2025. Legas Barbara – 02′ 26″

--------------------------------------------------------------------------------

Kun Maria Niemyjska, la estro de la Podlaĥia E-Libraro en Bjalistoko
[2025-06-30]
https://pola-retradio.org/2025/06/kun-maria-niemyjska-la-estro-de-la-podlahia-e-libraro-en-bjalistoko/

Nia antaŭmikrofona gasto estas hodiaŭ Maria Niemyjska el la Podlaĥia E-Libraro en Bjalistoko kun kiu ni interparolas i.a. pri la nunjara 15-a literatura konkurso „Esperanto ligas homojn” por rakonto pri la temo Perditaj en la reto https://espero.bialystok.pl/eo/15-a-literatura-konkurso-esperanto-ligas-homojn/?v=288404204e3d

Interparolis redaktorino Barbara Pietrzak

El la elsendo 30.06.2025 – 06′ 10″

--------------------------------------------------------------------------------

El la Kansaja E-Kongreso
[2025-06-30]
https://pola-retradio.org/2025/06/el-la-kansaja-e-kongreso/

La prezidantino de la Japana E-Instituto, Ikuko Katagawa raportas rekte el la Kansaja E-kongreso. Ŝiaj interparolantoj estas s-ino Fujii Yumiko , s-ro Nakashima Toshihiko kaj s-ino Teramoto Motoko ; Venas invito por septembraj kongresoj en Okayama: https://www.jei.or.jp/eo/aok2025 .

Raportis Ikuko Kitagawa el Japanio

El la elsendo 30.06.2025 – 02′ 30″

--------------------------------------------------------------------------------

E_elsendo el la 05.07.2025
[2025-07-05]
https://pola-retradio.org/2025/07/e_elsendo-el-la-05-07-2025/

Podkasto: Ludu en nova fenestro | Elŝutu

En la 1405-a E_elsendo el la 05.07.2025 ĉe www.pola-retradio.org:

• En la enonduka parto de la elendo ni retrorigardas al kelkaj historiaj eventoj ligitaj kun la 05-a de julio. • Nia hodiaŭa antaŭmikrofona gasto estas la prezidanto de Litova E-Asocio, Povilas Jegorovas kun kiu ni renkontiĝas antaŭtage de BET-59, t.e. Baltiaj E-Tagoj, sed ni parolas ne sole pri ĉi tiu evento. • La kulturkronikaj informoj rilatas al interesaj ekspozicioj – pri planoj kaj projektoj de reĝo Aŭgusto el saksa dinastio plukonstrui la Reĝan Kastelon; pri ekspozicio dediĉita al elstaraj polaj pentristoj en la svisa Laŭzano; pri ekspozicio en la varsovia Reĝa Kastelo dediĉita al korpo kaj movo en la skulptarto. • En la E-komunuma segmento ni informas pri IKUE-kongreso en Brno kaj speciala konkurso organizita lige kun ĝi – https://ikue.org/ ; pri la ĵus lanĉita nunjara Biblioteka Apogo Bachrich bachrich @co.uea.org. • En la hodiaŭa elsendo ni prezentas la poeziaĵon de Ŝirin Ahmadnia „L’Espero kontinuas” el la kolekto de originalaj E-poemoj verkitaj de iranaj esperantistoj „Versoj de persoj”. En la elsendo ni prezentas fragmente la kanzonon „La senco de vivado” en la plenumo de Lucio Avitabile. La hodiaŭan programinformon akompanas iu el la eksponaĵoj el la varsovia ekspozicio dediĉita al homo kaj movo en la skulptarto. • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Boznańska, Matejko, Wyspiański en Laŭzano
[2025-07-05]
https://pola-retradio.org/2025/07/boznanska-matejko-wyspianski-en-lauzano/

En Laŭzano, Svislando daŭras la ekspozicio „Prirevita Pollando. 100 majstraj artverkoj el la Nacia Muzeo en Varsovio”. Ĝi prezentas 100 tolaĵojn de i.a. Olga Boznańska, Konrad Krzyżanowski, Jacek Malczewski, Jan Matejko, Władysław Podkowiński, Zofia Stryjeńska kaj Stanisław Wyspiański. La prezento de tiom multaj verkoj kreiĝintaj en la periodo, kiam Pollando forestis sur la mapo de la mondo, ebligas prezenti kiamaniere la pola kulturo kaj arto povis konservi la nacian identecon kaj sendependecosenton. La pola arto estas prezentata laŭ la prismo de romantikaj mitoj rilataj al la pola historio, slava identeco, magio, popolaj legentoj kaj ankaŭ pola pejzaĝo. La pretigo de la ekspozicio en Laŭzano reliefigas samtempe la kulturajn ligojn inter Pollando kaj Svislando, elmontras ke kun ĉi tiu lando estis ligitaj sortoj de multaj polaj kleruloj, artistoj, ankaŭ turistoj kaj kuraciĝantoj. Ekzemple en la Laŭzana Universitato lekciis Adam Mickiewicz (poeto), loĝis tie Henryk Sienkiewicz (verkisto) kaj Karol Szymanowski (komponisto), kiu cetere tie mortis. La ekspozicio organizita de la l’Hermitage-fondaĵo en Laŭzano kaj Nacia Muzeo en Varsovio kunlabore kun Adman Mickieiwcz-instituto estas rigardebla ĝis la 9-a de novembro nunjare.

El la elsendo 05.07.2025. Legas Pamela – 01′ 43″

--------------------------------------------------------------------------------

Saks-dinastiaj arkitekuraj vizioj
[2025-07-05]
https://pola-retradio.org/2025/07/saks-dinastiaj-arkitekuraj-vizioj/

La varsovia Reĝa Kastelo ĝis la 20-a de julio nunjare prezentas la ekspozicion „Saksdinastiaj vizioj. Arkitekturo de potenculoj”. Ĝi helpas kompreni arkitekturon, kiel instrumenton de povo, baze de realigitaj kaj nerealigitaj planoj ligitaj kun la plukonstruo de la varsovia Reĝa Kastelo dum la regado de reprezentantoj de Wettin-dinastio en Pollando (1697-1763). Tiun ĉapitron en la historio de Pollando karakterizis politika krizo kaj samtempe kultura vigliĝo. En la ekspozicio troviĝas la 18-jarcentaj arkitekturaj planoj el la Ŝtata Saksa Arkivo en Dresdeno. La rekonstruplanojn de la Reĝa Kastelo kompletigas maketoj pri la reĝa rezidejo antaŭ kaj post rekonstruo. Kvankam la regado de reprezentantoj de Wettin-dinastio en Pollando estas taksita kritike, tamen ĝi ankaŭ ligiĝis kun kultura kaj arta evoluo. Kiam en 1697 Frederiko Aŭgusto la 1-a Wettin, la saksa elektito, fariĝis la reĝo de Pollando kiel Aŭgusto la 2-a kun li venis multaj renomaj artistoj, arkitektoj kaj inĝenieroj. I.a dum lia regado kreiĝis la ideo de moderna urbaniza plano por Varsovio, la t.n. Saksa Akso. Ĝi ne estis realigita, sed la spuro pri ĝi en la formo de projektoj impresas pro sia elano. La planojn de la patro klopodis daŭrigi lia filo Aŭgusto la 3-a, kiu estis pli bonŝanca ol la patro. Favoris lin politika situacio. Dank’ al li la varsovia Reĝa Kastelo riĉiĝis per malfrubaraka orienta alo kun riĉe dekorita fasado. Definitivan arkitekturan formon kaj aspekton akiris la Senata Salonego.

El la elsendo 05.07.2025. Legas Maciek – 01′ 18″

--------------------------------------------------------------------------------

Korpo kaj movo en la klasicisma skulptarto
[2025-07-05]
https://pola-retradio.org/2025/07/korpo-kaj-movo-en-la-klasicisma-skulptarto/

Meze de la 18-a jarcento la antikva arto fariĝis por artistoj referencpunkto. En ĝia sekvo kreiĝis klasikismo strebanta en arto al harmonio, forma perfekteco kaj belo. Ĝia ĉefa centro sur la polaj teritorioj fariĝis la Reĝa Kastelo en Varsovio. La funkcianta nun en ĝi – ĝis la 21-a de septembro – ekspozicio „Anatomio de antikva epoko. Korpo kaj movo en la skulptarto” proksimigas, kiel antikaj modeloj formis la polan kulturon kaj artan edukadon en la 18-a kaj 19-a jarcentoj. En la ekspozicio troviĝas preskaŭ 135 skulptaĵoj en la formo de grekaj kaj romiaj artantikvaĵoj, la 18/19-jarcentaj gipsaj muldaĵoj de figuraj skulptaĵoj el la kolekto de la lasta pola reĝo kaj samperiodaj skulptaĵoj de polaj aristokratoj en antikvaj vestoj. La kulimina punkto de la ekspozicio estas dediĉita al la kreado de Antonio Canova, kies verkoj troviĝis en la eksterlandaj kaj pola koretegoj, en domoj de la pola nobelaro. La eksponaĵoj devenas el Museum Gypsotheca Antonio Canova, el polaj ŝtataj muzeoj, en kiuj troviĝas originalaj skulptaĵoj el polaj familiaj kolektoj. Salonego.

El la elsendo 05.07.2025. Legas Maciek – 01′ 32″

--------------------------------------------------------------------------------

Kun la prezidanto de Litova E-Asocio, Povilas Jegorovas ne sole pri BET 59
[2025-07-05]
https://pola-retradio.org/2025/07/kun-la-prezidanto-de-litova-e-asocio-povilas-jegorovas-ne-sole-pri-bet-59/

Nia antaŭmikrofona gasto antaŭtage de Baltiaj E-Tagoj 59 estas prezidanto de Litova E-Asocio, Povilas Jegorovas . La temo ne estas sole la baldaŭ komenciĝonta evento en Kaunas, sed ankaŭ preparoj de LEA por inviti UK-on al ĉi tiu urbo kaj la demando ĉu Esperanton eblus kalkuli kiel kulturan heredaĵon de Litovio.

Interparolis redaktorino Barbara Pietrzak

El la elsendo 05.07.2025 – 06′ 52″

--------------------------------------------------------------------------------

Miloj da perdrikoj kaj fazanoj en ĉasejoj de la suda Pollando
[2025-07-10]
https://pola-retradio.org/2025/07/miloj-da-perdrikoj-kaj-fazanoj-en-casejoj-de-la-suda-pollando/

Dek kelkaj mil fazanoj kaj perdrikoj trafos nunjare al ĉasejoj de la suda Pollando el la Bredejo de la Pola Ĉasista Asocio apud la loko Moszna. La centro havas jam preskaŭ 50-jaran tradicion kaj estas la plej granda bredejo de ĉi tiuj birdoj en la suda Pollando. En la pasintaj jaroj elkoviĝadis tie ĉirkaŭ 50 mil fazanoj kaj ĝis 10 mil perdrikoj. Nun la produktado estis malgrandigita kaj oni planas por la nuna jaro ĝis 15 mil fazanoj kaj ĉirkaŭ tri mil perdrikojn. En majo kaj julio estos liberigitaj laŭvicaj birdoj sur la tereno de la suda Pollando. Ili estas destinitaj por la bezonoj de ĉasistaj rondoj membrigitaj en la Pola Ĉasasocio (Pola Ĉasista Asocio).

El la elsendo 10.07.2025. Legas Gabi – 0′ 40″

--------------------------------------------------------------------------------

La plej granda historia rekonstruo en la mondo
[2025-07-10]
https://pola-retradio.org/2025/07/la-plej-granda-historia-rekonstruo-en-la-mondo/

La 15-an de julio pasos 615 jaroj post la venko de la polaj trupoj super teŭtonoj, germana Kruckavalira Ordeno. Tio estis unu el la plej grandaj bataloj en la historio de la mezepoka Eŭropo, se temas pri la nombro de la partoprenantoj. La fortojn de teŭtonoj subtenis i.a. kavaliraro el Ĉeĥio, el sileziaj princlandoj, el la okcidenta Pomerio. Pollandon helpis trupoj litovaj kaj ankaŭ i.a. trupoj rutenaj, tataraj, soldatdungitoj el Ĉeĥio, Moravio, Ora Hordo. Ekde la 1992-a ĉiujare sur la kampoj ĉirkaŭ Grunwald okazas la historia rekreo de la evento, kiu en 2010 lige kun la 600-jariĝo de la batalo dum tri tagoj venigis eĉ 300 mil turistojn kaj interesiĝantojn. La nombro de turistoj kaj interesiĝantaj pri la historia batalrekonstruo daŭre imponas. En 2025 la rekreo de la historiaj eventoj okazas inter la 9-a kaj 13-a de julio. Por la 12-a, t.e. sabato estas planita rekonstruo de la ĉefbatalo. En la daŭro de la batalrekonstruaj eventoj okazas i.a. turniroj de kavaliraj bataloj en rekta interpuŝo kaj per distanca arkpafado, demonstroj kaj laborrenkontoj. Unu el la plej gravaj eventoj de la Tagoj estos la vendreda, tradicia prezento de la ambaŭflankaj batalunuoj kun iliaj standardoj kaj de la batalgvidantoj, t.e. la pola reĝo Vladislavo Jagelo kaj granda teutonordena majstro Ulrich von Jungingen. Vespere oni procesie direktiĝos al la ruino de la postbatala kapelo honore al la Dipatrino. Dimanĉe estas celebrota latina sankta meso laŭ la formularo el 1410-a jaro. Kiel pritaksas la prezidanto de la Fondaĵo Grunwald 1410 Henryk Kacprzyk la rekonstruo de la Batalo apud Grundwald en 1410 estas la plej granda historia spektaklo en Eŭropo kaj probable ankaŭ en la mondo.

El la elsendo 10.07.2025. Legas Gabi – 02′ 36″

--------------------------------------------------------------------------------

La monda cikonipopulacio kreskis
[2025-07-10]
https://pola-retradio.org/2025/07/la-monda-cikonipopulacio-kreskis/

Plej ofte pri cikonioj en niaj elsendoj aŭskultantoj aŭdas fruprintempe, kiam ĉiu informo pri reflugantaj al Pollando birdoj estas bonvenigata, ĉar konfirmanta la finon de la vintra sezono. Sed cikonioj nestas ne sole en Pollando, kaj laŭ la plej lastaj donitaĵoj koncerne la nombradon de ĉi tiuj birdoj la monda cikonipopulacio kreskis. La nombrado okazas ĉiun dekan jaron kaj la lastajn donitaĵojn pri la Internacia Nombrado de la Blanka Cikonio 2024 prilaboris la germana NABU kunlabore kun BirdLife International. 41 landoj transdonis kompletajn rezultojn kaj 8 pliaj rezultojn enkondukajn. Pollando de jardekoj estas opiniata bastiono de la blanka cikonio, sed nur nunjare ĝi aliĝis al la grupo de la landoj perantaj kompletajn donitaĵojn. En Pollando la nombro de cikonioj daŭre konserviĝas sur tre alta nivelo sen evidenta kresko aŭ drameca malkresko de la cikoniaj paroj. En la lando nestas inter 44 kaj 46 mil paroj. Nia devo estas ne nur protekti ilin sed ankaŭ kompreni la populacion aparte fronte al rapidaj mediaj ŝanĝoj. Detalaj donitaĵoj el Pollando simile kiel el aliaj landoj estos subigitaj al pliaj analizoj, kiuj rilatos i.a. al komparoj en unuopaj landregionoj, ŝanĝoj en la uzo de la grundoj kaj infrastrukturo, en la jarsezonoj. 330 mil cikoniaj paroj dokumentitaj en la internacia skalo signifas 21-procentan kreskon kompare al situacio de antaŭ 10 jaroj. Ekzemple en Alĝerio baze de novaj donitaĵoj el du departementoj oni taksas eĉ kvionoblan kreskon de la cikoniaj nestoparoj kompare al 2014 de 6600 ĝis ĉirkaŭ 33 mil. Libio, kiu la unuan fojon partoprenis la internacian nombradon tuj malkaŝis pli grandan cikonipopulacion ol asertite, kio signifas 758 parojn ĉefe en ĝiaj nordorientaj provincoj. Notinda estas situacio en Britio, en kiu oni nombris 30 cikoniparojn, kiuj devenis en la reenkonduka programo realigata en la suda Anglio, kie ankoraŭ antaŭ 10 jaroj nestis neniu cikoniparo. Donitaĵoj ne estas nur pozitivaj. Nome malkresko de la nestantaj cikoniparoj estis konstatita en baltaj landoj. En Estonio ilia populacio malkreskis je ĉirkaŭ 18 procentoj, en Latvio je 28 procentoj kompare al la 2014-a jaro. La nombrado de cikonioj ebligas observi vastajn evoludirektojn. En la jardeko 2014-2024 baze de enkondukaj donitaĵoj el 40 landoj evidentiĝas, ke en 15 landoj estis notita kresko de cikoniaj paroj je pli ol 10 procentoj, en 18 landoj kresko varias inter 10 kaj 100 procentoj. En Hungario, Kroatio kaj Portugalio la cikonipopulacio estas relative stabilaj. La okazanta ĉiun 10-an jaron internacia nombrado de cikonioj ebligas kolekti informojn por plani la protekton de la birdoj kaj de aliaj maloftaj kaj minacitaj birdospecioj kaj iliaj vivejoj. En Pollando la nombrado okazis en junio kaj julio 2024 kaj estis gvidita de ornitologoj el la Esplorgrupo pri la Blanka Cikonio al kiu helpis multnombraj volontuloj.

El la elsendo 10.07.2025. Legas Barbara – 04′ 50″

--------------------------------------------------------------------------------

E_elsendo el la 10.07.2025
[2025-07-10]
https://pola-retradio.org/2025/07/e_elsendo-el-la-10-07-2025/

Podkasto: Ludu en nova fenestro | Elŝutu

En la 1406-a E_elsendo el la 10.07.2025 ĉe www.pola-retradio.org:

• En la redakcia renkontiĝo kun red. Gabi Kosiarska ni interparolas pri la t.n. civitana buĝeto, tio estas procedura mekanismo dank’ al kiu mezaj civitanoj mem decidas pri la destino de parto de buĝetaj rimedoj de sia urbo aŭ komunumo por konkretaj projektoj. Gabi jam delonge aktive engaĝiĝas en ĉi tiun agadon, do ni aŭdos i.a. pri ŝiaj tiurilataj spertoj. • En la enkonduka parto de la elsendo ni lakone kaj retrorigarde informas pri kelkaj historiaj eventoj el Pollando kaj la mondo ligitaj kun la 10-a de julio. En la hodiaŭaj aktualaĵoj ni informas pri la daŭranta rekonstrua historia evento, t.e. la mezepoka Batalo apud Grunwald 1410. Krome ni prezentas donitaĵojn de la Ĉefa Statistika Oficejo pri studentoj en Pollando kaj fine sekvas informo pri perdrikoj kaj fazanoj destinitaj por ĉasistaj rondoj. • En la sciencbultena rubriko ni pritraktas raporton pri la Internacia Cikonipopulacio, kiu estas pretigata ĉiun 10-an jaron. • Por la komuna aŭskulto ni elektis la kanton „Trajno”, kiun plenumas Paŭlo Ovĉinnikov. La programinformon akompanas reta foto pri kavaliraj turniroj okaze de la historia rekonstrua evento pri Grunwald-batalo 1410. • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Redakcie pri la civitana buĝeto en Pollando
[2025-07-10]
https://pola-retradio.org/2025/07/redakcie-pri-la-civitana-bugeto-en-pollando/

En la antaŭmikrofona renkontiĝo kun red. Gabi Kosiarska ni interparolas pri la t.n. civitana buĝeto, tio estas procedura mekanismo dank’ al kiu mezaj civitanoj mem decidas pri la destino de parto de buĝetaj rimedoj de sia urbo aŭ komunumo por konkretaj projektoj. Gabi jam delonge aktive engaĝiĝas en ĉi tiun agadon, do ni aŭdos i.a. pri ŝiaj tiurilataj spertoj

Interparolis red-inoj Barbara Petrzak kaj Gabi Kosiarska

El la elsendo 10.07.2025 – 12′ 30″

--------------------------------------------------------------------------------

Alvoko al tago de fasto kaj preĝo favore al paco
[2025-07-15]
https://pola-retradio.org/2025/07/alvoko-al-tago-de-fasto-kaj-prego-favore-al-paco/

Laŭ la alvoko de la Internacia Unio de Ĝeneralaj Priorinoj – organizaĵo membriganta ĝeneralajn priorinojn de la institutoj de la konsekrita vivo en la tuta mondo – la hieraŭa tago, la 14-a de aŭgusto antaŭnta la feston de la Ĉielpreno de la Plej Sankta Maria Virgulino estis pasonta kiel monda Tago de fasto kaj preĝo favore al paco. La Unio kreigis en 1965 por subteni la spiritan kaj apostolan formiĝon de monakinoj kaj firmigi ilian komunumon sur la internacia nivelo. Ilia ĵus direktita urĝa alvoko favre al paco estis formulita en la kunteksto de militoj kiuj daŭre tuŝas tiom multajn naciojn en la tuta mondo de Gazao ĝis Sudano, de Ukrainio ĝis Mjanama, de Haitio ĝis Demkratia Respubliko Kongo kaj Sirio. Monakinoj sian alvokon direktis ne sole al la monakaj komunumoj, sed al ĉiuj homoj de bona volo. En sia alvoko monakinoj el la Internacia Unio de Ĝeneralaj Priorinoj atentigis, ke ne eblas plu atendi kaj paco devas esti konstruata, konstruata komune.

El la elsendo 15.07.2025. Legas Barbara – 01′ 31″

--------------------------------------------------------------------------------

La 133-a Historimonumento – la Kastelo Książ
[2025-07-15]
https://pola-retradio.org/2025/07/la-133-a-historimonumento-la-kastelo-ksiaz/

La kastela-parka komplekso Książ en Wałbrzych [ksjo-nŝ en vaŭ-bĵiĥ] (la sudokcidenta Pollando) estis agnoskita de la pola prezidento kiel la 133-a Historimonumento de Pollando. La devenanta el la 13-a jarcento historia komplekso estas unu el la plej grandaj turismaj atrakciaĵoj en la regiono. La unuaj konstruaĵoj de la fortreso kreiĝis laŭ iniciato de la Piastdinastia princo Bolek I Surowy (Bolek la 1-a Severa. Sub la regado de la Piastdinatiaj princoj ĝi troviĝis ĝis la fino de la 14-a jarcento. Poste la regadon transprenis Hocherg-familio, kies reprezentantoj dum 400 jaroj transformis la kastelon en komfortan rezidejon. En 1941 ĝi estis konfiskita de hitleranoj. La morna historio de la kastelo dum la 2-a mondmilito, kiam ĝi estis adaptita de germanoj por unu el la sidejoj de Hitler-stabo, signifis intensan prirabadon de la kastelaj havaĵoj, senrevene detruinte multajn el la originalaj internoj. Krome germanoj utiligante la sklavlaboron de malliberigitoj el la koncentrejo Gross-Rosen boris sub la kastelo reton da tuneloj pri kies destino historiistoj malsamopinias. Post la militfino la kastelo estis tutece detruita kaj priŝtelita de la sovetuniaj trupoj. I.a. perdiĝis pli ol 60-mil presaĵoj el la kastela biblioteko. Hodiaŭ Książ por plurjara rekonstruado estas unu el la plej gravaj atrakciaĵoj de la regiono. Turistoj povas viziti la restaŭritajn salonojn, panoramterasojn, ĉevalbredejon kaj Palmejon. En la decido agnoskanta la kastelan-parkan komplekson Książ kiel Histori-monumenton oni reliefigis ke temas pri historia objekto kun la mezepoka genezo, riĉa je arkitekturaj formoj ligantaj al diversaj historimomentoj. Ĝi estas ekzemplo de la rezidejo kun unikaj vid-panoramaj valoroj kompletigitaj de altklasa arkitekturo kaj ĝardeno.

El la elsendo 15.07.2025. Legas Barbara – 02′ 34″

‘ 31″

--------------------------------------------------------------------------------

Kolekto de historiaj kalkulmaŝinoj en Krakovo
[2025-07-15]
https://pola-retradio.org/2025/07/kolekto-de-historiaj-kalkulmasinoj-en-krakovo/

La Muzeo de la Jagelona Universitato en Krakovo prezentas kolekton de pli ol 500 matematikaj akcesoraĵoj, kiujn al la muzeo donacis pasintjare – antaŭ sia morto – kolektanto, inĝeniero Walter Szrek. La Universitato difinis ĝin kiel unu el la la plej grandaj kaj valoraj en la mondo. Troviĝas inter ili aritmometroj, ĉifroaranĝaĵoj, abakoj, mekanikaj adiciiloj kaj subtrahiloj, rada glitkalkulilo. Inter tiuj eksterordinaraj objektoj troviĝas unu el la unuaj ekzempleroj el la seria produktado de Odhner-maŝino farita en St. Peterburgo kun la produktonumero 21. La retrovo de ĝi en la varsovia pula bazaro komencis la tutan kolekton, grandiĝantan dank’ al trovaĵoj en pliaj pulaj bazaroj aŭ retaj aŭkcioj. Inter la donacitaj maŝinoj troviĝas ankaŭ patentumversioj, prototipoj kaj neniam produktataj variantoj de konataj markoj. La deziro de la kolektanto loĝanta en Usono estis protekti sian kolekton kiel tuton kaj disponigi ĝin por edukaj celoj.

El la elsendo 15.07.2025. Legas Gabi – 01′ 24″

--------------------------------------------------------------------------------

Iga Świątek triumfas en la tenisturniro Wimbledon en Britio
[2025-07-15]
https://pola-retradio.org/2025/07/iga-swiatek-triumfas-en-la-tenisturniro-wimbledon-en-britio/

Lastsabate, la 12-an de julio 2025 la pola tenisistino Iga Świątek venkis en Granda Ŝlemo de tenisturniro Wimbledon en Britio, venkante la usonaninon Amanda Anisimova en eksterordinara maniero. La unuan fojon post 114 jaroj, la virina unuopa finalo ĉe Wimbledon finiĝis per la rezulto 6:0, 6:0. Simila venko ĉe Wimbledon — sen perdi eĉ unu ludon — okazis en 1911, kiam Dorothea Lambert Chambers venkis Dora Boothby 6:0, 6:0. La antaŭa Grandŝlema finalo, kiu finiĝis per tia remiso, estis la venko de la germanino Steffi Graf super la belorusino Natasha Zvereva, tiam reprezentanta Sovetunion, ĉe la Franca Malferma Turniro en 1988. Ĉi tiu matĉo en Parizo kaj la triumfo de Świątek estas la solaj Grandaj Ŝlemo-finaloj en la Epoko ekde 1968, kiuj finiĝis per tia rezulto, 6:0, 6:0. Tio signifas, ke Iga Świątek venkis en la lastaj 20 ludoj de sia ĉampioneca kampanjo. Neniu alia ludanto, en kiu ajn Grandŝlema turniro, ekde kiam profesiuloj rajtis konkuri, atingis tian rekordon.

El la elsendo 15.07.2025. Legas Barbara – 01′ 46″

--------------------------------------------------------------------------------

Mumintroloj_pordo ĉiam malfermita
[2025-07-15]
https://pola-retradio.org/2025/07/mumintroloj_pordo-ciam-malfermita/

En la Muzeo de Kinematografio en Lodzo jam de kelka tempo funkcias ekspozicio „Mumintroloj: pordo ĉiam malfermita”. Ĝi baziĝas sur la animita filmserio de la loka Studio „Se-Ma-For” el la jaroj 1976-1982 kaj la vizito, kiun en Lodzo faris en 1978 la aŭtorino de la romanserio Tove Jansson. La scenaroj verkataj en la Studio „Se-Ma-For” tradukataj en la anglan estis unue sendataj por aprobo al Tove Jansson al Helsinki. Dum sia vizito en Lodzo ŝi konatiĝis krome kun filmprojektoj de la pupoj. La animaciherooj fidele rekreis la desegnaĵojn de Tove Jansson. El la planataj 39 serisegmentoj kreiĝis 78 filmepizodoj. La mallongaj filmoj estis faritaj kunprodukte kun la aŭstra firmao Jupiter. La Mumin-serion de „Se-Ma-For” prezentis Pola Televido, rigardis ĝin telespektantoj en Aŭstrio, Germanio, Britio kaj en la nordiaj landoj. La lodza ekspozicio funkcionta ĝis la 29-a de marto 2026 rakontas ne sole pri filmo, sed ankaŭ pri loko de Mumintroloj en la pola kulturo, ĉar libroj pri Mumintroloj estas konataj al polaj legantoj ekde la unua eldono en 1964. La ekspozicio, super kiu la honoran patronecon transprenis la Ambasado de Finnlando en Pollando, prezentas pere de Mumontroloj valorojn proksimajn al ĉiuj homoj, senkonsidere al kulturo, religio aŭ geografia loko, en kiu ili vivas.

El la elsendo 15.07.2025. Legas Pamela – 02′ 05″

--------------------------------------------------------------------------------

25.07_La 29-a Internacia Ŝekspir-festivalo
[2025-07-15]
https://pola-retradio.org/2025/07/25-07_la-29-a-internacia-sekspir-festivalo/

„Vortoj, vortoj, vortoj”, tio ĉi estas la moto de la 29-a Ŝekspirfestivalo, kiu okazos inter la 25-a de julio kaj la 3-a de aŭgusto en la urbokomplekso Gdańsk, Gdynia, Sopot – en la norda Pollando. Ĝi estas internacia platformo por interŝanĝi spertojn, teatrajn praktikojn kaj por la mediaj diskutoj, ligitaj kun la kreado de Ŝekspir’, kaj por diskutoj kun teatroŝatantoj. La Festivalo en Gdansko, kiel la unusola el Pollando kaj unu el inter kvin en Eŭropo, fieras pri la prestiĝa premio EFFE Award, atribuata de la Societo de la Eŭropaj Festivaloj EFA kunlabore kun la Eŭropa Komisiono kaj la Unia Parlamento. En la nunjara evento, organizata de la Gdanska Ŝekspir-festivalo kaj la fondaĵo Theatrum Gedanense, estos prezentitaj naŭ polaj spektakloj kaj eksterlandaj teatraj kontribuoj. En la daŭro de 28 jaroj en la festivalo organizata dum la feria periodo prezentiĝis pli ol 250 diversaj teatraj trupoj el pli ol 40 landoj. Siajn spektaklojn prezentis pli ol 250 reĝisoroj el la tuta mondo. En 2010 en Gdansko estis iniciatita Eŭropa Reto de Ŝekspir-festivaloj, kiu ankaŭ en Gdansko havas sian sidejon. Ĝi havas nun partnerojn en Pollando, Germanio, Hungario, Ĉeĥio, Rumanio, Britio, Armenio, Danio, Norda Makedonio, Serbio, Italio, Ukrainio, Hispanio kaj Moldavio. La spektakloprezentiĝoj dum Ŝekspirfestivalo ligiĝas kun konkurso por la plej bonaj ŝekspirteatraĵoj kaj kun artaj, edukaj, laborrenkontaj aktivadoj kaj renkontiĝoj kun kreantoj el diversaj mondopartoj.

El la elsendo 15.07.2025. Legas Maciek – 01′ 55″

--------------------------------------------------------------------------------

E_elsendo el la 15.07.2025
[2025-07-15]
https://pola-retradio.org/2025/07/e_elsendo-el-la-15-07-2025/

Podkasto: Ludu en nova fenestro | Elŝutu

En la 1407-a E_elsendo el la 15.07.2025 ĉe www.pola-retradio.org:

• En la enonduka parto de la elsendo ni retrorigardas al kelkaj historiaj eventoj en Pollando kaj en la mondo ligitaj kun la 15-a de julio. • Komenca aktualaĵo rilatas al la brila venko de pola tenisistino Iga Świątek en la prestiĝa turniro en la brita Wimbledon. • La kulturkronikaj informoj rilatas al okazonta lime de julio kaj aŭgusto en la norda Pollando la 29-a Internacia Ŝekspir-festivalo; al ekspozicio en Lodzo „Mumintroloj: pordo ĉiam malferma”; al la daŭranta  en la varsocia Łazienki-parko evento „La vivo de la Reĝa Ĝardeno”. • En la E-komunuma segmento ni informas pri Rafaela Urueña elektita kiel Honora Prezidanto de Hispana E-Federacio; pri nova premio anoncota dum la UK en Brno – la Premio Power por sciencaj prelegoj. • Hodiaŭ ni enrigardas la sonversion de la 154-a numero de „Tempo” de Kroata E-Ligo kaj citas novaĵojn pri Arkivo de KEL. El ĉi tiu sonversio ni prezentas krome la E-tradukon de poeziaĵo de Mladen Belica „Esti kune”. Tradukis ĝin kaj recitas Spomenka Štimec. • En la hodiaŭa elsendo aŭdiĝas kanzono de AI por la origianala teksto de Erika Godó (Belulino) „Someraj Revoj”. La hodiaŭan programinformon akompanas interreta foto prezentanta la polan tenisistinon kun la trofeo enmane. • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

La vivo de la Reĝa Ĝardeno
[2025-07-15]
https://pola-retradio.org/2025/07/la-vivo-de-la-rega-gardeno/

La varsovia Reĝa Łazienki-parko famas ne sole pro la troviĝanta en ĝi Chopin-monumento. Ĝi famas ĉefe pro siaj pli fruaj klasicismaj, historiaj objektoj ĉirkaŭitaj per zorgeme flegataj historiaj ĝardeno – la Reĝa, la Romantika kaj Modernisma. Ili kreiĝis en malsamaj historiaj periodoj kaj diferencas per karaktero kaj stilo. Dank’ al arkivaj fotoj, artverkoj, objektoj de la ĉiutaga uzo kaj artmetio ĝis la 25-a de septembro eblas konvinkiĝi, kiagrade ŝanĝiĝis la ĝardenaj spacoj kaj arkitekturo, dank’ al la ekspozicio „La vivo de la Reĝa Ĝardeno”. Ĝi estas kolorriĉa rakonto pri nekonata ĝis nun historio, socia kaj kultura rolo, ĉiutaga vivo de ĝiaj loĝantoj kaj laborantoj. Tiel do eblas ekscii, kiom grava por la varsovianoj estas la reĝa Łazienki-parko kaj kiel ĝi influis ĝenerale la imagon de poloj. La ekspozicio estas adaptita al personoj kun handikapo, akompanas ĝin eduka sektoro en Nova Palmejo, aranĝita kun la penso pri la Reĝa Łazienki-parko kiel spaco favoranta malstreĉiĝon kaj evoluon, pere de kontakto kun arto ĉirkaŭita de la naturo. Riĉaj akompanaj eventoj ligiĝas kun laborrenkontoj, prelegoj, gvidaj promenoj, renkontiĝoj dediĉitaj al Łazienki-parka faŭno kaj flaŭro, panoramarkitekturo kaj verdaj spacoj en moderna urbo.

El la elsendo 15.07.2025. Legas Gabi – 01′ 51″

--------------------------------------------------------------------------------

Daŭra fokuso al la Azia E-movado en la estraro de UEA
[2025-07-20]
https://pola-retradio.org/2025/07/daura-fokuso-al-la-azia-e-movado-en-la-estraro-de-uea/

Hodiaŭ nia antaŭmikrofona gasto estas SO Jinsu , la estrarano de UEA, respondeca pri la Azia E-movado nun rekandidatiĝanta por la nova oficperiodo. Nia interparolo koncentriĝas pri la faritaj taskoj, liaj realigitaj kaj nerealgitaj planoj kaj planoj celotaj, se li eniros la konsiston de UEA-estraro en elektoj dum UK en Brno.

Interparolis redaktorino Barbara Pietrzak

El la elsendo 20.07.2025 – 10′ 37″

--------------------------------------------------------------------------------

E_elsendo el la 20.07.2025
[2025-07-20]
https://pola-retradio.org/2025/07/e_elsendo-el-la-20-07-2025/

Podkasto: Ludu en nova fenestro | Elŝutu

En la 1408-a E_elsendo el la 20.07.2025 ĉe www.pola-retradio.org:

• Hodiaŭ nia antaŭmikrofona gasto estas SO Jinsu, la estrarano de UEA, respondeca pri la Azia E-movado nun rekandidatiĝanta por la nova oficperiodo. Dum sia antaŭkongresa veturo tra Eŭropo kelkajn tagojn li pasigis en Pollando. Nia interparolo koncentriĝas pri la faritaj taskoj, liaj realigitaj kaj nerealigitaj planoj kaj planoj celotaj, se li eniros la konsiston de UEA-estraro en elektoj dum UK en Brno. • En la enkonduka parto de la elsendo ni lakone kaj retrorigarde informas pri kelkaj historiaj eventoj en Pollando kaj la mondo ligitaj kun la 20-a de julio. En la hodiaŭaj aktualaĵoj ni informas pri fragoproduktado en Pollando, pri interesa eksperimento en Bjalistoko koncerne recikligotaj forfalaĵoj kaj pri la longtiga ulmo elektita kiel pola arbo 2025 en la plebiscito de la fondaĵo GAIA. • En la sciencbultena rubriko ni donas la atenton al malkovroj kaj esploroj pri la glacio en la kosma spaco, kiu kiel evidentiĝas, karakteriziĝas per kristala strukturo. • Por la komuna aŭskulto ni elektis la kanton de Amira Chun „Vi levas min”. La programinformon akompanas reta foto dediĉita al la malvarma frandaĵo nesenkaŭze, ĉar la 20-a de julio estas Internacia Tago de Glaciaĵoj. • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Utiligeblaj forfalaĵoj el Bjalistoko
[2025-07-20]
https://pola-retradio.org/2025/07/utiligeblaj-forfalajoj-el-bjalistoko/

Bjalistoko trovis la manieron por doni la duan vivon al plastaj sakoj kaj kartonskatoloj, ambaŭ agnoskitaj kiel problemvekaj por la reciklado. Temas pri ekotabuloj, ekoplatoj uzeblaj por produkti pargetojn, meblojn aŭ akustikajn ekranojn. La produktoj kreataj tiamaniere taŭgas kiel materialo por pontetoj, ŝelaĵoj, florpotaj ĉirkaŭujoj, sed aparta furoraĵo povas esti mebloj kun nekonvenciaj formoj. Ili povas esti produktataj 70-procente el malnova plasta folio kaj 30-procente el kartonskatoloj, ekzemple por trinkaĵoj, kiuj tute ne estas faritaj el papero. Necesan teknologion prilaboris sciencistoj el la Poznana Politekniko. Eksperimenta produktolinio jam funkcias en la entrepreno primastrumanta forfalaĵojn en la loko Hryniewice. Unue oni muelas la plastan folion, sekve la trinkskatolojn, laŭvice la kreiĝinta produkto estas sekigata kaj kunpremata. Kvankam la teknologio ŝajnas esti simpla, sed tiel ŝajnas nur unuarigarde, ĉar gravas la proporcioj de la ingrediencoj kaj la produktomaniero. Daŭras la eksperimento kaj… burokrata obstaklo. Nome malgraŭ tio, ke ekotabuloj, ekoplatoj observas ĉiujn normojn kaj neniel estas toksaj, laŭ la leĝa nomenklaturo ili daŭre estas difinataj kiel forfalaĵo. Tio bremsas vastskalan produktadon.

El la elsendo 20.07.2025. Legas Maciek – 01′ 43″

--------------------------------------------------------------------------------

Polaj fragoj en la Unio
[2025-07-20]
https://pola-retradio.org/2025/07/polaj-fragoj-en-la-unio/

Fragoj apartenas en Pollando al la plej popularaj kaj forte atendataj sezonaj fruktoj, laŭ esploroj de la firmao Kantar. En la fraga sezono 66 procentoj de poloj konsumas la fruktojn eĉ kelkfoje semajne. Favoras tion ankaŭ la fakto, ke fragoj aperas komence de la 2-a jarkvarono kaj dank’ al fruktoj kultivataj en forcejoj eblas manĝi ilin ĝis la malfrua aŭtuno. En Pollando estas registritaj ĉirkaŭ 50 fragospecioj, kiuj distingiĝas per malsama tempo de fruktado. Nunjare, antaŭ ol en la polaj bazaroj aperis la polaj fragoj, dominis tie fragoj el Grekio kaj Hispanio. Pollando post ĉi tiu dua lando estas la ĉefa produktanto de fragoj en la Eŭropa Unio kovrante 15 procentojn de la merkato. Al gravaj produktantoj de ĉi tiuj fruktoj apartenas Italio, kiu havas sur la unia merkato 11-procentan partoprenon kaj Germanio, kiu kovras per fragoj 10 procentojn de la merkato. La kultivadon de fragoj en Pollando favoras klimataj kondiĉoj. La fragoplantejoj plej ofte ne superas 10 hektarojn kaj gvidas ilin unuavice individuaj familioj. Signifa parto de polaj fragoj – inter 50 kaj 70 procentoj – estas eksportata. En 2024 oni eksportis entute 80 mil tunojn da fragoj, inkluzive de 64 tunoj da fragoj frostigitaj. Aldonendas, ke Pollando estas la avana monda eksportanto de fragoj en formo frostigita. La plej granda parto de polaj frostigitaj fragoj trafas al la unia merkato, unuavice al Germanio, Francio kaj Nederlando. Freŝaj fragoj el Pollando en 2024 celis unuavice la eksteruniajn landojn. Se temas pri la monda merkato de fragoj Pollando en 2023 okupis sur ĝi la 9-an lokon. Tie ĉi de multaj jaroj dominas Ĉinio, kiu en 2023 produktis pli ol 4 milionojn da tunoj da fragoj, kaj Usono, kies fragoproduktado superis samjare unu milionon da tunoj.

El la elsendo 20.07.2025. Legas Gabi – 02′ 42″

--------------------------------------------------------------------------------

Longtiga ulmo la pola arbo 2025
[2025-07-20]
https://pola-retradio.org/2025/07/longtiga-ulmo-la-pola-arbo-2025/

La 110-jara longtiga ulmo en la loko Szydłowiec, en la centra Pollando, estis difinita plebiscite, kiel la Arbo 2025. La ekologia Klubo Gaja el Bielsko Biała (la suda Pollando), kiu organizis la retan voĉdonadon informis, ke ĝi akiris 7999 voĉojn. En 2026 ĝi reprezentos Pollandon en la eŭropa konkurso Tree of the Year. Ne multe malpli da voĉoj akiris la kverko Aleksander el la loko Jarcewo en la norda Pollando. Entute oni notis pli ol 30,6 mil validajn voĉojn kaj la reta paĝo de la plebiscito estis vizitita 242 mil fojojn. La 110-jara longtiga ulmo, difinata ankaŭ kiel Kurba Arbo, sian formon ricevis dank’ al la naturo. Ĝi kliniĝas profunde super la foso ĉirkaŭanta la pitoreskan insulon, sur kiu troviĝas la kastelo de la magnataj Szydłowiecki- kaj Radziwiłł-familioj. Ĝia trunko, kvazaŭ natura benko, estis plaĉe vizitata de infanoj kaj junuloj. Ĝi estas ŝatata loko de la loĝantoj, fotantoj kaj kastelaj anasoj. La pasintjara 300-jara fago „venkinto 2024” pretendas nun al la titolo de la Eŭropa Arbo de la Jaro. Voĉdonis por ĝi en la pola plebiscito 10,5 mil internaŭtoj. La plebiscitoj de la klubo Gaja el Bielsko Biała por la Arbo de la Jaro mobilizas diversajn mediojn, nenecese ligitajn kun ekologio, kiuj kiel socia forto apogas sin sur la ĉirkaŭanta nin naturo. Ĝi kreiĝis lime la 80-aj kaj 90-aj jaroj. La klubo Gaja realigas programojn kaj kampanjojn, kiuj profundigas la komprenon de la homa situo en la ekosistemo.

El la elsendo 20.07.2025. Legas Gabi – 02′ 16″

--------------------------------------------------------------------------------

Glacio en la Kosmo
[2025-07-20]
https://pola-retradio.org/2025/07/glacio-en-la-kosmo/

La serĉado de akvo en la Kosmo de multaj jaroj okupas sciencistojn. Nome oni premisas, ke la vivo sur la Tero kreiĝis ĝuste en la akva medio, do ĉeesto de ĉi tiu viviga substanco povas esti spuro por serĉi la eksterteran vivon. Tute antaŭnelonge, ĉar en majo, NASA prezentis sian plej novan malkovron sciigante, ke la kosma teleskopo Webb malkovris kristalan glacion en la polva disko ĉirkaŭ la stelo HD 181327. Ĉi tiu malkovro konfirmas la pli fruajn hipotezojn kaj sugestas, ke la akvoglacio troviĝas en la fruaj etapoj de la kreiĝado de la planedaj sistemoj. Astronomoj rimarkas similecon inter la disko ĉirkaŭ HD 181327 kaj Kuiper-zono, kio igas ĝin ideala loko por pliaj esploroj pri la formiĝado de planedoj. Samtempe la plej freŝaj esplorrezultoj elmontras, ke glacio en kometoj kaj glacilunoj ne estas kaosa laŭ strukturo, kiel asertite, sed havas etan kristalan strukturon, kiu povas havi ŝlosilan rolon dum la formiĝado de planedoj kaj migrado de organikaj elementoj. Tiajn esplorojn faris sciencistoj el UCL en Londono kaj Kembriĝa Universitato. Dum jaroj nome sciencistoj opiniis, ke la plej ĝenerale aperanta glacio en la Universo estas senstruktura. Esploristoj analizis la glacion kun malalta denseco, kiu aperas i.a. en kometoj kaj glacilunoj. El iliaj komputilaj simuladoj kaj analizoj de pli fruaj donitaĵoj sekvis, ke ĝi enhavas etajn kristalojn kun la diametro de kelkaj nanomilimetroj, alivorte estas pli grandaj ol DNA-elementoj, sed daŭre tre malgrandaj. Tiuj esplorrezultoj havas ankaŭ signifon por unu el la teorioj pri la kreiĝo de la vivo sur la Tero, laŭ kiu la vivo povis trafi nian planedon transportita per kometo. La glacio protektis la vivelementojn, kiel aminoacidojn, dum la transporto tra la Kosmo. La sciencistoj malkovris ankaŭ, ke la glacistrukturo dependas de tio, kiom rapide ĝi kreiĝas. Kiam diversaj glaciformoj estas varmigataj kreiĝis malsamaj kristalstrukturoj. Tio sugestas laŭvice, ke la komenca glacio ne estis tutece kaosa, ke enhavis specifan instrukcion de sia kreiĝo. Ĝis nun oni opiniis, ke glacio estas frostigita akvo en la likva stato. Komputilaj modeloj montris, ke plej bone kun la realo kongruas strukturoj, en kiuj ĝis 25 procentoj de volumeno konsistas el kristaloj. Tio ebligas pli bone kompreni akvon ne nur en la Kosmo, sed ankaŭ sur la Tero. Kvankam akvo estas fundamento de la vivo, daŭre ni ne scias pri ĝi ĉion.

El la elsendo 20.07.2025. Legas Barbara – 03′ 30″

--------------------------------------------------------------------------------

E_elsendo el la 25.07.2025
[2025-07-25]
https://pola-retradio.org/2025/07/e_elsendo-el-la-25-07-2025/

Podkasto: Ludu en nova fenestro | Elŝutu

En la 1409-a E_elsendo el la 25.07.2025 ĉe www.pola-retradio.org:

• En la enkonduka parto de la elendo ni enrigardas la kalendarfolion plukante el ĝi kelkajn historiajn eventojn ligitajn kun la 25-a de julio en Pollando kaj en la mondo. • Starante sojle de la E-Tago ni referencas al ĝi el kelkaj perspektivoj citante konforman fragmenton el la libro de Edmond Privat „Vivo de Zamenhof”. La aluditan en ĝi poeziaĵon „Ho, mia kor’” ni memorigas en la plenumo de Remigiusz Kossakowski, ne plu vivanta pola tenorulo kaj esperantisto. • La kulturkronikaj informoj koncernas la antaŭnelonge malkovritan monumenton de pola skulptistino Monika Sosnowska en Stokholmo; ekspozicion pri la renesancaj kopioj de Ptolemeo-mapoj en Varsovio; la komenciĝontan semajnfine Festivalon de Beskidy-montara Kulturo en la suda Pollando. • En la E-komunuma segmento ni informas pri nia redakcia raportado  el la 110-a UK en Brno prezentante jam la kongresraportan signalon. Kaj krome ni sciigas pri la nova scienca premio atribuota en Brno; pri la loko de la 111-a UK 2026 (Graz, Aŭstrio) al kiu eblas aliĝi favorpreze dum la UK en Brno; pri verko dediĉita al la historio de Esperanto en Zamoro, Hispanio. Krome ni informas pri la jam aliĝintaj al la UK en Brno pli ol 1100 esperantistoj. • En la hodiaŭa elsendo krom la jam menciita „Ho, mia kor’” ni memorigas la prikongresan kanton de Georgo Handzlik „Kiam venas konges…” kaj citas el la reto la ĉeĥan popolan kanton „Mistříňanka – Lojza”, kiu estas bazo de nia kongressignalo. • La hodiaŭa programinforma foto el la reto prezentas la historian ekzempleron de la Unua Libro en la pola lingvo. Aŭtoras ĝin Dawid Musialik – https://www.reddit.com/r/Esperanto/comments/y88057/original_copy_of_unua_libro_from_1887_is/ • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Ĉirkaŭ cent folkloraj ensembloj en Pollando
[2025-07-25]
https://pola-retradio.org/2025/07/cirkau-cent-folkloraj-ensembloj-en-pollando/

Lime de julio kaj aŭgusto 2025, t.e. inter la 26-a de julio kaj la 3-a de aŭgusto okazos la 62-a Semajno de Beskidy-montara Kulturo en dek kelkaj lokoj de Beskidmontara regiono, en la sudo de Pollando. Ĉi tiun plej malnovan kaj plej grandan en la lando folkloran festivalon partoprenos ĉirkaŭ 100 ensembloj el Eŭropo, Suda Ameriko kaj Azio. Sur la estradoj de la Festivalo prezentiĝos ĉirkaŭ 4 mil dancistoj, muzikistoj, kantistoj, kulturkreantoj, metiistoj kaj individuaj fokloraj majstroj. Krom koncertoj estis planitaj ekspozicioj, laborrenkontoj, prezento de diversloka kuirarto. Oni komune dancos, okazos folkloraj stratparadoj. En la unua parto de la festvala semajno en Żywiec okazos unu el la plej prestiĝaj por polaj montaranoj konkurso dediĉita al Folkloro de Polaj Montaranoj kun la partopreno de pli ol 100 kapeloj, kantistaj trupoj kaj solartistoj, kiuj rivalos por akiri Orajn Żywiec-korojn. En la loko Wisła dancistoj kaj muzikistoj el diveraj mondpartoj rivalos por Grand Prix de la 34-aj Internaciaj Folkloraj Renkontiĝoj. La Semajno de la Beskidmontara Kulturo ligas al la antaŭmilita Festo de Montoj. Post la milito la unuan fojon ĝi estis organizita en 1964 en la loko Wisła ĉefe kun la partopreno de polaj ensembloj el Beskidy-montaro.

El la elsendo 25.07.2025. Legas Maciek – 01′ 44″

--------------------------------------------------------------------------------

Skulptaĵo de Monika Sosnowska en Stokholmo
[2025-07-25]
https://pola-retradio.org/2025/07/skulptajo-de-monika-sosnowska-en-stokholmo/

Betona sulptaĵo de pola artistino Monika Sosnowska titolita „Muzeo” estis lanĉita de la sveda reĝa familio en parko sur la insulo Djurgarden, populara ripozloko de stokholmanoj. La instalaĵo enhavas originalajn elementojn el la 19-jarcento, inkluzive de marmoraj kolonoj, por neniam realigita tie artmuzeo. Imponan konstruaĵon ekde 1830 planis konstruigi reĝo Karlo la 14-a Johano, la unua reprezentanto de la reganta ĝis hodiaŭ Bernadotte-dinastio. Kiel reliefigis en sia porokaza alparolo princo Daniel dank’ al la skulptaĵo de Monika Sosnowska la nuntempo interplektiĝas kun la pasinteco. La laboroj pri la skulptinstalaĵo daŭrantaj tri jarojn ligiĝis i.a. kun penaj purigaj laboroj pri marmoraj ŝtoblokoj kaj kolumnoj el forgesita staplejo. Monika Sosnowska apartenas al la plej talentaj artistinoj de juna generacio. En 2007 ŝi reprezentis Pollandon dum la venecia Artbienalo. Unu jaron pli frue ŝi havis individuan ekspozicion en la Muzeo de la Nuntempa Arto en Novjokro kaj en 2008 ŝia ekspozicio estis prezentita en la prestiĝa Schaulager en la svisa Bazielo.

El la elsendo 25.07.2025. Legas Maciek – 01′ 25″

--------------------------------------------------------------------------------

Renesancaj kopioj de Ptolemeo-mapoj
[2025-07-25]
https://pola-retradio.org/2025/07/renesancaj-kopioj-de-ptolemeo-mapoj/

En la varsovia Palaco de Krasiński-familio la Nacia Biblioteko prezentas manuskriptojn de la kreiĝintaj en la 2-a duono de la 15-a jarcento unikaj mapoj de la mondo. Ĝis la 10-a de aŭgusto la vizitantoj povas konatiĝi kun la kolekto de 30 renesancaj mapoj baziĝantaj sur la traktato „Geografio” de Klaudio Ptolemeo el la 2-a jarcento. Ptolemeo, elstara matematikisto, astronomo kaj geografo el Aleksandrio en sia verko „Geographike hyphegesis” (Enkonduko al desegnado de mapoj) prezentis priskribon de la konataj tiam mondregionoj kaj la metodon de ilia kartografia bildigo. Ĉeokaze oni memorigis, ke unu el la plej gravaj kreantoj de la Ptolemeaj mapoj en la 15-a jarcento estis Nicolaus Germanus aktivanta en Italio. Li estis aŭtoro de luksaj manuskriptoj kun kolorriĉe ornamitaj inicialliteroj, kiuj enhavas i.a. mapojn de la tuta konata tiam mondo kaj 29 detalajn mapojn de Eŭropo, Azio kaj Afriko. Unu el ĉi tiuj nepritakseble valoraj kopioj dediĉitaj al papo Paŭlo la 2-a trafis al Pollando, plej verŝajne kiel donaco por grafo Jan Zamoyski. Ĝi saviĝis dum la milittempesto kaj nun troviĝas en la kolekto de la Nacia Biblioteko kiel parto de la aĉetita Biblioteko de Zamoyski-familio.

El la elsendo 25.07.2025. Legas Gabi – 01′ 44″

--------------------------------------------------------------------------------

E_elsendo el la 26.07.2025
[2025-07-27]
https://pola-retradio.org/2025/07/e_elsendo-el-la-26-07-2025/

Podkasto: Ludu en nova fenestro | Elŝutu

En la 1410-a E_elsendo el la 26.07.2025 ĉe www.pola-retradio.org:

• En la hodiaŭa E-elsendo ni prezentas la unuan sonraporton pri la 110-a UK en Brno. Komence dum la sabata mateno en la akceptejo ni registris mallongajn raportetojn kun Sonja Zaretskaja el la Kongresa Fako, kun Ionel Onet el la Centra Oficejo de UEA tradicie respondeca pri la Libroservo. Ni gastigis antaŭ nia mikrofono Jiři Caletka el LKK respondecan pro kontaktoj kun amaskomunikiloj kaj Marek Blahuš respondecan pro kontaktoj kun lokaj aŭtoritatoj. Kelkvorte pri la nunjara kongresnumero „Drako de Brno” informis ĝia redaktoro Miroslav Malovec. Fine de la Komitata Kunsido ni invitis antaŭ nian mikrofonon la novan prezidanton de UEA, Fernando Maia. • La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

E_elsendo el la 27.07.2025
[2025-07-28]
https://pola-retradio.org/2025/07/e_elsendo-el-la-27-07-2025/

Podkasto: Ludu en nova fenestro | Elŝutu

En la 1411-a E_elsendo el la 27.07.2025 ĉe www.pola-retradio.org:

• En la hodiaŭa E-elsendo ni prezentas la duan sonraporton pri la 110-a UK en Brno. Kvankam informe ni retrorigardas al la sabata tago en kies fino okazis amase partoprenita Movada Foiro niaj sondokumentoj hodiaŭ ligas al la Solena Inaŭguro de la dimanĉa antaŭtagmezo. Ni prezentas la salutmesaĝon de la reprezentantino de la familio Zamenhof – Margaret Zaleski-Zamenhof, bonvenigajn vortojn de la prezidanto de la Loka Kongresa Komitato, Jiři Tomeček. Pliaj sonscenoj ligiĝas kun la prezento de  nomoj de la novaj Honoraj Membroj de UEA kaj prezento de la konsisto de la nova estraro de UEA: prezidanto Fernando Maia jr, vicprezidantoj Seán Ó Riain kaj So Jinsu, ĝenerala sekretario Aleks Kadar, komitatanoj Gong Xiaofeng, Zdravka Bojĉeva, Miora Raveloharison, Jérémie Sabiyumva kaj François Lo Jacomo. Lakone ni informas pri la dimanĉa Nacia Vespero ĉe la pitoreska Špilberk-burgo prezentante fragmente la muzikcitaĵon el la prezento de la Moravia folkloro. La foto de la kastelo akompanas nian programinformon. • La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

E_elsendo el la 28.07.2025
[2025-07-29]
https://pola-retradio.org/2025/07/e_elsendo-el-la-28-07-2025/

Podkasto: Ludu en nova fenestro | Elŝutu

En la 1412-a E_elsendo el la 28.07.2025 ĉe www.pola-retradio.org:

• En la hodiaŭa E-elsendo ni prezentas la trian sonraporton pri la 110-a UK en Brno. El la bunta programo de la Kleriga Lundo konsistanta el 17 apartaj kontribuoj ni  proksimigas la vortojn de Yves Nevelsteen pri lia prezento dediĉita al temo  „Kial kaj kiel vaste diskonigi E-eventojn por la Eventa Servo de UEA. En la dua bloko ni registris komencan sonscenon el prezento de Marta Ruzza „Demenco kaj Dulingvismo”. • Du sonscenoj estis registritaj ĉe la informstandoj: de la venontjara 111-a UK en Graz, Aŭstrio – kun Norina Schantl kaj de Bahaa E-Ligo – kun Bernhard Westerhoff. • Lunde okazis la disdono de la premio Maertens. El ĉi tiu programo ni prezentas la dankvortojn kaj sinprezenton de Stela Besenyei-Merger, la unua distingito per ĉi tiu nova premio atribuata pro kontribuo al la movada evoluigo. La programinformon akompanas foto el fb prezentanta la laŭreatinon. • La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

E_elsendo el la 29.07.2025
[2025-07-30]
https://pola-retradio.org/2025/07/e_elsendo-el-la-29-07-2025/

Podkasto: Ludu en nova fenestro | Elŝutu

En la 1413-a E_elsendo el la 29.07.2025 ĉe www.pola-retradio.org:

• En la hodiaŭa E-elsendo ni prezentas la kvaran sonraporton pri la 110-a UK en Brno. • Ĉerpante el la riĉa marda programo ni proponas antaŭmikrofonan renkontiĝon kun la Rektoro de Internacia Somera Universitato, profesorino Věra Barandovská-Frank, kiu informas nin pri la komenciĝintaj sesioj de IKU, IKU/AIS kaj prelegoj de la Scienca Kafejo, kiuj startis marde. • El la programo de la nunjara Tago de Lernado ni elektis fragmenton de la prezento de Stela Besenyei-Merger, kiu prezento estis dediĉita al nova podkasto „Radikala Tenero – retaj babiladoj por interkultura lernado kaj internacia interkompreniĝo”. • Marde oni traktis ankaŭ kongresan temon. Sekve do ni prezentas la invitajn vortojn de la reĝisoro de la temo „Esperanto kaj teknologioj kiel pontoj de paco kaj popoloj” el la Solena Inaŭguro, prof. Bengt-Arne Wickström. Ili gravas en la kunteksto de la prilaborota kongresa rezolucio. • Se temas pri koncertoj ni aparte donas la atenton de tiu de Amira CHUN, kiu marde lanĉis sian novan albumon „Nova Vibrado” kaj ni fragmente prezentas ŝian kanzonon „Loĝos mi en verda mondo”. La programinformon akompanas iu el komunaj fotoj de la 110-a UK. Fotis: Jozef Baláž. • La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

E_elsendo el la 30.07.2025
[2025-07-31]
https://pola-retradio.org/2025/07/e_elsendo-el-la-30-07-2025/

Podkasto: Ludu en nova fenestro | Elŝutu

En la 1414-a E_elsendo el la 30.07.2025 ĉe www.pola-retradio.org:

• En la kvina sonraporto pri la 110-a UK en Brno ni informas pri la pasanta ekskursa tago, sed dokumente ni referencas al la alparoloj el la dimanĉa Solena Inauguro. • Ni prezentas la festparoladon de la prezidanto de UEA, Duncan Charters. • El la salutvortoj direktitaj dum la Inaŭguro ni prezentas tiujn de Alessandra Madella transdonitajn en la nomo de Internacia Ligo de Esperantistaj Instruistoj – ILEI. • Ni prezentas aldone la saluton de la vicprezidanto de Akademio de Esperanto, Brian Moon. Li atentigas pri la taskoj de la Akademio kaj invitas por la ĵaŭda publika kunsido. • La programinformon akompanas ĉerpita el fb foto de Mara Timermane pri epizodo el la ekskursa programo al Lednice. • La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

E_elsendo el la 31.07.2025
[2025-08-01]
https://pola-retradio.org/2025/08/e_elsendo-el-la-31-07-2025/

Podkasto: Ludu en nova fenestro | Elŝutu

En la 1415-a E_elsendo el la 31.07.2025 ĉe www.pola-retradio.org:

• En la sesa sonraporto pri la 110-a UK en Brno ni prezentas antaŭmikrofonan renkontiĝon kun Katalin Kováts pri paroligaj kursoj dum la kongresa semajno kaj preparoj al la vendredaj ĉiunivelaj KER-ekzamenoj. • Ni prezentas gratulojn de la prezidanto de la Belartaj Konkursoj, Miguel Fernández, kiujn ni aŭdis en unu el la unuaj programeroj de la ĵaŭda kongresa tago dediĉita al la rezultoj de BK-2025. Pro akustikaj kondiĉoj vi aŭdas la jutuban version de lia mesaĝo. • El la riĉa programero „Libroj de la Jaro”, gvidita de Tim Owen, ni prezentas liajn finajn vortojn pri kelkaj projektoj de EAB. • La nunjaran Fakan Forumon partoprenis dudeko da Fakaj Asocioj kaj por la hodiaŭa raporto ni elektis prezenton de ATEO, kiun faris Anna Löwenstein. • Fine pri la venontjara UK en Graz ni ekscias de la prezidanto de la Aŭstria E-Asocio, Ewald Schick. • La programinformon akompanas ĉerpita el fb foto de Aleksandra Wanatuki pri dumkongresa koncerto de KAJTO. • La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

E_elsendo el la 02.08.2025
[2025-08-02]
https://pola-retradio.org/2025/08/e_elsendo-el-la-02-08-2025/

Podkasto: Ludu en nova fenestro | Elŝutu

En la 1416-a E_elsendo el la 02.08.2025 ĉe www.pola-retradio.org:

• En la sepa sonraporto pri la 110-a UK en Brno ni proponas: • La Kongresan rezolucion sekvintan el la debatoj pri la kongresa temo „Esperanto kaj teknologioj kiel pontoj de paco kaj konfido inter la popoloj” gviditaj de ĝia reĝisoro Bengt-Arne Wickström. • Ni prezentas sonscenon el  aŭkcio okazinta sub la gvido de Michael Boris Mandirola. • Ni transdonas specialan invitmesaĝon de la Loka Kongresa Komitato al la 111-a UK en Graz en 2026, kiun prezentas Philipp Prettenthaler. • Fine el la repertuaro de la Internacia Arta Vespero ni elektis  en la plenumo de Internacia Kongresa Koruso „Dancu… dancu…” kun ekspliko ĉu temas pri slovaka, ĉeĥa aŭ ĉeĥoslovaka popola kanto. • La programinformon akompanas ĉerpita el fb foto de Marija Belošević pri la finalo de Internacia Arta Vespero. • La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Konstanta ekspozicio de polaj poŝtmarkoj
[2025-08-07]
https://pola-retradio.org/2025/08/konstanta-ekspozicio-de-polaj-postmarkoj/

La Muzeo de Poŝto kaj Telekomunikado en Vroclavo estas la unusola en Pollando centro kolektanta kaj protektanta historiajn polajn poŝtmarkojn. Ili atestas pri la funkciado de poŝto sur la polaj teritorioj, inkluzive de Pola Poŝto establita de reĝo Sigismundo Aŭgusto en 1558. La Muzeo de Poŝto kaj Telekomunikado estis establita en 1921 en Varsovio. Ekde 1956 ĝi troviĝas en la historia konstruaĵo de la Ĉefa Poŝtoficejo en Vroclavo. Ekde fino de junio funkcias tie konstanta ekspozicio „Kataloga Kolekto de polaj poŝtmarkoj”. Ĝi prezentas pli ol 5500 poŝtmarkojn, ekde la unua emisiita en 1860. La eksponaĵoj estas grupigitaj kronologie sur albumfolioj en speciale projektitaj vertikalaj ŝrankoj. Apartan lokon havas poŝtmarkoj, kiuj diversmotive neniam estis cirkuligitaj, ekzemple pro preseraroj aŭ faritaj de falsigintoj. La muzeaj kolektoj estas prezentitaj en du fakoj: Filatela kaj dediĉita al la Historio de Poŝto kaj Telekomunikado. En la Muzea Biblioteko troviĝas pola kaj fremda literaturo pri la temo, polaj kaj eksterlandaj revuoj kaj specializaj katalogoj, malnovpresaĵoj kaj manuskriptoj.

El la elsendo 07.08.2025. Legas Maciek – 01′ 33″

--------------------------------------------------------------------------------

La Nacia Legado, la poezio de Jan Kochanowski
[2025-08-07]
https://pola-retradio.org/2025/08/la-nacia-legado-la-poezio-de-jan-kochanowski/

En la 2025-a jaro la 6-an de septembro okazos en Pollando jam la 13-an fojon la Nacia Legado. En sia porokaza mesaĝo la pola prezidenta paro informis, ke ĉi foje temos pri poezio de la pola renesanca poeto Jan Kochanowski. Li estis tradukisto, la kortega poeto de reĝo Stefan Batory, reĝa sekretario de ĉi tiu reĝo kaj ankaŭ de la reĝo Sigismundo la 2-a Aŭgusto. Jan Kochanowski estas taksata kiel unu el la plej elstaraj reprezentantoj de Renesanco en Eŭropo kaj poeto, kiu en la plej signifa grado kontribuis al evoluo de la pola literatura lingvo. Aldonendas, ke la aplikata de li lingvaĵo estas plene komprenebla por la nuntempa leganto. La poeziaĵoj de Jan Kochanowski reflektas profundan enpensiĝon pri la mondo ne sen humora nuanco kaj reflektas la humanismajn ideojn kun matura civitana enzorgiĝo pri la Patrolando. Lia poezio emanas universalajn emociojn kaj travivaĵojn, dank’ al kio ĝi proksimas ankaŭ al nuntempuloj. Verkita per bela lingvaĵo, riĉa je saĝaj konsiloj Kochanowski-poezio formas enorman kronikon de pensoj kaj tradicioj de la iama Respubliko, kiu ligas la generaciojn kaj daŭre estas aktuala. La kulimina momento de la Tago de la Nacia Legado estos la subĉiela evento, dum kiu same la prezidenta paro, kiel ankaŭ profesiaj parolistoj prezentas tiuokaze speciale preparitajn tekstojn. Similaj eventoj lige kun la Tago de la Nacia Legado estas organizataj en la tuta Pollando kaj en la mondo, aparte en centroj flegantaj la polan tradicion. Ekde la komenco al la kampanjo de la Nacia Legado aliĝis esperantistoj tra la mondo, legantaj en organizita maniero, E-tradukojn de la ĉi-rilataj literaturaĵoj.

El la elsendo 07.08.2025. Legas Gabi – 02′ 23″

--------------------------------------------------------------------------------

Interreta monumento omaĝe al infanaj viktimoj en Hiroŝima kaj Nagasaki
[2025-08-07]
https://pola-retradio.org/2025/08/interreta-monumento-omage-al-infanaj-viktimoj-en-hirosima-kaj-nagasaki/

La kontraŭnuklea organizaĵo honorita per Paca Nobelpremio kreis interretan monumenton dediĉitan al 38 mil infanoj mortintaj sekve de la atombomba atako de Usono kontraŭ Hiroŝimon kaj Nagasaki antaŭ 80 jaroj. Ĝia interreta paĝo (Childrenspeacememorial.org) enhavas profilojn de 426 infanoj, inter kiuj 132 estas provizitaj per fotoj. Ĝi priskribas ilian vivon kaj doloron de la transvivintaj proksimuloj. Oni esprimis tiuokaze la konvinkon, ke kundividante ĉi tiujn korskuajn historiojn oni ne sole omaĝas ilian memoron, sed samtempe instigos al agadoj por plene likvidi la nuklean armilaron, kio en la kuntesto de kreskantaj streĉitecoj en la mondo estas ĉiam pli urĝa tasko. Tiel tekstas la deklaro de Internacia Kampanjo por Forigi la Nuklean Armilaon ICAN, kiu en 2017 ricevis Pacan Nobel-premion. Usono faligis la atombombon sur Hiroŝimon la 6-an de aŭgusto 1945 kaj tiam pereis ĉirkaŭ 140 mil personoj. Tri tagojn poste Usono ripetis la atombomban atakon kontraŭ Nagasaki, tiam pereis ĉirkaŭ 74 mil personoj. Multaj personoj transvivis la atomeksplodojn, sed poste mortis pro la postradiadaj sekvoj. Pasintjare Nihon Hidankyo, Japana Konfederacio de Organizaĵoj de la Viktimoj de la Atoma kaj Hidrogena Bombo ricevis Pacan Nobelpremion.

El la elsendo 07.08.2025. Legas Gabi – 01′ 58″

--------------------------------------------------------------------------------

E_elsendo el la 07.08.2025
[2025-08-07]
https://pola-retradio.org/2025/08/e_elsendo-el-la-07-08-2025/

Podkasto: Ludu en nova fenestro | Elŝutu

En la 1417-a E_elsendo el la 07.08.2025 ĉe www.pola-retradio.org:

• En nia komenca kulturkroniko ni informas pri Interreta monumento omaĝe al infanaj viktimoj en Hiroŝima kaj Nagasaki; pri konstanta ekspozicio de polaj poŝtmarkoj en la Muzeo de Poŝto kaj Telekomunikado en Vroclavo; pri la nunjara Tago de la Nacia Legado (06.09) dum kiu estas legotaj tekstoj de la pola renesanca poeto Jan Kochanowski. • En la daŭro de la programo ni retrorigardas al la tagoj de la 110-a UK en Brno kaj informas reference al la Gazetaraj Komunikoj de UEA pri la novaj Honoraj Membroj, anoncitaj dum la Solena Inaŭguro kaj pri esperantistoj honoritaj per Diplomoj pro la Elstara Laboro kaj pro Elstara Arta Laboro, kiuj estis anoncitaj dum la Solena Fermo. • Muzike ni ĉerpas el malnova disko „Japanio kantas por paco” en la kunteksto de la datrevenoj de la ĵeto de atombomboj sur Hiroŝimon kaj Nagasaki. Ni prezentas tradukitan el la franca lingvo kanton de Elizabet’ Barbay,  kiun ŝi prezentis dum la Internacia Arta Vespero. Fine ni prezentas la plenan version de la muzikigita kanto de KAJTO speciale registrita por niaj aŭskultantoj. La teksto aŭtorita de Ewa B. Grochocka akiris la 3-an premion dum la BK-2025. • La programinformon akompanas interreta bildo prezentanta la elstaran renesancan polan poeton, kies tekstoj estos publike laŭtlegataj dum la Tago de la Nacia Legado, la 6-an de septembro. • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

E_elsendo el la 10.08.2025
[2025-08-10]
https://pola-retradio.org/2025/08/e_elsendo-el-la-10-08-2025/

Podkasto: Ludu en nova fenestro | Elŝutu

En la 1418-a E_elsendo el la 10.08.2025 ĉe www.pola-retradio.org:

• En la enkonduka parto de la elsendo ni lakone kaj retrorigarde informas pri kelkaj historiaj eventoj en Pollando kaj la mondo ligitaj kun la 10-a de aŭgusto. En la hodiaŭaj aktualaĵoj ni informas pri debatintaj en Pollando sismologoj, pri sukcesoj de polaj lernantoj en matematika olimpiko en Aŭstralio, pri koncertoj de pola muziko „Focus on Poland” dum Internacia Festivalo en Edinburgo. • En la scienctema rubriko ni okupiĝas pri pneŭmatikoj sur niaj aŭtovojoj kaj kiel rubaĵo en riveroj kaj maroj, estas signifa fonto de mikroplasto. • Retrorigarde ni prezentas du sonscenojn el la Faka Forumo dum la 110-a UK – teknike ne plej kvalitajn –  pri AIS kaj laboro de IFEF. Krome ni mencias nomojn de la nunjaraj premiitoj en la Belartaj Konkursoj de UEA. • Por komunaj muzikaj momentoj ni elektis fragmenton de la kanzono „Vi estas maro” por la teksto de William Auld, kiun kantas J. Seduikyte. La programinformon akompanas reta foto rilatanta al la temo de nia scienca bulteno. • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Ekspertoj pri  rotacia sismologio debatis en Pollando
[2025-08-10]
https://pola-retradio.org/2025/08/ekspertoj-pri-rotacia-sismologio-debatis-en-pollando/

Interncia Laborgrupo pri Rotacia Sismologio okazigas siajn konferencojn ĉiun trian jaron por interŝanĝi spertojn, prezenti la plej novajn atingaĵojn kaj komune serĉi respondojn al defioj de la nuntempa sismologio. Ĉi-foje la konferenco – la 7-a laŭvice – okazis en Politekniko de Opole – la sudokcidenta Pollando. Partoprenis ĝin 50 ekspertoj pri sismologio el Italio, Ĉinio, Hinda Unio, Usono, Francio, Germanio kaj Pollando. La rotacia sismologio akiris apartan signifon post la konferenco en la usona Menlo Park en Kalifornio en 2007. Ĝi esploras ĉiujn aspektojn de rotaciaj grundmovoj rezultantaj el tertremoj, eksplodoj kaj atmosferaj perturboj. Ĝi okupiĝas ankaŭ pri la mezurado de la rotaciaj movoj de konstruelementoj. La ĉi rilataj spertoj de sismologoj havas vastan aplikeblon. Dum la konfereco en Opole estis prezentitaj la esplorrezultoj de pola sciencistoj ligitaj kun la aplikado de dedektoroj/dedektiloj de rotacirapideco por monitori la staton de konstruaĵo. Tio ebligas i.a. lokalizi kaj taksi difektojn en ŝtalbetonaj traboj.

El la elsendo 10.08.2025. Legas Maciek – 01′ 24″

--------------------------------------------------------------------------------

Fokuso al Pollando dum la Edinburga Festivalo
[2025-08-10]
https://pola-retradio.org/2025/08/fokuso-al-pollando-dum-la-edinburga-festivalo/

Komence de aŭgusto – inter la 9-a kaj 11-a de la monato – kadre de la nunjara eldono de Edinburgh International Festival estis planita inaŭguro de la ciklo da koncertoj popularigantaj la polan muzikon Focus on Poland (Fokuso al Pollando) dum la nunjara eldono de la festivalo. Temas pri la unua evento dediĉita al la pola muziko en la 78-jara historio de la festivalo. Edinburgh International Festival ĉiujare prezentas la plej renomajn atingaĵojn koncerne muzikon, operarton, teatron kaj dancon. La nunjara festivaleldono okazas sub la devizo „The Truth We Seek” (La Vero, kiun ni serĉas). Fokuso al Pollando estas parto de la daŭranta ĝis novembro Brita/Pola Sezono 2025, kiu proksimigas al la publikoj en Britio kaj Pollando la plej valorajn aspektojn de la plej interesaj fenomenoj sur la artaj scenejoj de ambaŭ landoj – de filmarto tra teatro kaj vidartoj ĝis dezajno kaj muziko. La eventojn en Pollando organizas British Council kaj en Britio Adam Mickiewicz-Instituto, Instituto de Pola Kulturo kaj British Council.

El la elsendo 10.08.2025. Legas Maciek – 01′ 19″

--------------------------------------------------------------------------------

Matematika sukceso de polaj lernantoj
[2025-08-10]
https://pola-retradio.org/2025/08/matematika-sukceso-de-polaj-lernantoj/

Pollando okupis la 4-an lokon kune kun Japanio en la landa klasifiko de la 66-a Internacia Matematika Olimpiko en Sunshine Coast en Aŭstralio. Polaj lernantoj akiris tri orajn kaj tri arĝentajn medalojn. Similan rezulton kaj la 4-an lokon Pollando akiris antaŭ 50 jaroj en la konkurseldono okazinta en Sovetunio. En la nuna jaro la unuan lokon okupis Ĉinio, sekvis laŭvice Usono kaj la Suda Koreio. Entute oni atribuis 67 orajn medalojn, 103 arĝentajn kaj 145 bronzajn. Estis distingitaj 132 partoprenintoj. La matematikan olimpikon 2025 partoprenis entute 630 personoj el 110 landoj. La unua Internacia Matematika Olimpiko okazis en 1959 en Rumanio, kiam partoprenis ĝin 7 ŝtatoj. Pollando partoprenas ĝin ekde la unua eldono akrinte en ĉi tu periodo 37 orajn, 101 arĝentajn kaj 144 bronzajn medalojn. Venontjare la Internacia Matematika Olimpiko okazos en Ŝanghajo, Ĉinio.

El la elsendo 10.08.2025. Legas Gabi – 01′ 28″

--------------------------------------------------------------------------------

Mikroplasto ĉirkaŭe de ni kaj ene de ni
[2025-08-10]
https://pola-retradio.org/2025/08/mikroplasto-cirkaue-de-ni-kaj-ene-de-ni/

Kiel mikroplaston oni difinas, tiujn plastoerojn, kies diametro ne superas 5 milimetrojn. Ili enhavas toksajn substancojn, kiuj facile traiĝas en la vivajn organismojn. Nun oni konstatas jam la ekziston de signife malpli grandaj plastoeroj kiuj facile estas trablovataj je grandaj distancoj. Ekzemple mikroplaston oni identigis eĉ ĉe Antarkto. Sciencistoj alarmas, ke kun la tempofluo kaj sub la influo de ultraviola radiado, UV-radiado plasto subiĝas al sengradiĝo kreante sekundaran mikroplaston kaj en la prokimiĝantaj jaroj la problemo severiĝos. Mikroplasto kreiĝas dum la elfarado de multaj produktoj i.a. nutraĵpakumoj, elektroniko, aŭtomobiloj, ludiloj, kreditkartoj, vestaĵoj, dentopasto, cigaredoj kaj vizaĝ- kaj korpoŝmiraĵoj kun UV-filtro. Mikroplasto kreiĝas ankaŭ sekve de malrapida malkomponiĝado de boteloj el polietilena tereftalato, alivorte PET-boteloj. Tamen sciencistoj el Missisipi-universitato estas konvinkitaj, ke la plej granda fonto de mikroplasto estas la forfrotiĝantaj pneŭmatikoj. Laŭ ilia artikolo por la reta The Conversation rezultas, ke la veturilaj pneŭmatikoj dum normala veturo laŭe de vojoj eligas en la atmosferon etajn erojn de mikroplasto. Sekve pluvo forfuigas ilin en vojfosaĵojn de kie ili trafas al rojoj, lagoj, riveroj kaj oceanoj. Iuj fiŝspecioj kiel ĉielarka aŭ roja trutoj kaj salmoj formortas ĝuste pro la toksaj kemiaĵoj enestantaj en la eroj de la forfrotiĝantaj pneŭmatikoj. Tiuj eroj el la forfrotiĝantaj pneŭmatikoj ne koncernas nur la akvovivajn organismojn. Laŭ sciencistoj ili konisitgas eĉ 45 procentojn de la tuta mikroplasto en la akvoj kaj sur la tero. Laŭ la plej novaj esploroj rezultas, ke mikroplasto negative influas multajn organojn kiel hepaton, pulmojn, renojn. Kvankam produktantoj de pneŭmatikoj ne scias per kio eblus anstatuigi ilin sciencistoj el Missisipi-universitato serĉas ekologiajn metodoj por transkapti forfrotiĝantajn erojn de pneumatikoj antaŭ ol ili traiĝos en rojojn, riverojn kaj oceanojn. Laŭ ekspertoj la plej grava estas la kreskanta konscio pri la nociveco de mikroplasto kaj la fakto, ke ĉiam pli da sciencistoj cerbumas pri praktikaj manieroj fronti, alivorte solvi ĉi tiun problemon.

El la elsendo 10.08.2025. Legas Barbara – 03′ 36″

--------------------------------------------------------------------------------

E_elsendo el la 15.08.2025
[2025-08-15]
https://pola-retradio.org/2025/08/e_elsendo-el-la-15-08-2025/

Podkasto: Ludu en nova fenestro | Elŝutu

En la 1419-a E_elsendo el la 15.08.2025 ĉe www.pola-retradio.org:

• Komence de la elsendo ni informas pri la  hodiaŭ solenataj en Pollando  Festo de la Polaj Armeaj Fortoj kaj la religita Festo de la Ĉielpreno de la Dipatrino. Ni informas pri la alvoko kiun direktis monakinoj, ke la 14-a de aŭgusto nunjare estu tago de fasto kaj preĝo favore al paco. Ni prezentas alvokon de la Kataluna E-Asocio pri situacio en Gazao. • En la kulturkronika bulteno ni parolas pri la 133-a Historimonumento, kiu fariĝis la Kastela-parka komplekso Książ en la sudokcidenta Pollando; pri 500 matematikaj maŝinoj per kiuj riĉiĝis la Muzeo de la Jagelona Universitato. • Sekve ni prezentas sonscenon el la 110-a UK en Brno, en kiu Aleks Kadar, ĝenerala sekretario informas pri la projekto Almanako anstataŭonta Jarlibron. Ni informas pri la divido de la estraranaj taskoj en la nova, 9-kapa estraro de UEA. • En la hodiaŭa elsendo akompanas nin Kajto per la fragmento de la kanto Frateco el la albumo Sen timo. La programinformon akompanas interreta foto pri unu el la kolekto de historiaj matematikaj maŝinoj, kiu riĉigis la Muzeon de la Jagelona Universitato en Krakovo. • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Plimulto de poloj kontraŭas publikan reklamadon de alkoholaĵoj
[2025-08-20]
https://pola-retradio.org/2025/08/plimulto-de-poloj-kontrauas-publikan-reklamadon-de-alkoholajojplimulto-de-poloj-kontrauas-publikan-reklamadon-de-alkoholajoj/

Pli ol 71 procentoj de poloj deklaras sin por tuteca malpermeso reklami alkoholaĵojn, inkluzive de biero. Pli ol 23 procentoj kontraŭas tion, kaj 5,7 procentoj de havas firman opinion pri la temo. Tio estas la rezultoj de la opinisondado de la Tutlanda Esplorgrupo GrowSpace. La fondaĵo gvidanta la kontraŭalkoĥolan kampanjon „Nul procentoj da vero” deklaras sin por la plena malpermeso reklami alkoholajn dirnkaĵojn, eĉ de nulprocenta biero. La ĉi-speca reklamado ĝiaopinie firmigas drinkemkutimojn kaj faciligas sekve interesiĝon pri alkoholaĵoj altprocentaj. Samtempe privataj televidtacioj en Pollando aparte vespere gvidas premanan reklamadon de biero de iuj konkretaj vendejretoj, en kies reklamoj aperas ne sole plenkreskuloj, sed ankaŭ gejunuloj. Laŭ 47 procentoj de la enketitoj biero fariĝis en Pollando alkohola iniciatpordo por dekkeljaruloj kaj eĉ malpli aĝaj infanoj. En tiu kunteksto la landa konsultanto pri la infana kaj junulara psikiatrio indikas, ke gejunuloj, kiuj antaŭ la 15-a vivojaro komencas aventuron kun la drinkado estas eĉ kvinoble pli multe minacitaj de depresio kaj trioble pli ofte entreprenas memmortigajn provojn.

El la elsendo 20.08.2025. Legas Maciek – 01′ 31″

--------------------------------------------------------------------------------

Budimex kreis la duan Spacon de la Gepatro en Slovakio
[2025-08-20]
https://pola-retradio.org/2025/08/budimex-kreis-la-duan-spacon-de-la-gepatro-en-slovakio/

Budimex, estas la plej granda en Pollando konstrufirmao kiu avanas ankaŭ sur la konstrumerkato en la Centra-Orienta Eŭropo. Ĝia specializo estas infrastrukturaj servoj i.a. rilate la konstruadon kaj konservadon de aŭtovojoj, fervojoj, flughavenoj kaj komercaj konstruaĵoj. Ĝiaj laboroj ne limiĝas al tio. I.a. ĝi fariĝis konata pro siaj porsociaj projektoj. Unu el la ĉi-lastaj, la 45-a Spaco de la Gepatro kreiĝis en kliniko en Slovakio. Temas pri la modernigita edukcentro por infanoj enhospitaligitaj en la kliniko de otolaringologio en la Nacia Instituto de Infanmalsanoj (NÚDCH) en Bratislavo. Temas pri la jam dua projekto realigita en ĉi tiu lando. Pasintjare Budimex kreis la Spacon de la Gepatro en la bratislava kvartalo Vajnory. Ambaŭ inciatoj respondas al realaj bezonoj de pacientoj kaj iliaj familioj, kiuj estadas en hospitaloj troviĝantaj en rekta najbareco de infrastrukturaj projektoj realigataj de Budimex. La Spaco de la Gepatro estas la aŭtora iniciato de Budimex, kiu de pli ol 10 jaroj helpas al infanoj kaj iliaj gepatroj en polaj hospitaloj kaj ekde 2013 realigis kvardekon da tiaj projektoj en Pollando. La akirita sperto kaj iniciatoj ellaboritaj en la lando fariĝis la elirpunkto por similaj iniciatoj eksterlande, kie Budimex realigas investaĵojn. En la ĵus modernigita eduka spaco en la kliniko de Bratislavo kreiĝis koloraj, sekuraj kaj komfortaj salonoj por infanoj same por la lernado kaj antaŭlerneja edukado. Al renovigo estis subigitaj plafonoj, estis restaŭritaj pordoj, kolorigitaj kaj tapetitaj muroj, estis instalita klimatizo. La kliniko estis ekipita per novaj mebloj. La dua Spaco de la Gepatro realigita ekster Pollando estas ekzemplo de tio, ke la modelo de la porsociaj aktivadoj de Budimex estas rekonita ankaŭ eksterlande.

El la elsendo 20.08.2025. Legas Maciek – 02′ 14″

--------------------------------------------------------------------------------

En Pollando la plej malnovaj spuroj de vertebruloj
[2025-08-20]
https://pola-retradio.org/2025/08/en-pollando-la-plej-malnovaj-spuroj-de-vertebruloj/

La plej malnovajn spurojn de la vertebrula moviĝado surtere malkovris polaj esploristoj en la Santakruca Montaro en la suda Pollando. La pli ol 400-milionjaraj fosilioj pruvas, ke la unuajn provojn moviĝi surtere post la forlaso de akvo entreprenis la pulmofiŝoj. Tio okazis 10 milionojn da jaroj antaŭ ol faris tion tetrapodoj, la plej malnovaj plensurteraj kvarpieduloj. La malkovron faris esploristoj el la ŝtata Geologia Instituto, kiun partoprenis profesoro Uchman el la krakova Jagelona Universitato. Publikaĵo pri ilia malkovro aperis en la revuo Scientific Reports. La evoluhistorio de pulmofiŝoj havas proksimume 415 milionojn da jaroj kaj komenciĝis en la mara medio. Kun la tempofluo vertebruloj setliĝis en la ekstermaraj akvoj, kie ili pluvivas ĝis nun kiel grupo relikta. Ilia anatomio dum milionoj da jaroj ŝanĝiĝis en nesignifa grado, tial oni dinifas ilin kiel “vivantajn fosiliojn”. Fosilioj de pulmofiŝoj el la frua Devonio estas tre maloftaj. La unuajn devoniajn fiŝfosiliojn en Pollando proksime al la kastelo Krzyżtopór [kĵiĵtopur] en Ujazd polaj sciencistoj malkovris kaj priskribis en 2016. Tio komencis plurjarajn esplorojn en la regiono. La spuroj de pulmofiŝoj en la Sanktakruca Montaro estis identigitaj kiel Reptanichnus acutori (rampanta pioniro). Ne temas sole pri iliaj naĝiloj, sed pri kompleksa registro de moviĝo dokumentanta la kuntiradon, trenadon de la korpo, ĝiajn spurojn kun vosto kaj eĉ muzelo, kiun la animalo uzis por „ankri sin” en la grudo por altiri la ceteran korpoparton. Ĉi tiun spuron lasis fiŝo moviĝanta en tre malprofunda akvo aŭ eĉ tra sedimento, kun almenaŭ parto de sia korpo elsubakvigita. Dank’ al la 3D-skanado, sciencistoj akiris pli kompletan bildon de la spuroj. Ilian interpreton helpis eksperimentoj kun la moderna pulmofiŝo „Protopterus annectens” el Afriko. Evidentiĝis, ke ĉi tiuj animaloj dum la rampado lasas kompleksajn spurojn – preskaŭ identajn kun tiuj sur devoniaj grejsaj surfacoj en Świętokrzyskie-montaro. La malkovro de polaj sciencistoj elmontras, ke la evoluo kvazaŭ “testis” diversajn manierojn adaptiĝi al la vivo surtere.

El la elsendo 20.08.2025. Legas Barbara – 03′ 09″

--------------------------------------------------------------------------------

Redakcie pri dorlotbestoj, unuavice hundoj
[2025-08-20]
https://pola-retradio.org/2025/08/redakcie-pri-dorlotbestoj-unuavice-hundoj/

Nian hodiaŭan redakcian interparolon de red-inoj Barbara Pietrzak kaj Gabi Kosiarska ni dediĉas al dorlotbestoj, unuavice hundoj. Kaj la temon spronis ĵus katalogita en la Pola Nacia Biblioteko libro el Hector Hodler kolekto „Bela Joe” de Margaret Marshall Saunders , opiniata klasikaĵo de E-literaturo.

El la elsendo 20.08.2025 – 12’56”

--------------------------------------------------------------------------------

E_elsendo el la 20.08.2025
[2025-08-20]
https://pola-retradio.org/2025/08/e_elsendo-el-la-20-08-2025/

Podkasto: Ludu en nova fenestro | Elŝutu

En la 1420-a E_elsendo el la 20.08.2025 ĉe www.pola-retradio.org:

• Hodiaŭ en la redakcia interparolo Barbara kaj Gabi fokusiĝas pri la dorlotbestoj en Pollando, al ŝanĝoj en la ĝenerala sinteno al la bestoj, unuavice hundoj. La temon spronis la E-libro el HH-kolekto pri biografio de hundo „Bela Joe” de Margaret Marshall Saunders. • En la komencaj aktualaĵoj ni informas pri socirilataj projektoj de la pola konstrufirmao Budimex, pri la negativa sinteno de poloj reklami alkoholaĵojn. • En la scienctema rubriko ni informas pri la retrovo de la plej malnovaj spuroj de vertebruloj de antaŭ 400 milionoj da jaroj en la Sanktakruca Montaro (la suda Pollando). • Por komunaj muzikaj momentoj ni elektis fragmenton el la E-versio de la paragvaja kanzono „Indianino”, kiun kantas Neide Barros. La programinformon akompanas reta foto el la loko, en kiu en Sanktakruca Montaro estis malkovritaj la plej malnovaj spuroj de vertebruloj. • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Dek plej bonaj polaj romanoj laŭ Goodreads
[2025-08-25]
https://pola-retradio.org/2025/08/dek-plej-bonaj-polaj-romanoj-lau-goodreads/

Povas ŝajni, ke la pola literaturo priskribanta la lokajn realaĵojn malfacile povas akiri la rekonon sur la internacia areno. Kaj tamen eksterlandaj legantoj volonte prenas en la manojn librojn kreiĝintajn apud Vistulo rimarkante en ili ion pli ol sole malfacile prononceblajn nomojn kaj ekzotikan historion de la lando. Antaŭneloge la rangoliston de la plej bonaj polaj libroj publikigs la informcentro Goodreads. Ĝi reliefe respondas la demandon ĉu poloj verkas mondnivelan literaturon. La unuan lokon en la rangolisto de Goodreads okupis „La Pupo” de Bolesław Prus. La aŭtoro skizas en ĝi la bildon de 19-jarcenta Varsovio kaj samtempe rakontas universalan historion pri nerealigita amo, disreviĝo kaj sociaj tranfromiĝoj. Tiu ĉi romano troviĝas ankaŭ en la E-versio same kiel du aliaj konataj al E-legantoj romanoj de polaj verkistoj – „Solaris” de Stanisław Lem kaj „Quo Vadis” de Henryk Sienkiewicz. Krome la rangolisto de Goodreads listigas romanojn de Bruno Szulz, Aleksander Kamiński, Andrzej Sapkowski kaj Stanisław Mrożek.

El la elsendo 25.08.2025. Legas Maciek – 01′ 17″

--------------------------------------------------------------------------------

Polaj ĵazartistoj dum Expo 2025 Osaka
[2025-08-25]
https://pola-retradio.org/2025/08/polaj-jazartistoj-dum-expo-2025-osaka/

Komence de septembro 2025 inter la 4-a kaj 10-a de la monato renomaj polaj ĵazartistoj prezentiĝos dum la Semajno de Pola Kulturo organizata dum la monda ekspozicio Expo 2025 Osaka. Sian muzikon prezentos EABS aŭ establita de Kuba Więcek kvarteto Hoshii sukcese ligantaj ĵazon influitan de elektroniko, rapo kaj alternativa muziko. Ludos Maciej Obara Quartet kaj Tomasz Chyła Quartet kaj aliaj artistoj i.a. Paulina Przybysz surprizinta pasintjare per la disko „Insides”, prezentanta muzikforme diversajn bildojn de ĵaz kasikaĵoj. Iliaj koncertoj okazos en apudtokia klubo Blue Yard, en Space 14 kaj Umeda Club Quatro. Krome en la Pola Pavilono de Expo 2025 dum la tuta semajno aŭdiĝos 30-minutaj recitaloj. Unu el la plej gravaj momentoj de la evento „Ĵazforumo el Pollando en Japanio” estos la premiero de la speciale komponita por la Semajno „Konĉerta suito” de Nikola Kołodziejczyk, kiun plenumos ĉiuj polaj artistoj invititaj al Japanio. La speciala gasto estos Tomohiro Ishii, la pasintjara laŭreato de la 3-a premio en Interacia Violonista Ĵazkonkurso, kies patrono estas Zbigniew Seifert. Post la Ĵazforumo en Osako pliaj koncertoj de polaj ĵazartistoj okazos ankaŭ en Tokio.

El la elsendo 25.08.2025. Legas Barbara – 01′ 45″

--------------------------------------------------------------------------------

La konstruado de la Muzeo de I.Mitoraj en Pietrasanta progresas
[2025-08-25]
https://pola-retradio.org/2025/08/la-konstruado-de-la-muzeo-de-i-mitoraj-en-pietrasanta-progresas/

En Pietrasanta en Toskanio finiĝas la konstrulaboroj de la Muzeo de Igor Mitoraj. Estas entreprenataj klopodoj, ke la unua muzeo de la pola artisto mortinta en 2014 – dum jaroj vivanta kaj laboranta en la urbeto, ĝia honora civitano, tie sepultita – estu malfermita ĝis la jarfino. Moderna, vitrumita blanka sidejo de la muzeo de la alte taksata en Italio artisto kreiĝis en la loko, kie troviĝis merkathalo konstruigita en la 60-aj jaroj. Ĝi konservas en modernigita formo la originalan arktekturan strukturon. La muzeo najbaras kun la historia urbocentro, difinata „malgranda Ateno” pro la fakto, ke en la regiono en kiu estas elfosata la fama Karara-marmoro laboris multaj skulptistoj. La Muzeo financita i.a. de la itala kulturministerio laŭ la lokaj amaskomunikiloj altigos aldone pli grandan internacian dimension de Pietrasanta. Igor Mitoraj famas pro siaj multaj monumentecaj skulptaĵoj, prezentitaj en pluraj ekspozicioj de la mondo. Ĝis oktobro nunjare liaj skulptaĵoj estas ekspoziciataj diversloke en la itala Sirakuzo, Sicilio.

El la elsendo 25.08.2025. Legas Barbara – 01′ 32″

--------------------------------------------------------------------------------

E_elsendo el la 25.08.2025
[2025-08-25]
https://pola-retradio.org/2025/08/e_elsendo-el-la-25-08-2025/

Podkasto: Ludu en nova fenestro | Elŝutu

En la 1421-a E_elsendo el la 25.08.2025 ĉe www.pola-retradio.org:

• Dimanĉe en Piotrków Trybunalski finiĝis kongreso de polaj esperantistoj. La partopreninta ĝin, red. Maciej Jaskot antaŭ nian mikrofonon invitis la novelektitan sekretarion de PEA, Zofia Śmistek. Ŝi parolas pri la stato de la organizo kaj informas pri la novelektitaj estraranoj. • En la kulturkronika bulteno ni informas pri la proksimiĝantaj al la fino konstrulaboroj en Pietrasanta de la muzeo de Igor Mitoraj; pri dek plej bonaj polaj romanoj laŭ Goodreads; pri polaj ĵazartistoj koncertontaj komence de septembro kadre de la Semajno de la Pola Kulturo dum Expo 2025 en Osaka. • En la E-komunuma segmento ni adiaŭe informas pri la forpasinta konata finna esperantistino, Raita Pyhälä, Saliko. • Hodiaŭ ni proponas krome Leterkestan Renkontiĝon, en kiu i.a. ni prezentas la sonmesaĝon de Jos Wichman el Nederlando. • En la hodiaŭa elsendo akompanas nin ĵazstile AI-kantistino Ljuda Lapatto per la kanzono „Kial mi kantas”. En la plenumo de Kaŝi ni reaŭskultas kanzonon pri lilakoj (siringoj) en Varsovio. La programinformon akompanas interreta foto prezentanta la ne plu vivantan polan skulptiston Igor Mitoraj ĉe unu el la verkoj. Lia muzeo laŭplane estos malfermita en la itala Pietrasanta ĝis la jarfino. • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

11 sciencistoj revenis al Pollando daŭrigi siajn esplorlaborojn
[2025-08-30]
https://pola-retradio.org/2025/08/11-sciencistoj-revenis-al-pollando-daurigi-siajn-esplorlaborojn/

11 sciencistoj, kiuj dum jaroj laboris en eksterlandaj esplorinstitucioj revenas nun al Pollando por daŭrigi siajn karierojn. Ebligas tion al ili la programo de la Nacia Agentejo por Studenta Interŝanĝo „Polaj revenoj”. Laŭreatoj de la nunjara, la 8-a jam programeldono revenis el Usono, Finnlando, Svedio, Francio, Germanio, Danlando, Nederlando, Kanado kaj Italio. Ili reprezentas diversajn sciencbranĉojn i.a., fizikajn kaj kemiajn sciencojn, medicion, sciencojn pri la tero kaj medio, biologion, historion, matematikon, komputilajn sciencojn kaj informadikon. Plej multaj, ĉar eĉ kvin laboros en la Varsovia Universitato, krome en la Min-Fandindustria Akademio en Krakovo, en la Politekniko de Vroclavo, en Adam Mickiewicz-universitato en Poznano, en Jagelona Universitato en Krakovo kaj krome en la Matematika Instituto kaj Instituto pri la Fizika Kemio de la Pola Sciencakademio. La programo „Polaj Revenoj” celas logi elstarajn polajn sciencistojn reveni al Pollando kaj tie realigi siajn sciencajn projektojn, kio firmigas la sciencan potencialon de la lando. Ĝis nun dank’ al la programo „Polaj revenoj” la Nacia Agentejo por Studenta Interŝanĝo financis programprojektojn de 81 laŭreatoj, kiuj realigas siajn esplorojn en 28 polaj altlernejoj kaj esplorinstitutoj.

El la elsendo 30.08.2025. Legas Maciek – 01′ 38″

--------------------------------------------------------------------------------

Protekti la eksterajn limojn de la Eŭropa Unio
[2025-08-30]
https://pola-retradio.org/2025/08/protekti-la-eksterajn-limojn-de-la-europa-unio/

Pollando, Finnlando, Latvio, Litovio kaj Estonio turnis sin al la Eŭropa Komisiono grandigi rimedojn por protekti la eksterajn limojn de la Unio, kiuj certigu plifortigon de aviadaj gvatsistemoj kaj dron- kaj kontraŭdrona povo. Ĉiuj ĉi landoj – en sia mesaĝo al Henna Virkkunen, la vicprezidanto de la Eŭropa Komisiono kaj al Magnus Brunner ,la unia komisaro pri internaj aferoj kaj migrado – atentigis, ke de pli ol 4 jaroj ili luktas kontraŭ hibridaj minacoj flanke de Belorusio kaj Rusio. Ili reliefigis la sekvojn de la rusa milito kontraŭ Ukrainion en la fomo de centoj da miloj da viktimoj kaj milionoj da rifuĝintoj/enmigrantoj. Tio kaŭzis gravajn defiojn, se temas pri sekureco de la tuta Eŭropo. Laŭ la subskribintoj la orienta flanko de la Unio fariĝis la testotereno por ĉiam pli aktivaj hibridaj agadoj, en kiuj estas uzataj enmigrantoj, ciberatakoj, bruligoj, sabotado de la krtika infrastrukturo kaj perfortado de la aerspacoj.

El la elsendo 30.08.2025. Legas Barbara – 01′ 30″

--------------------------------------------------------------------------------

Ĝelo kontraŭ gravaj vundoj el 3D
[2025-08-30]
https://pola-retradio.org/2025/08/gelo-kontrau-gravaj-vundoj-el-3d/

Sciencistoj el la Centro pri Medicino de Katastrofoj kaj Traŭmatologio el la Universitato en Linköping, Svedio prilaboris ĝelon kun vivantaj ĉeloj. Eblas ĝin injekti aŭ 3D-presi por krei haŭtenplantaĵon. Iliaj studoj ĉe musoj elmontras, ke ĉi tio povus fariĝi nova kuracmetodo kaze de pezaj vundoj, i.a. brulvundoj. La haŭto en la sana organismo rolas kiel bariero protektanta la korpon disde la ekstera mondo. Lezo de ĝi sekve de ampleksaj brulvundoj elmetas la organismon je vivminaco. La aktuale farataj haŭtotransplantoj plej ofte koncernas eksteran, maldikan surfacon de la hauto, t.e. epidermon, kiun formas prinicpe unu ĉelospeco. Tio alkondukas al kreiĝo de seriozaj cikatraĵoj Sub la epidermo troviĝas pli kompleksa strukturo – la dermo, enhavanta sangajn vaskulojn, nervojn, harfoliklojn kaj strukturojn dank’ al kiuj la haŭto estas elasta. Malofte eblas transplanti dermon, ĉar tiukaze necesus preni la samgrandan histon kiel la vundo mem. La dermostrukturo estas tiom komplika, ke homo ne kapablas kreskigi ĝin en la laboratoriaj kondiĉoj, des pli ke ni eĉ ne konas plene ĝian konsisiton. La baza konstruelemento de la dermo estas fibroblastoj, konektiva histo, kiujn eblas facile preni el la organismo kaj obligi en laboratoriaj kondiĉoj. Svedaj esploristoj kultivis ĉi tiujn fibroblastojn sur mikroskopaj, poraj gelatenaj globetoj, similaj al la haŭta kolageno. Tamen aperis problemo, ĉar post ilia enverŝo en la vundon, evidentiĝis ke ili ne lokiĝas firme. Solvon oni trovis post ilia mikso kun hialurona acidbazita ĝelo kaj fine ligo pere de la tiel nomata “klaka” kemio. La ĝelo karakteriziĝas per aparta propreco: ĝi fariĝas likva sub delikata premo, do ebals ĝin apliki per injektilo. Poste la ĝelo denove densiĝas. Eblas ĝin ankaŭ 3D-presi kun enestantaj en ĝi vivantaj ĉeloj. En la eksperimento oni enplantis sub la haŭton de musoj etajn 3D-e produktitajn disketojn. Evidentiĝis, ke la ĉeloj transvivas kaj produktis substancojn necesajn por elformi dermon. Kreiĝas en ĝi krome sangovaskuloj, kio estas ŝlosila por la fina rezulto. Laŭ Johan Junker, esploristo kaj docento pri plastika kirurgio, kiu gvidis la projekton, temas pri tre promesoplena materialo.

El la elsendo 30.08.2025. Legas Barbara – 03′ 28″

--------------------------------------------------------------------------------

Interparolo kun Stela Besenyei-Merger
[2025-08-30]
https://pola-retradio.org/2025/08/interparolo-kun-stela-besenyei-merger/

Nia antaŭmikrofona gasto estas la renkontita dum la 110-a UK en Brno Stela Besenyei-Merger , laŭreatino de la unua Maertens-premio pro siaj originalaj, inspiraj kaj plurflankaj kontribuoj al la organiza kaj kultura vivo de la Esperanto-movado. Ni interparolas kun ŝi pri diversaj facetoj de ŝia aktivado i.a. esploroj pri denaskuloj en la E-komunumo, Bobelarto kaj ŝia plej nova projekto, podkasto „Radikala Tenero”.

Interpaprolis red. Barbara Pietrzak

El la elsendo 30.08.2025 -14′ 18″

--------------------------------------------------------------------------------

E_elsendo el la 30.08.2025
[2025-08-30]
https://pola-retradio.org/2025/08/e_elsendo-el-la-30-08-2025/

Podkasto: Ludu en nova fenestro | Elŝutu

En la 1422-a E_elsendo el la 30.08.2025 ĉe www.pola-retradio.org:

• Nia hodiaŭa antaŭmikrofona gasto estas Stela Besenyei-Merger, laŭreatino de la unua Maertens-premio pro siaj originalaj, inspiraj kaj plurflankaj kontribuoj al la organiza kaj kultura vivo de la Esperanto-movado. Ni interparolas kun ŝi pri diversaj facetoj de ŝia aktivado i.a. esploroj pri denaskuloj en la E-komunumo, Bobelarto kaj ŝia plej nova projekto, podkasto „Radikala Tenero”. • En la komencaj aktualaĵoj ni informas pri petpostulo de kvin ŝtatoj al EU grandigi rimedojn por protekti la eksterajn limojn de la Unio; pri revenantaj al Pollando sciencistoj daŭriogontaj tie siajn esplorojn kadre de la programo Polaj Revenoj. • En la scienctema rubriko ni traktas esplorojn de svedaj sciencistoj, kiuj prilaboris promesoplenan ĝelon por seriozaj vundoj, inkluzive de brulvundoj. • Por komunaj muzikaj momentoj ni elektis fragmenton de la E-kanzono „La rakonto” kiun kantas  Valentina Cancino. • La programinformon akompanas reta foto pri cikonioj, kiuj jam grupiĝas por la forflugo al Afriko, kio atentigas, ke la somero post kelkaj semajnoj finiĝos. • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Mito de Dangun Wanggeom: La fondiĝo de Koreio
[2025-09-05]
https://pola-retradio.org/2025/09/mito-de-dangun-wanggeom-la-fondigo-de-koreio/

Ĉi-foje ni eksciis pri Mito de Dangun Wanggeom: La fondiĝo de Koreio. Ĉi-foje la rakontatan historion akompanas la teksto. Teksto. ….. La teksto skribita helpe de AI

La Miton prezentas Haesim Park – Tamara.

El la elsendo 05.09.2025 – 03’ 37’’

--------------------------------------------------------------------------------

E_elsendo el la 05.09.2025
[2025-09-05]
https://pola-retradio.org/2025/09/e_elsendo-el-la-05-09-2025/

Podkasto: Ludu en nova fenestro | Elŝutu

En la 1423-a E_elsendo el la 05.09.2025 ĉe www.pola-retradio.org:

• Hodiaŭ ni invitas vin al la loko multnombre vizitata de turistoj interesiĝantaj pri historio de la 2-a mondmilito, la tiel nomata Wilczy Szaniec (lupa remparo), komplekso de bunkroj de Hitler kaj lia stabo en la norda Pollando. • Post la feria paŭzo ni revenas al la prezentado de kontribuoj de niaj aŭskultantoj ligitaj kun la kulturo, historio, eventoj de iliaj devenlandoj. Hodiaŭ Haesim PARK – Tamara el Koreio prezentas miton pri Dangun Wanggeom, tio estas pri la kreiĝo de Koreio. • En la kulturkronika bulteno ni informas pri ekspozicio prezentanta ligojn inter Pollando kaj la 750-jariĝanta Amterdamo; pri juna pola pianisto invitita ludi en Carnegie Hall; pri suiseki-arto prezentata en la krakova Manggha-muzeo. • En la E-komunuma segmento ni informas pri la sciencaj premioj atribuitaj dum la 110-a UK. • Ni memorigas pri la okazonta sabate, la 6-an de septembro Tago de la Nacia Legado, al kiu de jaroj kontribuas esperantistoj. Al la komuna legado pere de eventa servo invitas Kroata Esperantista Unuiĝo, kiu denove aliĝas al la Pola (Inter)Nacia legado. Dum ĝi oni legos poemojn de renoma pola renesanca poeto Jan Kochanowski (1530-1584) – https://eventaservo.org/e/8acde4 . • En la hodiaŭa elsendo akompanas nin muzike Ĵomart kaj Nataŝa per la kanzono „Se vi amas”, premiere plenumita dum ARKONES-2015, kaj Amira Chun, kiu fragmente kantas sian originalan kanton힘내라, 맑은물, „Estu kuraĝa, pura akvo!” . La programakompana reta foto rilatas al la ekspozicio pri la arto prezenti ŝtonojn – suiseki. • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Juna pola pianisto, Michał Tokarczyk koncertos en Carnagie Hall
[2025-09-05]
https://pola-retradio.org/2025/09/juna-pola-pianisto-michal-tokarczyk-koncertos-en-carnagie-hall/

Michał Tokarczyk, talenta juna pianisto el la komunumo Dywity apud Olsztyn en la nordorienta Pollando, diplomito de la loka komunuma Muzika Lernejo, akiris la 2-an lokon en la prestiĝa konkurso V AEGIO International Piano Competition en Eŭropo. Sekve li ludis en la koncerto de laŭreatoj en Vieno kun reprezentantoj de Usono, Ĉinio, Aŭstrio kaj Pollando. Tio estas plia sukceso de la 13-jaraĝa artisto, kiu triumfis nunjare ankaŭ en Golden Classical Music Awards, en kiu li gajnis la 1-an lokon en sia aĝgrupo. Kiel premio estis al li atribuita la ebleco koncerti en la fama Carnagie Hall en Novjorko. Koncertis tie i.a. Piotr Czajkowski, Maria Callas, Leonard Bernstein, kaj ankaŭ The Beatles. Aktuale okazas en ĝi ĉirkaŭ 250 muzikeventoj jare. Por multaj junaj muzikistoj temas pri la scenejo, kiu malfermas pordon al internacia kariero.

El la elsendo 05.09.2025. Legas Maciek – 01′ 04″

--------------------------------------------------------------------------------

Suiseki en la krakova Muzeo Manggha
[2025-09-05]
https://pola-retradio.org/2025/09/suiseki-en-la-krakova-muzeo-manggha/

Ŝtono akompanas homon ekde la pratemo kiel konstruelemento, armilo, sparkilo ebliganta akiri fajron. Tamen levante ŝtonon de la tero eblas rimarki ion pli – monton, akvofalon. Ŝtono vekanta imagon pri monto aŭ vico da montopintoj, estas unu el la plej popularaj formoj de la japana arto suiseki. Ĝis la 5-a de oktobro nunjare eblas konatiĝi kun ĝi en la Krakova Muzeo Manggha. Suiseki devenas el Ĉinio kaj konsistas en la arta prezento de ŝtonoj, kiuj, laŭ sia formo aŭ surfaca bildo, spegulas la ĉirkaŭantan panoramon kaj aliajn naturformojn. En Japanio suiseki havas longan historion, ekde la epoko Kamakura (1192-1333). Ŝatantoj kaj kolektantoj de la tradicia japana arto ne tiom interesiĝas pri la devenepoko de la ŝtono, kiom pri ĝia surfaco, vekanta asociaciojn kun naturfenomenoj, bestoj aŭ konstruaĵoj. La internacia ekspozicio en la Muzeo Manggha estas dividita en du partojn. En la unua estas prezentita kolekto de la pola-ĉeĥa-slovaka grupo San Seki, kiu celas instrui kaj popularigi la japanan arton. Tie la vizitanto, moviĝante tra matoj, konatiĝas kun la japana arto prezenti ŝtonojn. En tiu parto ĉiuj ŝtonoj devenas el Eŭropo. En la dua parto de la ekspozicio eblas rigardi la unuan nacian ekspozicion de suiseki. Formas ĝin ŝtonoj el interalie Japanio kaj Italio trovitaj de kelkaj polaj kolektanoj. En Eŭropo suiseki havas mallongan historion, kiu komenciĝis en la 1980-aj jaroj. En Pollando ĝi evoluis paralele al la arto bonsai, tio estas miniaturigitaj arboj kultivataj en potoj. La polaj suiseki la unuan fojon estis prezentitaj en Japanio pasintjare. La ekspozicion kompletigas pentraĵoj de Aleksander Sikora kiu en siaj tolaĵoj traktas la temon „ŝtono”.

El la elsendo 05.09.2025. Legas Gabi – 02′ 42″

--------------------------------------------------------------------------------

Polaj spuroj en Amsterdamo
[2025-09-05]
https://pola-retradio.org/2025/09/polaj-spuroj-en-amsterdamo/

Amsterdamo nunjare solenas la 750-jariĝon. Al la pli ol 700-jara komuna historio de Pollando kaj Amsterdamo referencas la tiuokaza ekspozicio „Polaj spuroj en Amaterdamo”. Ĝi estis pretigita de la fondaĵo Polish Culture NL kaj funkcias ĝis la 21-a septembro en la historia preĝejo Keizersgrachtkerk. Ĝi dokumentas la plurjarcentajn kaj plurdimensiajn ligojn de Pollando kaj Amsterdamo, de komercado per sukceno kaj ligno, tra polaj spuroj kaj inspiroj en la pentroarto de Rembrandt, tra la agado de la pola komercisto kaj historiisto Stanisława Lubienieckiego ĝis helpo de polaj soldatoj en liberigo de Nederlando dum la 2-a mondmilito. La ekspozicio traktas ankaŭ polaj arkitekturajn spurojn en Amsterdamo. Temas pri Hotel Krasnopolsky aŭ Teatr Tuschiński, kun kiuj eblas konatiĝi pli proksime dum la akompanaj al la ekspozicio organizitaj promenoj tra la urbo.

El la elsendo 05.09.2025. Legas Barbara – 01′ 23″

--------------------------------------------------------------------------------

E_elsendo el la 10.09.2025
[2025-09-10]
https://pola-retradio.org/2025/09/e_elsendo-el-la-10-09-2025/

Podkasto: Ludu en nova fenestro | Elŝutu

En la 1424-a E_elsendo el la 10.09.2025 ĉe www.pola-retradio.org:

• En nia hodiaŭa elsendo ni retrorigardas al la someraj UK-tagoj prezentante nian interparolon kun unu el la novaj Honoraj Membroj de UEA, Zsófia Kóródy. Ŝi parolante pri sia e-ista agado mencias i.a. solenotan 50-jariĝon de sia esperantisteco. • En la komencaj aktualaĵoj ni informas pri la lastnokta dronatako kontraŭ Pollandon; pri daŭra avana loko de Pollando en la pomproduktado; pri la demando ĉu la ukraina fariĝos la dua fremda lingvo en polaj lernejoj. • En la scienctema rubriko ni traktas sukcesojn de polaj lernantoj, kiuj revenis kun medaloj post la Olimpiko pri Astronomio kaj Astrofiziko en Mumbajo. • Kelkan spacon ni donas al literaturo informante pri la 9-a tradukkonkurso LUCIJA BORČIĆ, al kiu eblas kontribui ĝis 28.09.2025 ĉe hes.keu@gmail.com . Ni prezentas la rezultojn de la 4-a INK-konkurso anoncitajn dum la 110-a UK. Fine ni prezentas la poeziaĵon de Tiberio Madonna „Somero en la kampoj” el la paĝo de la fb-a grupo E-literaturo kaj muziko. • Por komunaj muzikaj momentoj ni elektis fragmenton de la E-kanzono “La amo sorĉa kiel sonĝ’”, kiun plenumas Attila Schimmer. Ĝi rivalas inter 10 kantoj en la 54-a kantoparado de Heinz-Wilhelm Sprick. La rezultoj estos konataj merkrede vespere. Nian programinformon akompanas interreta foto pri pomoj, grava pola eksporta produkto. • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Pollando daŭra ĉampiono en la produktado kaj eksportado de pomoj
[2025-09-10]
https://pola-retradio.org/2025/09/pollando-daura-campiono-en-la-produktado-kaj-eksportado-de-pomoj/

Plimulto de pomoj vendataj en la Eŭropa Unio devenas el Pollando, kiu estas ilia ĉefa produktanto en Eŭropo kaj apartenas al la monda avangardo. Antaŭas ĝin landoj multe pli grandaj, kiel Ĉinio, Usono kaj Turkio. Laŭ Eurostat en 2024 Pollando liveris 4,1 milionojn da tunoj da pomoj en la tuta Unio (ne konsiderante citrusojn, vinberojn kaj fragojn). Tio donis al ĝi la trian lokon en la fruktoproduktado post Italio kaj Hispanio. Tamen eĉ 29 procentoj de ĉiuj produktitaj en la Unio pomoj devenas el Pollando. Italio respondecas pro 21 procentoj, kaj Francio pro 17 procentoj da pomoj sur la unia merkato. Ĉiuj ceteraj uniaj landoj kune produktas ne multe pli ol Pollando mem. Unu jaron pli frue, en la 2023-a, Pollando en la monda skalo okupis la 4-an lokon en la rangolisto de la plej grandaj pomproduktantoj kun la rezulto de 3,89 milionoj da tunoj. Superis ĝin Turkio kun pli ol 4,5 milionoj da tunoj da pomoj kaj Usono kun pli ol 5 milionoj da tunoj. Tamen preskaŭ la duonon de la monda pomproduktado en 2023 liveris Ĉinio. La sukceso de Pollando en la eŭropa pomproduktado ligiĝas kun la hortikultura tradicio, konvena klimato kaj eksporta loĝistiko. Dank’ al tio polaj pomoj atingas ne nur la tablojn en la tuta Eŭropo, sed ankaŭ forajn eksterlandajn merkatojn.

El la elsendo 10.09.2025. Legas Milada – 02′ 10″

--------------------------------------------------------------------------------

Ĉu la ukraina, kiel fremda lingvo en polaj lernejoj
[2025-09-10]
https://pola-retradio.org/2025/09/cu-la-ukraina-kiel-fremda-lingvo-en-polaj-lernejoj/

Ekde la eksplodo de la militkonflikto en Ukrainio, Pollando akceptis milionojn da ukrainaj civitanoj, inkluzive de infanoj. En la komenco ukrainaj lernantoj devis lerni la polan lingvon en lernejoj, en klasoj kun polaj lernanoj. Ili ricevis subtenon de interkulturaj asistantoj. Ekde la 1-a de septembro 2024 rilate la infanojn de ukrainanoj, legale loĝantaj en Pollando koncernas – same kiel la polajn infanojn – lernodevo. Ĵus en la sociaj portaloj aperis postulo de la ukraina ambasadoro en Pollando Wasyl Bodnar, ke en la polaj lernejoj estu instruata la ukraina, kiel la dua fremda lingvo. Reage la aferprezentanto de la pola Ministerio por la Eksterlandaj Aferoj, Paweł Wroński memorigis, ke kvankam en la pola eduksistemo estas solvoj, kiuj tion allasas, sed la instruado de la ukraina kiel la fremda lingvo, apartenas al la kompetentoj de direktoroj kaj kuratoroj konforme al la lokaj bezonoj.

El la elsendo 10.09.2025. Legas Barbara – 01′ 23″

--------------------------------------------------------------------------------

Internacia Olimpiko pri Astronomio kaj Astrofiziko kun polaj laŭreatoj
[2025-09-10]
https://pola-retradio.org/2025/09/internacia-olimpiko-pri-astronomio-kaj-astrofiziko-kun-polaj-laureatoj/

Meze de aŭgusto en Mumbajo en la Hinda Unio okazis Internacia Olimpiko pri Astronomio kaj Astrofiziko, kiun partoprenis 300 el la plej bonaj junaj astronomoj kaj astrofizikistoj el 63 landoj. Pollandon reprezentis kvin junuloj Kinga Wysocka, Jasmina Nurković, Antoni Gazda, Dawid Chudzik kaj Artur Ziółkowski, laŭreatoj de la landa Astronomia Olimpiko organizata de la Silezia Planedario. Iliaj taskoj estis tre komplikaj postulante de ili ĉiuflankajn konojn. Dum kvin horoj necesis solvi problemojn ligitajn kun Hawking-radiado, evoluo de la steloj, kvazaroj, neŭtronaj steloj kaj misteroj de la hinda kalendaro. Poloj revenis kun multaj medaloj. La oran akiris Dawid Chudzik el Varsovio, la arĝentajn Jasmina Nurković el Szczecin kaj Artur Ziółkowski el Bydgoszcz. La bronzan medalon ricevis Kinga Wysocka el Gdynia. Kiel la unusola, la 17-jaraĝa polino, aperis sur la prestiĝa listo de „Time”, kiel Knabino de la Jaro 2025. Ŝi ĉi-jare brile sukcesis en internacia abiturienta ekzameno akirinte bonegajn poentojn 40/45. En aŭgusto Kinga Wysocka estis inaŭguronta studojn pri aerspaca inĝenierado en Embry-Riddle Aeronaŭtika Universitato en Daytona Beach, Florido, unu el la plej famaj altlernejoj pri kosma inĝenierado. Jam antaŭe ŝi estis en kontakto kun profesoroj, kun kiuj ŝi kunlaboros pri sciencaj projektoj. Kinga Wysocka planas sciencan karieron ligitan kun hibridaj raketoj kaj fueloj kun negranda mediinfluo. Pollando apartenas al la grupo de landoj-establintoj de la Internacia Olimpiko de Astronomio kaj Astrofiziko. Ĝi estas unu el malmultaj landoj, kiuj jam du fojojn gastigis la Olimpikon en la jaroj 2011 kaj en 2023.

El la elsendo 10.09.2025. Legas Gabi – 02′ 33″

--------------------------------------------------------------------------------

Kun Zsófia Kóródy, unu el la plej novaj Honoraj Membroj de UEA
[2025-09-10]
https://pola-retradio.org/2025/09/kun-zsofia-korody-unu-el-la-plej-novaj-honoraj-membroj-de-uea/

En nia hodiaŭa elsendo ni retrorigardas al la someraj UK-tagoj prezentante nian interparolon kun unu el la novaj Honoraj Membroj de UEA, Zsófia Kóródy . Ŝi parolante pri sia e-ista agado mencias i.a. solenotan 50-jariĝon de sia esperantisteco.

Interparolis red. Barbara Pietrzak

El la elsendo 10.09.2025 – 05′ 13″

--------------------------------------------------------------------------------

E_elsendo el la 15.09.2025
[2025-09-15]
https://pola-retradio.org/2025/09/e_elsendo-el-la-15-09-2025/

Podkasto: Ludu en nova fenestro | Elŝutu

En la 1425-a E_elsendo el la 15.09.2025 ĉe www.pola-retradio.org:

• Hodiaŭ ni proksimigas la novan prezidantinon de la Konsilio de Kunordigantoj de Naciaj Antarktaj Programoj, COMNAP – Agnieszka Kruszewska. • En la kulturkronika bulteno ni informas pri interesa ekspozicio dediĉita al Nikifor, ĉiam pli fama eksterlande, pola naiva pentristo; pri Arĝenta Fajfilo 2025 por Tomasz Kalisz, pola orgenludisto, lekcianto, komponisto; pri la unua biblioteko en la metroo-stacio en Varsovio, la t.n. metroteko. • En la E-komunuma segmento ni prezentas la alvokon de Anatolij Ionesov partopreni la eventon LA INTERNACIAJ LETERTAGOJ 2025 “Vorto pri Samarkando: la urbo, pri kiu oni ŝatas pensi, revi kaj paroli”: imps86@yahoo.com . • En la hodiaŭa elsendo akompanas nin muzike Valentina Cancino prezentanta la kanton La Rakonto. La programakompana reta foto prezentas iun el la bildoj de Nikifor. • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D Interalie pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj; eblas transsalti al iu serĉata fragmento de la elsendo.

--------------------------------------------------------------------------------

Metroteka – la unua biblioteko en metroo
[2025-09-15]
https://pola-retradio.org/2025/09/metroteka-la-unua-biblioteko-en-metroo/

Varsovio aldoniĝis la 4-an de septembro al tiaj urboj kiel Novjorko, Pekino aŭ Singapuro, malferminte la unuan urbobibliotekon en metroo. Tiuloke kruciĝos en la ĉiutaga vivo de varsovianoj literaturo, kulturo kaj teknologio. La legantoj disponas pri 16 mil libroj ekde novaj eldonaĵoj, tra romanoj kaj biografioj, gvidlibroj, publikaĵoj ligitaj kun Varsovio, konsillibroj ĝis la infana kaj junulara literaturo. La biblioteko spaco estas dividita por infanoj kaj por plenkreskuloj. Ĉiu garantias komforton. Funkcias ripozospaco, eblas uzi tekokomputilojn. Unika elemento de Metroteka estas la sengrunda kultivado de plantoj, dank’ al la artefarita lumo. Verdaj kaj aromaj aranĝaĵoj el floroj kaj kuracherboj donas al la interno freŝecon kaj agrablan etoson. La varsovia Metroteko ne limiĝas al la libropruntado. Ĝi estas kultureduka centro, la spaco por aŭtoraj renkontiĝoj, ekspozicioj, laborrenkontoj. Multmedia interaktiva ekrano ebligas la organizadon de modernaj lecionoj kaj prezentoj. La malferma formulo de la Metroteko certigas, ke temas pri loko por ĉiu.

El la elsendo 15.09.2025. Legas Milada – 01′ 47″

--------------------------------------------------------------------------------

Unikaj tolaĵoj de Nikifor en Zielona Góra
[2025-09-15]
https://pola-retradio.org/2025/09/unikaj-tolajoj-de-nikifor-en-zielona-gora/

Gravaj kulturaj eventoj ne okazas sole en grandaj kaj famaj lokoj, kiel Varsovio aŭ Krakovo. Ĝis la 9-a de oktobro la ekspozicion de unikaj bildoj de Nikifor – fama pola primitivisto – eblos rigardi en la Muzeo de Lubuŝa-regiono en Zielona Góra, en la okcidenta Pollando. La ekspozicio „Nikifor. La originala talento” estas organizita en la 130-a naskiĝdatreveno de la artisto. Ĝi baziĝas sur la privata bildokolekto de Robert Dowhan, en kiu la plimulto el 50 verkoj de Nikifor, devenas el la intermilita periodo. Ĝi estas agnoskita kiel la plej bona etapo en la kreado de la artisto. Troviĝas en ĝi interalie verkoj kalkulataj al liaj plej valoraj bildocikloj, kiel arkitekturaj pejzaĝoj de imagitaj urboj, etosplenaj panoramoj de Krynica, en la suda Pollando – kun karakterizaj lignaj vilaoj kaj pensionoj – plurfiguraj scenoj en sanktejinternoj kaj vilaĝaj ĉambroj, aŭtoportretoj, sanktulbildoj. La kolekto enhavas ankaŭ apartan verkon de Nikifor, kiun formas almozletero. Tio estas la unika arta formo de Nikifor konsistanta el kombino de teksto kun bildo pentrita aŭ algluita super la teksto. Nikifor Krynicki, alie Epifaniusz Drowniak estas agnoskita kiel ikono de la tiel nomata naiva realismo. Li estis aŭtodidakta pentristo dum jaroj vivanta en mizero kaj izoliĝo. Kun la tempofluo lia arto estis agnoskita ne sole en Pollando, sed ankaŭ eksterlande. Liaj bildoj spegulas perfektan kolorsentemon kaj emanas per la verkpasio.

El la elsendo 15.09.2025. Legas Maciek – 01′ 50″

--------------------------------------------------------------------------------

Argenta Fajfilo 2025 por prof. Tomasz Kalisz
[2025-09-15]
https://pola-retradio.org/2025/09/argenta-fajfilo-2025-por-prof-tomasz-kalisz/

Dum la 32-a Internacia Festivalo „Oregeno de la Arkitatedralo” en la Arkidioceza Katedralo de s-ta Johano Baptisto en Varsovio, profesoro Tomasz Kalisz ricevis la premion de la Prezidanto de la Konferenco de la Pola Episkoparo, nome la „Arĝentan Fajfilon”. Profesoro Tomasz Kalisz, muzikologo kaj komponisto, de jaroj servas kiel la ĉefa orgenlludisto en la varsovia preĝejo de la Plej Sankta Savanto. Li krome gvidas seminariojn pri la plenumo de la malnova muziko, kaj en la Studumo de la Eklezia Muziko ĉe la Teologia Fakultato en Varsovio, li instruas orgenludon, harmonion, kontrapunkton, orgenan imporovizadon, muzikajn formojn, orgenologion kaj harmoniigon de la religiaj kantoj. Profesoro Tomasz Kalisz estis jam distingita per la medalo pro la Meritoj por la Varsovia Arkidiocezo kaj estis honorita de la pola kulturministerio kiel Meritiĝinto por la Pola Kulturo La premio de la Prezidanto de la Konferenco de la Pola Episkoparo „La Arĝenta Fajfilo” estis atribuita jam la 26-an fojon pro esenca kontribuo al la evoluo de la religia muziko en Pollando.

El la elsendo 15.09.2025. Legas Barbara – 01′ 36″

--------------------------------------------------------------------------------

E_elsendo el la 20.09.2025
[2025-09-20]
https://pola-retradio.org/2025/09/e_elsendo-el-la-20-09-2025/

Podkasto: Ludu en nova fenestro | Elŝutu

En la 1426-a E_elsendo el la 20.09.2025 ĉe www.pola-retradio.org:

• En la hodiaŭa elsendo ni interparolas kun la renkontita dum la 110-a UK Karina Oliveira, redaktoro de „Kontakto”, dank’ al kiu ni povis legi multajn interesajn revunumerojn. Sed  temas ne nur pri la redaktado. La interparolo ebligas al ni konatiĝi kun tiu interesa brazila esperantistino, antaŭ kiu Esperanto malfermis pordon i.a. al la Interlingvistikaj Studoj en Poznano, al ŝanĝo de la vivmedio, ne laste al familia vivo en Finnlando. • Por la hodiaŭa kalendarfolio ni elektis diversajn historiajn eventojn en Pollando kaj en la mondo ligitajn kun la 20-a de septembro. Krome en novaĵbulteno ni informas pri poldevenuloj studontaj en Pollando en la akademia jaro 2025/26; pri Pollando kiel signifa eksportanto de presmaterialoj; pri grava profesia distingo por pola arkitektura laborejo. • La sciencan rubrikon ni dediĉas al japanaj esploroj pri la rezultoj de la longdaŭra efiko de aromo je la cerbofunkciado. • Ni salutas la partoprenantojn de la Azia-Oceania Kongreso kaj de la Japana E-kongreso, ĝojante kundividi la etoson, kiu sabate ekregis en Okayama, per ĉerpaĵo el la muzika registraĵo en fejsbuko. • Por pliaj muzikaj momentoj ni elektis ĵusan registraĵon de Feri Floro por la vortoj de Liven Dek, de popola meksika kanto „La Bamba”. Nian programinformon akompanas interreta foto rilata al nia sciencbultena temo. • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Pola Arkitektura Laborejo Archigeum kun internacia premio
[2025-09-20]
https://pola-retradio.org/2025/09/pola-arkitektura-laborejo-archigeum-kun-internacia-premio/

La projekto de restaŭro de la Fuorto X en Toruń – la norda Pollando akiris la usonan premion International Architecture Award 2025. Ĉi tiun premion starigis antaŭ 20 jaroj Internacia Instituto Chicago Athenaeum kunlabore kun la Eŭropa Centro de Arkitekuro kaj Urbaj Studoj en Ateno. Ĝi celas demonstri la plej interesajn novajn konstruaĵojn, projektojn ligitajn kun panorama arkitekturo kaj spaca planado, aŭtoritajn de la plej bonaj arkitektoj aktivantaj sur la landa kaj samtempe internacia arenoj. Ĉi-foje la agnoskon en la kategorio „Restaŭro” akiris polaj arkitektoj el la laborejo Archigeum en Bydgoszcz – la norda Pollando. La situanta en 2 kaj duonkilomentra distanco for de la urboplaco en Toruń Fuorto X kreiĝis en la jaroj 1889-1892 kiel malferma artlileria baterio. Ĝi estas konsistero de la Fortikaĵo Toruń, kiun formas pli ol 200 objektoj. La rekreo de la fuorto estis ebla dank’ al la devenantaj el la fino de la 19-a jarcent o historiaj konstruplanoj. Post la restaŭro ĝi plenumos la hotelan-konferencon funkcion. La planata restaŭro de la fuorto kaj novaj konstruaĵoj estos realigitaj kun respekto por la ĉirkaŭanta naturo kaj kreskantaj tie arboj. La kunaŭtoro de la projekto estas i.a. Przemek Gawęda, kiu en 2023 fariĝis laŭreato de la prestiĝa konkurso 40 UNDER 40 kaj en la jaroj 2024, 2025 akiris la titolon Arkitekto de la Jaro en la konkurso de The Architecture Community t.e. Komunumo de Arkitektoj.

El la elsendo 20.09.2025. Legas Maciek – 01′ 51″

--------------------------------------------------------------------------------

Pli ol 550 poldevenuloj studos en Pollando
[2025-09-20]
https://pola-retradio.org/2025/09/pli-ol-550-poldevenuloj-studos-en-pollando/

En la proksimiĝanta studenta jaro 565 personoj el 26 landoj komencos studojn kadre de la programo Anders NAWA. La programo de la Nacia Agentejo por la Studenta Interŝanĝo, kies patrono estas generalo Władysław Anders, celas junulojn kun la Ĉarto de Polo aŭ la kun la pola kaj alilanda civitaneco. 440 personoj komencos bakalaŭrajn kaj 125 magistrajn studojn. En 2025 la unuan fojon en la historio de la programo stipendiitoj fariĝis civitanoj de Ĉilio, Ĉinio, Palestino, Paragvajo, Peruo kaj Sirio. La plej multnombraj stipendiitoj devenas – kiel antaŭe – el Belorusio, Ukrainio, Litovio – krome el Ĉeĥio kaj Kazaĥio. La interesiĝo pri la programo kreskis inter la poldevena junularo el la Okcidenta kaj Suda Eŭropo kaj ambaŭ Amerikoj. La stipendiitoj plej ofte elektas, kiel sian altlernejon, la Jagelonan Universitaton en Krakovo, la Varsovian Universitaton, Ekonomian Universitaton en Krakovo, la Ĉefan Komercan Altlernejon kaj la Universitaton de Maria Curie-Skłodowska. Plej ofte ili elektas kiel studobjekton administradon, informadikon, ekonomikon, medicinon kaj internaciajn rilatojn. En 2024 la stipendiojn utiligis 619 personoj el 20 landoj. Ekde la komenco de la programo – en 2018 – la stipendiojn ricevis 5 300 personoj.

El la elsendo 20.09.2025. Legas Maciek – 01′ 42″

--------------------------------------------------------------------------------

Dependeco inter aromo kaj laboro de cerbo
[2025-09-20]
https://pola-retradio.org/2025/09/dependeco-inter-aromo-kaj-laboro-de-cerbo/

Aromo estas unu el la plej fortaj stimuliloj influantaj la nervosistemon. La enspirataj aromelementoj rekte trafas la cerboparton, difinatan latine >bulbus olfactorius<. Ĝi estas ligita kun limba sistemo, respondeca pro emocioj kaj memoro. Tial iu difinita odoro povas fulmrapide elvoki rememorojn el la infanaĝo aŭ plibonigi la agordon post malfacila tago. En la ĝisnunaj testoj estis difinite, ke iuj aromoj efikas trankvilige, ekzemple lavendo. La aliaj plibonigas la memorfunkciadon kaj kognajn funkciojn, kiel rosmareno, citrusoj. Pro tiuj pozitivaj rezultoj oni vastigas la testoamplekson por ekzemple difini, ĉu aromo longe aplikata povas pozitive influi la cerbofunkciadon. Tiun demandon klopodis respondi du kolektivoj el la japanaj universitatoj en Kioto kaj Tsukuba. Ilian eksperimenton partoprenis dum unu monato 28 virinoj, kies vesto emanis la aromon de la rozoleo dum 22 uzis sole akvon. Sekve ĉiuj estis subigitaj al la magneta kap rezonanco MRI. La rezulto elmontris, ke ĉe personoj enspirantaj la rozaromon grandiĝis la volumeno de griza substanco. La plej signifaj ŝanĝoj okazis en la sfero PCC – malantaŭa cingulkortekso – ligita kun memoro kaj asociacioj. Laŭ la aŭtoroj de la ekzameno en sia raporto en „Bulteno pri Cerbaj Esploroj temas pri la unua esploro, kiu tion konfirmis. Sciencistoj ne scias ankoraŭ precize, kio rekte influis tiun kreskon. Plie, la ekspertoj opinias, ke la rozaromo tute ne devas estis rekonita de cerbo kiel agrabla. Tial la eksperimento estos vastigita je aliaj aromoj kaj aplikita al pli multnombra partoprenontaro. Malgraŭ ĉio la akiritaj rezultoj estas promesoplenaj kaj povas esti esencaj en terapio de multaj malsanoj, inkluzive de demenco kaj Alzheimer-malsano, en kiu oni konstatas la malaperon de la sfero PCC. Ĉiukaze la enspirado de aromoj povas esti facile aplikebla maniero, helpanta la psikan sanon kaj neŭroplastecon de la cerbo. Apud fizika aktivado, alproprigado de novaj kapabloj kaj sana dieto ĝi povas esti plia paŝo por ĝui bonan sanon ĝis malfrua grizaĝo.

El la elsendo 20.09.2025. Legas Barbara – 03′ 12″

--------------------------------------------------------------------------------

Printmaterialoj el Pollando
[2025-09-20]
https://pola-retradio.org/2025/09/printmaterialoj-el-pollando/

En 2024 Pollando okupis la 6-an lokon en la mondo, kiel unu el la ĉefaj eksportantoj de presproduktoj. Laŭ International Trade Center (ITC) ni kovris 5,25 procentojn de la monda eksporto de tiaj materialoj, kun la valoro de 1,65 miliardoj da eŭroj, tio estas pli ol 7 miliardoj da zlotoj. La plej granda komerca partnero de Pollando estas Germanio, kiu en 2024 aĉetis polajn presproduktojn kun la valoro de 804 milionoj da eŭroj. Sekvis Britio, Francio, Ĉeĥio kaj Usono. En la pola eksporto dominas libroj kaj broŝuroj, kiuj konsisitigis preskaŭ la duonon de la venditaj eksterlanden presaĵoj; sekvis gazetoj kaj periodaĵoj. Imponaj estis la rezultoj atingitaj en niĉaj segmentoj de la polaj presejoj. Ekzemple la eksporto de kolorigeblaj infanlibroj kaj bildolibroj atingis la valoron de 51 milionoj da eŭroj. Tio certigis al Pollando la 5-procentan partoprenon en la monda merkato. En ĉi tiu kategorio Pollando estis la 4-a en la mondo kaj la 2-a en Eŭropo. La sukceso de polaj presejoj ŝuldiĝas al kelkaj faktoroj, kiuj distingas ilin kompare kun la internacia konkurenco. Unuavice temas pri apliko de modernaj teknologioj en la produktoprocezo, alta kvalito de servoj kaj atrakciaj prezoj. Kvankam Germanio restas la ĉefa kliento de polaj presejoj, ĝia partopreno en nia eksporto en 2024 malkreskis je 10 procentoj. Samperiode pli dinamike evoluis la komercaj kontaktoj kun Britio kaj Usono.

El la elsendo 20.09.2025. Legas Gabi – 02′ 21″

--------------------------------------------------------------------------------

Kun Karina Oliveira ne nur pri “Kontakto”
[2025-09-20]
https://pola-retradio.org/2025/09/kun-karina-oliveiras-ne-nur-pri-kontakto/

En la hodiaŭa elsendo ni interparolas kun la renkontita dum la 110-a UK Karina Oliveira , redaktoro de „Kontakto”, dank’ al kiu ni povis legi multajn interesajn revunumerojn. Sed ne nur temas pri la redaktado. La interparolo ebligas al ni konatiĝi kun tiu interesa brazila esperantistino, antaŭ kiu Esperanto malfermis pordon i.a. al la Interlingvistikaj Studoj en Poznano, al ŝanĝo de la vivmedio, ne laste al familia vivo en Finnlando.

Interparolis red. Barbara Pietrzak

El la elsendo el 20.09.2025 – 11′ 06″

--------------------------------------------------------------------------------

Sukceso de la pola altmonta skiisto kaj himalajisto
[2025-09-25]
https://pola-retradio.org/2025/09/sukceso-de-la-pola-altmonta-skiisto-kaj-himalajisto/

Andrzej Bargiel, pola altmonta skiisto, altmonta kuristo kaj himalajisto post la konkero de Mount Everest la 21-an de septembro, kiel la unua en la mondo, entreprenis sukcesan skiadon revene al la bazo sen la uzo de oksigeno. Tiu bravago estis laŭvica etapo de la aŭtora projekto “Hic Sunt Leones”, tio estas latina sentenco signifanta “tie ĉi estas leonoj”. Ĝi rilatas al nekonataj terenoj esplorataj de la Romia Imperio. Kadre de la projekto ekde 2013 Andrzej Bargiel faris similajn revenskiadojn de la montopintoj Ŝisapangmo, Manaslu, Broad Peak, K2, Gaŝerbrum I kaj II, Laila Peak. Ĉi lastan revenskiadon de sur Laila Peak Andrzej Bargiel faris kun Jędrzej Baranowski.

El la elsendo 25.09.2025. Legas Barbara – 01′ 12″

--------------------------------------------------------------------------------

Laŭ spuroj de poloj en Zagrebo
[2025-09-25]
https://pola-retradio.org/2025/09/lau-spuroj-de-poloj-en-zagrebo/

Estas planite, ke ĉi-aŭtune ekfunkcios interaktiva urba ludo „Laŭ la spuroj de poloj en Zagrebo”. Ĝi popularigos la polajn-kroatajn rilatojn kaj la figuron de Adolf Moszinski, meritiĝinta por la kroata ĉefurbo, urbestro kun polaj radikoj. Informis pri tio Slaven Kale, historiisto kaj reprezentano de la pola malplimulto en Zagrebo. Ĉe la itinero de la urboludo troviĝas 7-8 lokoj, ĉe kiuj atendas solvendaj taskoj. Komence ĉe tiuj lokoj deĵoros studentoj, sed oni jam planas specialan apon, por ke la itineron povu uzi ĉiuj interesiĝantoj en ajna momento. En la preparlaboroj partoprenas lekcianto de la pola filologio en la zagreba universitato kaj ĝiaj studentoj. La patro de Adolf Moszinski devenis el la mezepoka pola familio Nałęcz kaj estis la urbestro de Zagrebo en la jaroj 1892-1904. Tiuperiode la urbo disfloris kaj moderniĝis ricevinte la akvoduktan kaj kanalizan retojn, multajn novajn stratoj. Dum la oficado de Moszyński kreiĝis kelkaj el la plej gravaj kulturaj objektoj de Zagrebo, kiel Artpavilono kaj konstruaĵo de la Kroata Nacia Teatro. Dank’ al la pola ambasado en Kroatio, ĉe la Varsovia Strato en Zagrebo, kreiĝis murpentraĵo prezentanta la bildon de Adolf Moszinski, kaj en la apuda al la ambasado parko, kiu portas lian nomon, oni planas starigi lian buston.

El la elsendo 25.09.2025. Legas Pamela – 01′ 52″

--------------------------------------------------------------------------------

Lodzo de Multaj Kulturoj
[2025-09-25]
https://pola-retradio.org/2025/09/lodzo-de-multaj-kulturoj/

La urbo Łódź (Lodzo) en la centra Pollando komence de oktobro – inter la 3-a kaj la 12-a – denove fariĝos spaco de interkultura dialogo. La planita festivalo „Lodzo de Multaj Kulturoj” ofertos pli ol 40 eventojn ekde koncertoj kaj spektakloj, tra artaj instalaĵoj ĝis piknikoj logontaj la urboloĝantojn en rakonton pri la nuna urboidenteco. Nunjare la festivalo en sia programo donas apartan atenton al tri temoj: kulturo de laboro, novaj geografioj kaj lodzaj biografioj. La riĉa festivala oferto estos realigita ne nur en muzeoj, teatroj kaj artgalerioj, sed ankaŭ fabrikoj, parkoj kaj lodzaj loĝkolonioj. La festivalan antaŭguston donas i.a. planita por la 21-a de septembro Vjetnama Tago, dediĉita al unu el la plej aktivaj lodzaj diasporoj. La festivalo „Lodzo de Multaj Kulturoj” radikas en cikla evento el la komenco de la 2-milaj jaroj „Dialogo de Kvar Kulturoj”. Kun nova ŝildo „Lodzo de Multaj Kulturoj” la festivalo desegnas urbon de estonteco – malferman, akcepteman, varian kaj konscian.

El la elsendo 25.09.2025. Legas Maciek – 01′ 20″

--------------------------------------------------------------------------------

Koninda polino – Maria Leszczyńska
[2025-09-25]
https://pola-retradio.org/2025/09/koninda-polino-maria-leszczynskaa/

Antaŭ dek kelkaj tagoj, la 6-an de septembro en la kastelo Fontanebleo okazis rekonstrua enscenigo de historia evento, omaĝanta la 300-an datrevenon de la geedziĝo de Ludoviko la 15-de al Maria Leszczyńska. La eventon akompanis koncertoj, konferencoj, gvidado tra la historiaj kastelinternoj. Tiu ronda datreveno estu la okazo memorigi la figuron de Maria Leszczyńska, kiu eĉ dum 43 jaroj estis la reĝino de Francio, kaj la fakton, ke inter ŝiaj pra-pra-pra.. nepoj inter la nuntempaj regantoj estas i.a. la reĝoj de Belgio kaj Hispanio, granda duko de Luksemburgo. Maria Leszczyńska, la 22-jara filino de la pola reĝo en ekzilo Stanisław Leszczyński, ne distingiĝis per influo, doto, sed havis bonan reputacion, estis klera, kapablis kanti kaj danci, ludis plurajn instrumentojn, libere regis lingvojn: la germanan, francan, svedan, italan kaj latinon. Kio sonas nekredeble ŝi venkis 98 aliajn kandidatinojn, kiujn oni prenis en konsideron por la rolo de reĝino de Francio, kaj kiujn oni proponis al Ludoviko la 15-a. Malantaŭ la kulisoj evidente kaŝiĝis granda politiko, kvankam la geedziĝon inter Ludoviko la 15-a kaj Maria Leszczyńska ne eblis konsideri laŭ ĉi tiu vidpunkto. Ĉiukaze la 15-a jara tiam Ludoviko la 15-a entuziasmiĝis sole ekvidinte la portreton de Maria por konstati, ke ŝi estas la plej bela inter ĉiuj kandidatinoj. La decido pri la elekto de Maria elvokis mokojn kaj reziston en la franca kortego kaj aristokrataro. En la koretego oni klaĉetis, ke la sola doto de la mizera reĝidino estas la harplektaĵo kaj la pariza socio senĝene mokis ŝin, kiel nudan, t.e. senhavaĵan, senŝuan kaj nekonatan polinon, kun malfacile prononcebla nomo. Maria Leszczyńska, pli precize Maria Karolina Zofia Felicja Leszczyńska blazone Wieniawa, naskiĝis la 23-an de junio 1703 en Trzebnica. Ŝi havis nur unu jaron, kiam ŝia patro Stanisław Leszczyński estis elektita la reĝo de Pollando. Pro la daŭra rivalado kun la pretendanta al la pola trono dinastio Wettin en 1706 Leszczyński abdikis. En la sekvaj jaroj la reĝa familio migris tra Eŭropo, en 1711 haltinte en Svedio kaj dank’ al la invito de la regento de Francio, Filipo – la duko de Orleano ĝi setliĝis en Alzaco, en Wissenburg. Tiuperiode formiĝis la karaktero de la estonta reĝino, en kio la ĉefan rolon ludis Stanisław Lesczyński, kiu konsiderante la epokon estis patro eksterordinara – amema, zorgema, tenera, dediĉanta tempo al la eduko de siaj du filinoj. Post la morto de pli aĝa lia tuta amo koncentris al Maria kaj tiu proksima familia ligo daŭris ĝis lia morto. La sciigo, ke Maria fariĝos la reĝino de Francio, estis spirdetena kaj ekscita. Laŭ historiistoj la geedzeco de Maria kun Ludoviko la 15-a estis komence opiniata kiel feliĉa kaj harmonia. Unu plaĉis al la alia. Maria naskis dek infanojn, inkluzive de la tronheredanto Ludoviko Ferdinando. Entute tri el iliaj infanoj fariĝis reĝoj de Francio. Sed feliĉo kaj harmonio paliĝis. Fine de la 30-aj jaroj Maria estis jam laca pro daŭraj gravedecoj, naskoj, akuŝperiodoj kaj en iu momento – cetere pro kuracistaj avertoj – rezignis pri plua akuŝado kaj intimaj kontaktoj kun la edzo. Ludoviko trovis solvon en tiu situacio kaj en la kortego eksvarmis reĝaj amorantinoj. Iuj klopodis marĝenigi la rolon de Maria kiel la reĝa edzino, kio certe kaŭzis multajn suferojn al ŝi. Tiu situacio ŝanĝigis kiam venis la epoko de la fama amorantino de Ludoviko la 15-a Madame de Pompadour. Ŝi kun granda respekto rilatis al la reĝino kaj sub ŝia influo la reĝo denove direktis sian atenton kaj simpation al la edzino, dank’ al kio ankaŭ la etoso en la Versajla Kastelo ŝanĝigis. Maria Leszczyńska estis ŝatata de la korteganoj kiel modesta kaj pia persono, kun simpatio rilatanta al ĉiuj. Kun la tempofluo Maria estis ĉiam pli soleca. Malgraŭ persona sufero ŝi konservis rilate la malfidelan edzon fierindan dignon. Kvankam ŝi retiriĝis el la publika vivo, ŝi ne restis senaktiva. En sia versajla apartamento ŝi kreis spacon por sia senĝena, privata vivo, kie ŝi gvidis ĉiusemajnajn artajn renkontojn. Ŝi estis granda amantino de pentroarto kaj muziko. Ŝi famiĝis kiel patronino de pentristoj, inter kiuj troviĝis ŝiaj ŝatataj Maurice Quentin de la Tour, Jean-Baptiste Van Loo, Carle Van Loo, Louis Touque kaj Jean Marc Nattier. Maria kiel muzikamantino venigis al Versajo faman kantiston Farinelli kaj Wolfgang Amadeus Mozart. Kun ĉi-lasta, surprizante kortaganojn, ŝi libere konversaciis germane. Ŝiaj intersiĝoj ne estis ŝajnaj, sed estis iu el malmultaj fontoj de la viviĝojo. La reĝino ŝatis artan metion, porcelanaĵojn, juvelojn, ventolilojn kaj lakelfaraĵojn, kiujn ŝi volonte kolektis. Ŝi posedis eĉ etan presilon por krei aforismojn kaj siajn presaĵojn disdonadis al infanoj kaj amikoj. Unu por la tronherdonto tekstis „Bonaj reĝoj estas sklavoj, dank’ al kio iliaj nacioj estas liberaj”. La reĝino famis pro sia profunda pieco kaj aparte estis ligita kun la kulto de la Plej Santa Koro de Jesuo. Kun sindediĉo ŝi subtenadis monakajn komunumojn kaj famis pro malavareco rilate al homoj mizeraj. Kiam korteganoj kritikis ŝin pro tro malavaraj almozoj ŝi replikis: „ Ĉu la tuta havaĵo de la patrino ne apartenas al ŝiaj infanoj”. Kvankam en la komenco de sia reĝina rolo Maria Leszczyńska estis traktita malfideme, malfavore dum sia vivo ŝi akiris grandan popularecon, kiel „bona reĝino”. En anekdotaj notoj legeblas, ke ŝi estis la lasta reĝino, kies morton francoj priploris. En la lastaj vivmonatoj de Maria Ludoviko la 15-a kvazaŭ denove rekonis la edzinon, refariginte tenera kaj zorgema kaj vizitante ŝin kelkfoje dum la tago. Onidire ŝi mortis en liaj brakoj tagon post sia 65-jariĝo. Francoj amase pilgrimis al la korporestaĵoj de „Nia Bona Reĝino” prezentitaj publike. Fine ŝi estis entombigita en la Baziliko de Saint-Denis. Kvankam ne en politika rolo, Maria Leszczyńska gravurigis en la rolo de muzikpatrono, ŝi restas en la historia memoro kiel muzikmecenato kaj en la kunteksto de la meritiĝinta por Lotaringio patro kaj polaj-francaj rilatoj. Oni rimarkas ŝian malrektan influon je politika sukceso de Francio. Nome, kiam Stanisław Leszczyńki definitive malgajnis batalon por la pola trono, li ricevis Princolandon Lotaringio. Dank al li ĝi fariĝis vigla kultura kaj ekonomia centro, kiu post lia morto eniris la konsiston de Francio.

El la elsendo 25.09.2025. Legas Barbara – 09′ 51″

--------------------------------------------------------------------------------

E_elsendo el la 25.09.2025
[2025-09-25]
https://pola-retradio.org/2025/09/e_elsendo-el-la-25-09-2025/

Podkasto: Ludu en nova fenestro | Elŝutu

En la 1427-a E_elsendo el la 25.09.2025 ĉe www.pola-retradio.org:

• Hodiaŭ nian felietonon pri historia figuro ni dediĉas al Maria Leszczyńska, kiu dum 43 jaroj estis reĝino de Francio. La 300-a datreveno de ŝia edziniĝo al Ludoviko la 15-a pasis la 6-an de septembro omaĝita per rekreo de la historia sceno en Fontainebleau. • En la kultura kroniko ni informas pri Pola Kultura Semajno en Osaka; pri urba ludo en Zagrebo omaĝanta ĝian poldevenan, meritiĝintan urbestron; pri baldaŭ okazonta en Lodzo Festivalo de Multaj Kulturoj. • En la E-komunuma segmento ni informas pri la iniciatita de UEA Semajno de Lingvoj kaj Paco (21-26.09). • En la hodiaŭa elsendo akompanas nin denove Feri Floro per fragmento de sia plej nova kanto „La vento de Aŭtuno”. La interreta foto prezentas iun el la portretoj de la reĝino Maria Leszczyńska, al kiu estas dediĉita nia felietono. • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D Interalie pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj; eblas transsalti al iu serĉata fragmento de la elsendo.

--------------------------------------------------------------------------------

Wrocław Główny la plej bona eŭropa stacidomo
[2025-09-30]
https://pola-retradio.org/2025/09/wroclaw-glowny-la-plej-bona-europa-stacidomo/

Laŭ Indekso de la Eŭropaj Fervojaj Stacioj 2025 Wrocław Główny, okupis la 1-an lokon en la kategorio de stacidomoj priservantaj malpli ol 50 milionojn da pasaĝeroj jare. En la ĝenerala klasifiko ĝi okupis la 2-an lokon en Eŭropo post la stacidomo Zürich Hauptbahnhof kaj antaŭ la stacidomoj Berlin Hauptbahnhof kaj London Paddington Station. Prilaborante la Indekson oni pritaksas la fervorstaciojn laŭ la vidpunkto de iliaj servokvalitoj, komforto de pasaĝeroj, komerca kaj gastronomia oferto kaj ankaŭ konsiderante la kvaliton de infrastrukturo kaj novumajn solvojn por pli bona movebleco. La starcidomo Wrocław Główny estis malfermita en 1857 kaj dum la 20-a jarcento estis plurfoje plukonstruita kaj modernigita. La plej ampleksa modernigo okazis lige kun la Eŭropa Piedpilkista Ĉampionado UEFA EURO 2012. La Indekso estis prilaborta laŭ la mendo de Consumer Choice Center, internacia organizo okupiĝanta pri protektado kaj promociado de la rajtoj de konsumantoj. Ĝi publikigas raportojn kaj komparanalizojn pri diversaj sektoroj de la mastrumado, inkluzive de la fervoja transporto. Ĝia ĉiujara Indekso prezentas la plej bonajn eŭropajn stacidomojn laŭ la vidpunkto de pasaĝeroj kaj iliaj bezonoj.

El la elsendo 30.09.2025. Legas Pamela – 01′ 45″

--------------------------------------------------------------------------------

Pli da infana populacio kun tropezo ol kun subnutro
[2025-09-30]
https://pola-retradio.org/2025/09/pli-da-infana-populacio-kun-tropezo-ol-kun-subnutro/

En sia plej nova raporto UNICEF informis, ke en la nuna jaro la unuan fojon la obezeco trafas pli da infanoj kaj junuloj ol la subnutro. La dokumento „Avidaj je profito, kiel la nutraĵa industrio trompas infanojn” kreiĝis baze de donitaĵoj el pli ol 190 landoj. Ĝi reliefigas, ke ekde la 2-mila jaro la subnutro de infanoj en la aĝo de 5 ĝis 19 jaroj malkreskis de 13 ĝis 9,2 procentoj. Samtempe la superpezo kreskis de 3 ĝis 9,4 procentoj en ĉiuj mondregionoj, escepte de la Subsahara Afriko kaj la Suda Azio. Pro obezeco suferas ĉiu 10-a infano en la mondo, do ĉirkaŭ 188 milionoj da infanoj kaj junuloj. Unu el la kaŭzoj de ĉi tiu situacio, kiu endanĝerigas sanon, estas reklamkampanjoj pri altgrade alifaritaj nutraĵoj. La plej altaj indicoj de obezeco inter infanoj 5-19-jaraj rilatas al kelkaj insulaj landoj de Pacifiko, en kiuj la superpezo koncernas pli ol 35 procentojn de infanoj. Tiuj indicoj duobliĝis kompare kun la 2-mila jaro. Kaŭzis ilin grandparte ŝanĝo de tradicia dieto je importitaj malmultekostaj, altkaloriaj nutraĵoj. Granda elcento de obezeco aperas ankaŭ en multaj landoj kun altaj enspezoj, kiel Ĉilio, Usono, la Unuiĝintaj Arabaj Emirlandoj. La raporto avertas, ke la nutrokutimoj ne rezultas el personaj elektoj de infanoj, kvankam en aparta enketo, ili konfesis pri la logoefiko de koloraj reklamoj pri malsanaj nutraĵoj kaj dorlotmanĝaĵoj. Tio evidente ligiĝas kun malsana nutraĵmedio. Tial UNICEF alvokas registarojn kaj sociojn al urĝe entreprenendaj paŝoj. Inter ili estas konscia publika politiko kontraŭ interveno de la nutraĵindustrio. Temas ankaŭ pri fortigo de sociprotektaj programoj por kontraŭbatali mizeron kaj plibonigi financajn kondiĉojn de familioj en malfacila ekonomia situacio, por ke ilia dieto ne baziĝu sur ĉipaj, alifarataj kaj altkaloriaj nutraĵoj.

El la elsendo 30.09.2025. Legas Maciek – 02′ 26″

--------------------------------------------------------------------------------

Mikroplasto kaj osteoporozo
[2025-09-30]
https://pola-retradio.org/2025/09/mikroplasto-kaj-osteoporozo/

Ne la unuan fojon ni traktas la temon ligitan kun la efiko de mikro- kaj nanoplasto ne sole je la natura medio, sed ankaŭ je la homa sano. La plastoproduktado kaj ĝia ĉeesto en la medio ne limiĝas al la ekologia aspekto, sed kreas minacon por la homa sano, al la sano de la ostoj. La plej novaj esploroj elmontras, ke mikroplasto povas enpenetri medolon perturbante la metabolon de la osta histo, grandigante la riskon de osteoporozo kaj ostorompiĝoj. Inter la lastaj ĉi-rilataj esploroj troviĝas laboroj de sciencistoj el Brazilo el la universitatoj en Campinas kaj San Paulo, el la Pikarda Universitato en Francio kaj Laval-universitato en Kanado. En februaro ili komencis trijaran projekton pri la influo de polistireno je osteoporozo. Post la analizo de 62 sciencaj artikoloj ili konstatis, ke mikroplasto negative influas ostojn, kaj la plej grava estas ĝia negativa influo je praĉeloj. La esploro estas realigita kun la subteno de FAPESP, Fondaĵo de Sciencaj Esploroj San Paulo. Plasto en la praĉeloj favoras kreiĝon de ĉeloj, kiuj karakteriziĝas per la kapablo malkomponi la ostan histon. La kompreno de la influo de plasto je osteoporozo estas des pli grava, ke la homa populacio maljuniĝas dum ĉiujare en la mondo oni produktas pli ol 400 milionojn da tunoj da plasto. En la formo de forfalaĵoj ili poluas plaĝojn kaj oceanojn, sed aldone plastaj mikroelementoj troviĝas en la spirata aero, traiĝas en tinkakvon kaj nutraĵojn. En la lastaj jaroj sciencistoj konfirmis la ĉeeston de mikroplasto en la homa sango, cerbo, placento, patrina lakto kaj ĝuste en osta histo. Malgraŭ tio la mekanismo kiel la mikroplasto influas la mekanikon de ostoj daŭre estas objekto de esploroj. La ĝisnunaj rezultoj sugestas, ke ilia ĉeesto en sango povas perturbi homeostazon. Tial la sciencistoj el Brazilo komencas novan esplorprojekton, kiu ekzamenos ligon inter la influo de mikroplasto je malpliboniĝo de la ostostato. La planitaj esploroj ĉe bestoj povos elmontri la reziston de la femuraj ostoj de ronĝuloj sub la influo de mikroplasto. Internacia Fondaĵo de Osteoporozo taksas, ke ĝis 2050 la kvanto de ostorompiĝoj pro osteoporozo kreskos je 32 procentoj. Tial en la kunteksto de la kontraŭbatalado de ĉi tiu malsano kaj aliaj ostomalsanoj ne sufiĉas rekomendoj ligitaj kun dieto aŭ suplementado per kalcio. Necesas konsideri la mediajn riskofaktorojn, tio estas plaston en la medio.

El la elsendo 30.09.2025. Legas Barbara – 03′ 43″

--------------------------------------------------------------------------------

Kun Rakoen Maertens pri la Premio Grégoire Maertens
[2025-09-30]
https://pola-retradio.org/2025/09/kun-rakoen-maertens-pri-la-premio-gregoire-maertens/

Laŭ informo de Michela Lipari perita en la nomo de la ĵurio „Premio Maertens” nunjare je unu monato pli longe, t.e. ĝis la 31-a de oktobro 2025 eblas prezenti kandidatojn por Maertens-premio 2026 (GK N-ro 1240). Pri la ideo de ĉi tiu premio kaj unua solena enmanigo dum la 110-a UK en Brno ni interparolas kun la nepo de la eksa prezidanto de UEA, Rakoen Maertens.

Interparolis red. Barbara Pietrzak

El la elsendo 30.09.2025 – 07′ 52″

--------------------------------------------------------------------------------

E_elsendo el la 30.09.2025
[2025-09-30]
https://pola-retradio.org/2025/09/e_elsendo-el-la-30-09-2025/

Podkasto: Ludu en nova fenestro | Elŝutu

En la 1428-a E_elsendo el la 30.09.2025 ĉe www.pola-retradio.org:

• Kiel hodiaŭ informis pere de uea-membroj Michela Lipari en la nomo de la ĵurio „Premio Maertens”, nunjare je unu monato pli longe, t.e. ĝis la 31-a de oktobro 2025 eblas prezenti kandidatojn por Maertens-premio 2026 (GK N-ro 1240). La premio estis iniciatita en 2024 omaĝe al la 100-jariĝo de la eksa prezidanto de UEA, Grégoire Maertens (1980-1986). Lige kun ĉi tiu informo ni prezentas interparolon kun la nepo de Grégoire Maertens, Rakoen faritan dum la 110-a UK rilate al la unua premio dum la kongreso enmanigita. • Por la hodiaŭa kalendarfolio ni elektis diversajn historiajn eventojn ligitajn kun la 30-a de septembro. Krome en novaĵbulteno ni informas pri UNICEF-raporto dediĉita al la superpezo kaj subpezo de infanoj pro la agresa reklamo de nutraĵindustrio; pri la stacidomo Wrocław Główny, akirinta la 1-an lokon en la Indekso de la Eŭropaj Fervojstacioj 2025. Hodiaŭ vi aŭdos pri interesa ekologia iniciato, kreata kunlabore kun Rumanio, Ĉeĥio kaj Slovakio, kiu celas vespertojn. • La sciencan rubrikon ni dediĉas al la lastaj esploroj de brazilaj, francaj kaj kanadaj sciencistoj pri la influo de mikro- kaj nanoplasto je osteoporozo kaj ostomalsanoj. La akompana al la programinformo reta foto prezentas la distingitan stacidomon Wrocław Główny. • Ni informas laŭ Vinilkosmo pri la lanĉita hodiaŭ reta 7-titola bitalbumeto de Kaj Tiel Plu (KTP) “ Je la kvara ” kun specimeno de la lanĉovideaĵo. El la malnova albumo de KTP “Surplacen venu vi” ni prezentas fragmente ĝian plenumon de la kanzono “Ho, Marijana”. • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

E_elsendo el la 05.10.2025
[2025-10-05]
https://pola-retradio.org/2025/10/e_elsendo-el-la-05-10-2025/

Podkasto: Ludu en nova fenestro | Elŝutu

En la 1429-a E_elsendo el la 05.10.2025 ĉe www.pola-retradio.org:

• En la hodiaŭa Leterkesta renkontiĝo ni prezentas interparolon kun nia relative nova aŭskultanto, Ognian Kabranow el Usono. Ni i.a. levas la demandon pri tio, kiel nomi stiratajn aparatojn „drono” aŭ „droneo” kaj kalkulas je reagoj de niaj aŭskultantoj. • En la komenca kultura kroniko ni informas pri la komenciĝinta en Varsovio 19-a Internacia Fortepiana Konkurso de Frederiko Chopin; pri impona kultureduka komplekso kreiĝinta en Bydgoszcz (la norda Pollando); pri kreiĝonta en Lodzo (la centra Pollando) muzeo de stratarto. • En la E-komunuma segmento pastro Roman Gmyrek en interparolo kun Maciej Jaskot invitas por la Preĝotagoj en Częstochowa: 10-12.10.2025 ( https://eventaservo.org/e/a9a307 ). • En la hodiaŭa elsendo ni prezentas la malnovan kanton de Oraj Kantoj „Pluvo kaj vent’”. La akompana al la programinformo reta foto rilatas al la daŭranta en Varsovio 19-a Internacia Chopin-konkurso 2025. • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D Interalie pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj; eblas transsalti al iu serĉata fragmento de la elsendo.

--------------------------------------------------------------------------------

Eduk-kultura komplekso de la Muzika Akademio en Bydgoszcz
[2025-10-05]
https://pola-retradio.org/2025/10/eduk-kultura-komplekso-de-la-muzika-akademio-en-bydgoszcz/

La 30-an de septembro, la Muzika Akademio en Bydgoszcz – la norda Pollando – inaŭguris unikan eduk-kulturan komplekson, kiu kunligas la plej altkvalitajn arkitekturajn, akustikajn kaj ekologiajn normojn. Ĝi ne nur ŝanĝas la bildon de la altlernejo, sed ankaŭ de la tuta urbo. La komplekso situanta en „Muzika kvartalo” kun la areo de tri hektaroj ĉe la bordo de la rivero Brda ligas modernan arkitekturon, altkvalitan akustikon kaj ekologiajn teknologiajn solvojn. La oketaĝa konstruaĵo enhavas preskaŭ 700 ejojn, inkluzive de 4 koncertaj salonegoj: simfonia, ĉambra, opera kaj orgena distingiĝantaj per la plej altaj akustikaj kvalitoj. En la konstruaĵo troviĝas krome studenta domo kun 46 ĉambroj, restoracio, didaktikaj, administraj kaj ripozaj spacoj. La solena inaŭguro okazas sub la devizo „La nova sono de la urbo”. Okaze de la komenco de la studenta jaro, la 15-an de oktobro, estas planita koncerto kun la partopreno de la pola pianisto Rafał Blechacz (i.a. laŭreato de Internacia Chopin-konkurso 2005) kaj la sudkorea violonistino Bomsori Kim. La evento „New Start New Stars” – „Nova Komenco, Novaj Steloj” celas ne nur muzikŝatantojn, sed ankaŭ urboloĝantojn, kiuj nur nun komencos sian aventuron kun muziko.

El la elsendo 05.10.2025. Legas Barbara kaj Pamela – 01′ 55″

--------------------------------------------------------------------------------

Muzeo de la Stratarto en Lodzo
[2025-10-05]
https://pola-retradio.org/2025/10/muzeo-de-la-stratarto-en-lodzo/

Ankoraŭ en la nuna jaro en Lodzo estos malfermita la sidejo de la nova institucio „Urban Forms Museum of Street Art.”, „Muzeo de la Stratarto Urban Forms”. Ĝi fariĝos renkontiĝospaco por kreantoj kaj ŝatantoj de la stratarto, loko de inspiriĝoj, dialogo kaj kreaj malkovroj. En ĝia sidejo okazos ekspozicioj, funkcios informcentro kaj vendejo kun memoraĵoj ligitaj kun la lodzaj stratartaj manifestiĝoj. La unua en Pollando muzeo dediĉita al la stratarto estos malferimita en oktobro, kaj baldaŭ estos prezentita la programo ligita kun ĝia inaŭguro. Dume en interreto estas disponigitaj bitigitaj pli ol 150 murpentraĵoj troviĝantaj en la urba spaco de Lodzo.

El la elsendo 05.10.2025. Legas Maciek – 0′ 51″

--------------------------------------------------------------------------------

La 19-a Internacia Chopin-konkurso komenciĝis
[2025-10-05]
https://pola-retradio.org/2025/10/la-19-a-internacia-chopin-konkurso-komencigis/

Ekde la lasta ĵaŭdo dum tri semajnoj 84 pianistoj el 20 landoj rivalas en la 19-a Internacia Chopin-konkurso en Varsovio. Dum la konkurstagoj oni serĉas la plej fidelan gardanton de la grandioza Chopin-muzika tradicio, kiu samtempe evoluigas ĉi tiun tradicion kaj proksimigos ĝin al la muzikŝatantoj en la mondo. Plej multnombre estas reprezentata Ĉinio kun 28 pianistoj, Pollando kaj Japanio havas po 13 reprezentantojn, Kanado kaj Usono po kvin, la Suda Koreio kvar, la ĉina Tajpej, Britio kaj Italio po tri, Francio po du. Po unu pianisto venis el Germanio, Portugalio, Malezio, Ĉeĥio, Hongkongo, Bulgario, Kartvelio, Hispanio kaj Vjetnamio. La pianistojn pritaksas la 17-persona ĵurio sub la gvido de la legendeca usona pianisto, la gajninto de Chopin-konkurso en 1970, Garrick Ohlsson. Li de kvin jardekoj popularigas la muzikon de Frederiko Chopin en la tuta mondo, konstante revenante por koncerti en Pollando. Inter la ĵurianoj troviĝas elstaraj ŝopenologoj – eksaj konkurslaŭreatoj, pedagogoj, ekspertoj pri la vivo kaj kreado de Frederiko Chopin. La konkurspriaŭskultoj okazas publike en tri etapoj – dum matenaj kaj vesperaj sesioj. La 1-a etapo daŭros ĝis la 7-a de oktobro kun la partopreno de ĉiuj pianistoj. Al la 2-a etapo daŭronta ĝis la 12-a de oktobro kvalifikiĝos 40 pianistoj. En la tria etapo prezentiĝos 20 pianistoj. Al la finalo inter la 18-a kaj 20-a de oktobro estos allasitaj 10 konkursintoj. La venkintoj de la 19-a Chopin-konkurso estos anoncitaj la 20-an de oktobro, post kio okazos la solenaĵo de premiatribuo kaj la koncerto de la unuaj 3 laŭreatoj. La koncerto de pliaj laŭreatoj okazos la 22-an kaj la 23-an de oktobro. La organizanto de la konkurso estas la Nacia Instituto de Frederiko Chopin, la plej granda ŝopenologia centro en la mondo, kiu promocias, protektas kaj popularigas la muzikan heredaĵon de la pola komponisto.

El la elsendo 05.10.2025. Legas Maciek – 02′ 26″

--------------------------------------------------------------------------------

Pastro Roman Gmyrek invitas por  Preĝotagoj en Częstochowa
[2025-10-05]
https://pola-retradio.org/2025/10/pastro-roman-gmyrek-invitas-por-pregotagoj-en-czestochowa/

Semajnfine, inter la 10-12-a de oktobro 2025 en la konata pola pilgrimloko okazos tradiciaj Preĝotagoj de esperantistoj. Pri tiu evento interparolas red. Maciej Jaskot kun animzorganto de polaj katolikaj esperantistoj, pastro Roman Gmyrek .

Interparolis red. Maciej Jaskot

El la elsendo 05.10.2025 – 02′ 29″

--------------------------------------------------------------------------------

Ognian Kabranow, aŭskultanto el Usono
[2025-10-05]
https://pola-retradio.org/2025/10/ognian-kabranow-auskultanto-el-usono/

Dum la 110-a UK en Brno inter niaj tie renkontitaj aŭskultantoj troviĝis ankaŭ Ognian Kabranow el Usono . Antaŭ nia mikrofono li dividis siajn opiniojn pri la E-elsendoj de la Pola RetRadio, aparte en la kunteksto de la komencanta esperantisto. Li ankaŭ esprimas siajn dezirojn ligitajn kun la enhavo de la elsendoj.

Interparolis red. Barbara Pietrzak

El la elsendo 05.10.2025 – 08′ 38″

--------------------------------------------------------------------------------

E_elsendo el la 10.10.2025
[2025-10-10]
https://pola-retradio.org/2025/10/e_elsendo-el-la-10-10-2025/

Podkasto: Ludu en nova fenestro | Elŝutu

En la 1430-a E_elsendo el la 10.10.2025 ĉe www.pola-retradio.org:

La rerenkontita dum la 110-a UK en Brno Rico Giacometto en la interparolo kun nia redakcio dividas novaĵojn pri sia laboro en la Londona E-klubo, kun edukado.net kaj uea.facila.org . Ni ekscias iom ankaŭ pri pliaj aktivadoj, kiujn li planas.

Por la hodiaŭa kalendarfolio ni elektis diversajn historiajn eventojn ligitajn kun la 10-a de oktobro. Krome en novaĵbulteno ni informas pri ŝancoj je paco inter Hamas kaj Israelo. Reference al Eurostat ni traktas la demandon, kiom aĝaj estas la uniaj junuloj memstariĝante ekster la gepatra hejmo. Iom aparte ni informas pri interesa ekologia solvo kreiĝinta en Pollando, tio estas observa turo i.a. de maraj birdoj, ne facile videblaj de sur la bordo. Al ĝi referencas nia reta foto akompananta la programinformon.

La sciencan rubrikon ni dediĉas al la usonaj esploroj pri efiko de rozaria preĝo je la homa bonfarto kaj sano. Menciidas, ke pere de la eventa servo ĉiutage grupiĝas esperantistoj por komune preĝi la rozarion https://eventaservo.org/e/4b8aa8 .

Hodiaŭ muzike akompanas nin Flávio Fonseca per sia tradukita el la brazila kanto – „Ho, mi vere volas, ke vi min akceptu”.

En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

La unua en Pollando Observejo de Maraj Birdoj
[2025-10-10]
https://pola-retradio.org/2025/10/la-unua-en-pollando-observejo-de-maraj-birdoj/

Meze de septembro inter la lokoj Krynica Morska kaj Piaski estis solene inaŭgurita la unua en Pollando Observejo de Maraj Birdoj. Ĝi kreiĝis danke al vasta kunlaboro de multaj institucioj kaj individuaj subvenciantoj kun la societo „Drapolicz”. Tiu unika loko servas al naturkoniga edukado, ornitologia turismo kaj monitorado de maraj birdoj. La subvencio de la „Fondaĵo ORLEN por Pomerio” ebligos sciencajn laborojn dum la unuaj tri jaroj, La lokalizo de la Observa Turo ne estas hazarda, ĉar tie ĉi pasas unu el la gravaj itineroj de migraj birdoj. La sabla bordo, sabla kordono de Vistulo tiuloke estas ĉirkaŭ 800 metrojn vasta, kio instigas birdojn tiajn kiel migrofalko, vilkrura buteo, alaŭdfalko, blua cirkuo, flugi super ĉi tiu malvasta terzono. La Observa Turo de Maraj Birdoj Drapolicz estas jam la dua observopunkto kreita de la Drapolicz-societo en Krynica Morska. La unua lokalizita sur la Pirata Monto servas por la nombrado de la migrantaj birdoj. Tiel Krynica Morska fariĝis la unika loko en la tuta lando, la unusola, en kiu eblas observi same spektaklecajn traflugojn de la kontinentaj birdoj, kiel ankaŭ maloftajn speciojn de maraj birdoj. La Observa Turo ebligas krome la obsrvadojn ankaŭ en malfacilaj veterkondiĉoj, ekzemple dum ŝtormoj, kiam super la maro aperas la plej interesaj specioj de maraj birdoj, kutime neobserveblaj de la bordo.

El la elsendo 10.10.2025. Legas Pamela – 01′ 54″

--------------------------------------------------------------------------------

Eurostat pri nesta familimodelo kun plenkreskaj infanoj
[2025-10-10]
https://pola-retradio.org/2025/10/eurostat-pri-nesta-familimodelo-kun-plenkreskaj-infanoj/

Laŭ la plej novaj donitaĵoj de Eurostat el septembro 2025, rilatantaj al la antaŭa jaro, la meza aĝo, en kiu plenkreska infano forlasas la familian hejmon, egalis en la uniaj landoj al 26 jaroj kaj du monatoj. En Pollando temis pri 26 jaroj kaj kvin monatoj. La analizo de la plej novaj statistikaĵoj kaj sociaj tendencoj bildigas generacion, kiu frontas ekonomiajn defiojn, kaj kiu ankaŭ redifinas la ideon de plenkresko. Por Pollando, la lando kun fortaj familiaj ligoj, tio estas signalo pri gravaj transformiĝoj kun baza signifo por la mastrumado kaj demografia estonteco. La mapo de Eŭropo laŭ ĉi tiu vidpunkto estas klare dividita. Unuflanke troviĝas la nordiaj landoj, kie memstareco estas grava valoro subtenata de la ŝtato. Gvidas ĉi-rilate Finnlando, kie la infanoj forlasas statistike la gepatrojn en la aĝo de 21,4 jaroj. Sekvas Danlando (21,7 jaroj) kaj Svedio (21,9 jaroj). Ĉe la kontraŭa flanko estas ŝtatoj el la sudo kaj oriento de la kontinento. Al rekorduloj kalkuliĝas kroataj infanoj, kiuj forlasas la gepatran hejmon havante 31,3 jarojn. Sekvas slovakoj (30,9 jaroj), grekoj (30,7 jaroj), italoj (30,1 jaroj) kaj hispanoj (30 jaroj). En tiuj landoj estas fortaj familiaj ligoj kaj familioj ludas ŝlosilan rolon en komenco de la memstara vivo de la infanoj. En Pollando kiel en aliaj landoj de la regiono la vojon al memstareco baras financaj problemoj, ĉefe ligitaj kun la deziro havi propran kaj ne luatan loĝejon. Aldoniĝas problemoj sur la labormerkato, ĉar malaltaj salajroj kaj provizora dungo limigas aldone financan memstarecon.

El la elsendo 10.10.2025. Legas Milada – 02′ 54″

--------------------------------------------------------------------------------

La usonaj esploroj pri la efiko de rozaripreĝo
[2025-10-10]
https://pola-retradio.org/2025/10/la-usonaj-esploroj-pri-la-efiko-de-rozariprego/

Pri la favora influo de la rozaria preĝo je la psika sano atestas la esplorrezultoj publikigitaj en la plej nova numero de la usona periodaĵo „Ĵurnalo de Religio kaj Sano”. Sciencistoj el Italio, Pollando kaj Hispanio enketis 361 praktikantajn katolikojn por pritaksi la rozaripreĝon je ilia bonfaro kaj psika sano. Evidentiĝis, ke personoj preĝantaj la rozarion manifestis pli altan nivelon de bonfarto, pli grandan empation kaj signife malpli altan nivelon de diversaj psikaj maltrankviloj. Eĉ pli ol 62 procentoj de la enketitoj estis diplomitoj legitimantaj sin per magistra aŭ pli supera edukiteco. Tio refutas la stereotipon, ke la tradiciaj katolikaj praktikoj religiaj estas karakterizaj ĉefe por homoj malpli kleraj. La enketo elmontris samtempe diferencojn inter la unuopaj landoj, se temas pri preĝoengaĝiĝo. Post Pollando sekvis Italio kaj Hispanio. Plej interesaj estis konkludoj pri la influo de la rozaria preĝo je psika sano. Pli ol 26 procentoj de la enketitoj sentis „animan trankvilon kaj memfidon”, al pli ol 10 procentoj ĝi helpis „fronti la problemojn”. Preskaŭ 9 procentoj montris rozaripreĝon, kiel la efikan protekton kontraŭ „malbono”. Laŭ la belga-germana ĵurnalisto Thomas Philipp Reiter, laboranta en Bruselo, la rezultoj de tiuj esploroj signife superas la katolikajn mediojn. Fronte al kreskanta globskala krizo de psika sano, aparte sentata en Usono kaj Eŭropo, la esploro elmontras, ke la socio povas subtaksi facile atingeblajn, kulture radikantajn fontojn de la psika bonfarto. Kiel li atentigis, la esplorrezultoj ne sugestas konvertiĝon aŭ tion, ke la rozaripreĝo estas pli bona ol aliaj praktikoj. Prefere ĝi elmontras, ke ekzistas multaj vojoj, pere de kiuj homoj klopodas fronti suferon kaj serĉas vivsencon. Malgraŭ tio la pramalnova katolika rozaripreĝo tute ne perdis valoron por tiuj, kiuj ĝin praktikas.

El la elsendo 10.10.2025. Legas Maciek – 02′ 18″

--------------------------------------------------------------------------------

Dum la 110-a UK kun Rico Giacometto
[2025-10-10]
https://pola-retradio.org/2025/10/dum-la-110-a-uk-kun-rico-giacometto/

La rerenkontita dum la 110-a UK en Brno Rico Giacometto en la interparolo kun nia redakcio dividas novaĵojn pri sia laboro en la Londona E-klubo, kun edukado.net kaj uea.facila.org . Ni ekscias iom ankaŭ pri pliaj aktivadoj, kiujn li planas.

Interparolis red. Barbara Pietrzak

El la elsendo 10.10.2025 – 09′ 03″

--------------------------------------------------------------------------------

La arto de Sara Lipska en la franca Meudon
[2025-10-15]
https://pola-retradio.org/2025/10/la-arto-de-sara-lipska-en-la-franca-meudon/

Ekde la mezo de septembro 2025 en la Muzeo de Historio kaj Arto en la franca Meudon daŭras retrospekta ekspozicio, dediĉita al la kreado de Sara Lipska. Ĝi estis prilaborita kunlabore kun Muzeo de la Sankta Kruco en Poitiers kaj doktorino Ewa Zimebińska el la varsovia Muzeo de Xawery Dunikowski. Ŝi aŭtoras la biografion de Sara Lipska, eldonitan de la Instituto Polonia kaj la Nacia Muzeo en Varsovio. La ekspozicio „Sara Lipska (1882–1973), skulptistino, pentristino, stilistino kaj dekoriistino” prezentas ĉirkaŭ 90 varistilajn verkojn de la artistino, devenantajn el diversaj periodoj de ŝia arta kreado. Post la 22-a de februaro 2026 la ekspozicio – riĉigita per eksterordinara kolekto de vestoj kaj akcesoraĵoj – estos prezentota ĝis la 27-a de septembro 2026 en la Muzeo de Sankta Kruco en Poitiers.

El la elsendo 15.10.2025. Legas Maciek – 01′ 07″

--------------------------------------------------------------------------------

Festivalo de la Latinamerika Kinoarto
[2025-10-15]
https://pola-retradio.org/2025/10/festivalo-de-la-latinamerika-kinoarto/

La varsovia publiko havas la okazon inter la 22-a kaj la 26-a de oktobro profundigi siajn konojn pri la latinamerika kinoarto kadre de la evento LATIN FILM FEST. Dum la semajno estos prezentitaj filmproduktoj el diversaj latinamerikaj landoj de Meksikio ĝis Ĉilio. Inter 8 filmprezentoj troviĝas titoloj agnoskitaj dum prestiĝaj internaciaj festivaloj, kiel Cannes kaj Guadalajara, sed ankaŭ filmoj malpli famaj, sed same ravaj. La semajno de la Latina Kinoarto limiĝas ne sole al Varsovio. En novembro ĝian repertuaron rigardos filmŝatantoj en Vroclavo, kaj en decembro filmŝatantoj de la latinamerika kinoarto en Poznano kaj Krakovo. LATIN FILM FEST.estas organizata de la varsovia Kinejo Muranów kunlabore kun Cervantes-instituto en Varsovio. La honoran patronecon super la evento transprenis Cervantes-instituto en Krakovo.

El la el sendo 15.10.2025. Legas Maciek – 01′ 03″

--------------------------------------------------------------------------------

Kiel oni nin vidas – Vesto kiel komunikilo
[2025-10-15]
https://pola-retradio.org/2025/10/kiel-oni-nin-vidas-vesto-kiel-komunikilo/

En oktobro la Reĝa Kastelo en Varsovio inaŭguris interesan ekspozicion dediĉitan al vesto kiel komunikilo. Ĝi reliefigas la veston en la rolo de portanto de identeco, povo, prestiĝo, socia statuso, gusto kaj transformiĝoj. Baze de ĉirkaŭ 250 pentraĵoj, skulptaĵoj kaj objektoj de aplikata arto eblas sekvi – ekde la 16-a jarcento ĝis nuntempo – kiel la vestoj plenumis praktikan, sed unuavice simbolan funkcion. Inter la eksponaĵoj troviĝas objektoj el la pariza Luvro, el la viena Muzeo de Arthistorio aŭ el la Artgalerio de Malnovaj Pentraĵoj en Dresdeno kaj ankaŭ el la privataj kolektoj. Ligante al historiaj figuroj – regantoj, kavaliroj, ĉasistoj, mode vestitaj virinoj aŭ filozofoj – la ekspozicio bildigas la riĉon de la signifoj enestantaj en vestoj tra la jarcentoj. Ĝi proksimigas, kiel unuopaj modomotivoj revenas post jarcentoj, sed kun malsamaj, kelkfoje ekstreme malsamaj signifoj. En la ekspozicio modo estas prezentita kiel granda socia ludo, en kiu kiel instrumento rolas la forto de persvado (ni dirus hodiaŭ reklamo) kaj gajnotaĵo estas prestiĝo, atrakcieco kaj povo. La ekspozicio daŭros ĝis februaro 2026.

El la elsendo 15.10.2025. Legas Gabi – 01′ 45″

--------------------------------------------------------------------------------

Subakvigita Arbaro el Mirlokoj de Pollando 2025
[2025-10-15]
https://pola-retradio.org/2025/10/subakvigita-arbaro-el-mirlokoj-de-pollando-2025/

Lastmarde, do hieraŭ, estis anoncitaj la rezultoj de la plebiscito „Mirlokoj de Pollando 2025”. Al la titolo pretendis 48 diversaj lokoj elektitaj de „National Geographic Traveler”. La finalon atingis dek ses. La plebiscito ĝuis grandan popularecon, en kiu estis notitaj eĉ 200 mil voĉoj. Aldonendas, ke la plebiscito kun la nomo „Mirlokoj de Pollando” ekde 2023 daŭrigas la lanĉitan en 2011 plebisciton pri „La 7 novaj mirlokoj de Pollando”, kiu daŭris ĝis la 2017-a jaro kaj pri kiu ni ofte informis en la elsendoj. La celo de la plebiscito ne ŝanĝiĝis. Temas pri la subtenado de loka turismo kaj malkovrado de iom nekonataj belaĵoj de la lando por scivolemaj turisme personoj. Tiel inter la 16 Mirlokoj de Pollando 2025 estas kelkaj, pri kiuj ni jam parolis, sed inter ili unu – kiel turisma atrakciaĵo – aldoniĝis nur antaŭ kelkaj jaroj. Kaj temas pri la mirloko „Subakvigita Arbaro”. Praktike eblas paroli pri ĝi nur ekde la 2016-a jaro, kiam la vetero ĉe Baltiko, karakteriziĝis per ŝiraj ventegoj kaj la maron plagis ŝtormoj. Ĝuste ĉi tiuj klimatfaktoroj malkovris la restaĵojn de pramalnovaj arboj, ĉefe iliaj trunkoj. Sciencistoj difinis, ke la subakvigita arbaro estas la restaĵo de faga-kverka praarbarego de antaŭ tri mil jaroj. Tiam la bordolinio troviĝis kelkajn kilometrojn pli for direkte al la maro kaj la praarbaro mem kreskis sur la tereno troviĝanta 5-6 metrojn super la marnivelo. Kiu do sorto trafis la fagan-kverkan praarbaregon? Estas du teorioj. Laŭ la unua la praarbaron forhakis niaj prauloj, laŭ la alia – pli verŝajna – la praarbaregon konsumis incendio. Restis sole trunkoj de la arboj, kiujn rabis la marakvoj, kaj sekve konservis sablo alportita de la marondoj. La subakvigitan arbaron, kiu impone prezentas surstrande siajn restaĵojn, eblas aliri nur perpiede, moviĝante eĉ kelkajn kilometrojn tra la sablo, ĉar ĝi troviĝas sur la tereno de la Nacia Parko, tra kiu kondukas difinitaj itineroj. Tial ĉi-tiu turisma atrakciaĵo povas ĉefe interesi homojn, kiuj ŝatas aktivan moviĝon. Ĉu valoras la penon? Laŭ informoj de ekspertoj daŭre la loko, kie la ŝtormo malkovris la arbaron, estas malstabila. Tio signifas nur, ke ĝi povas malaperi, ke denove akaparos ĝin la marakvoj. Ĉiujare oni notas, ke la marbordo ŝoviĝas je 15-30 centimetroj, kelkloke eĉ je unu metro, direkte al la kontinento. Ankoraŭ antaŭnelonge la surstrandaj arbotrunkoj estis enorma turisma atrakciaĵo, nun la panoramo ŝanĝiĝas pro la amasiĝanta sablo portita de la maro. Do oni atentigas, ke necesas urĝi por konatiĝi kun ĉi tiu naturmiraklo. Sed la pola subakvigita arbo ne estas unusola en la mondo. Menciinda estas multe malpli nova subakvigita arbaro en usona New Hampshire. La radikoj de ĝiaj pingloarboj povas aĝi eĉ 3800 jarojn. Multe malpli novaj arborestaĵoj troviĝas en la brita Kornvalo, kiuj devenas de antaŭ 6 mil jaroj, kaj ankaŭ Norfolk – same en Britio – de antaŭ 10 mil jaroj, kiuj estis parto de la prahistoria Doggerland, kiu iam ligis Brition kun la kontinenta Eŭropo. Kiom longe eblos admiri la polan subakvigitan arbaron? Ĉio dependas de la veterkondiĉoj, pli vaste – klimatkondiĉoj.

El la elsendo 15.10.2025. Legas Barbara – 05′ 12″

--------------------------------------------------------------------------------

E_elsendo el la 15.10.2025
[2025-10-15]
https://pola-retradio.org/2025/10/e_elsendo-el-la-15-10-2025/

Podkasto: Ludu en nova fenestro | Elŝutu

En la 1431-a E_elsendo el la 15.10.2025 ĉe www.pola-retradio.org:

• En nia felietono pri la koninda Pollando ni parolas pri la ĵus finiĝinta plebiscito de National Geographic Traveler pri Mirlokoj de Pollando 2025. Aparte ni donas la atenton al la mirloko  „Subakvigita Arbaro”, kiu sekve de ŝtormo en 2016 aperis sur pola plaĝo ĉe Baltiko. • En la kultura kroniko ni informas pri la Semajno de la Latinamerika Kinoarto baldaŭ okazonta en Varsovio; pri interesa ekspozicio en la ĉefurba Reĝa Kastelo pri vesto kiel komunikilo; pri retrospekta ekspozicio dediĉita al arto de Sara Lipska en Francio. • En la E-komunuma segmento ni informas pri profesoro Geoffrey Greatrex, nova membro de la Akademio de Eŭropo; pri la forpaso de la kroata esperantistino, verkistino Zora Heide. Ĉi-lastan informon akompanas la poeziaĵo „Nia junaĝa brilo” de Visnja Stahuljak en la traduko de Zora Heide. • Muzike ni komune aŭskultas la brazilan kanton „La muzikistaro”, kiun plenumas Franca Fenati. Ĝi gajnis la 55-an Kantoparadon. La interreta foto de Paweł Lenart ĉe nia programinformo prezentas arbotrunkojn de la Subakvigita Arbaro, kiun la naturo malkaŝis en 2016. • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia redakcio ekde 2003. La elsendo estas aŭdebla en Jutubo ĉe la adreso: https://www.youtube.com/results?q=pola+retradio&sp=CAI%253D Interalie pere de Jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al ajna serĉata fragmento de la elsendo.

--------------------------------------------------------------------------------

Pollando, la plej granda eŭropa eksportanto de ĉampinjonoj
[2025-10-20]
https://pola-retradio.org/2025/10/pollando-la-plej-granda-europa-eksportanto-de-campinjonoj/

La eŭropa merkato de ĉampinjonoj valoras ĉirkaŭ 1,5 miliardojn da dolaroj. La duono apartenas al Pollando kaj Nederlando. En 2022 Pollando produktis 350 mil tunojn kaj Nederlando 230 mil tunojn da ĉampinjonoj. La sekvajn lokojn okupis Italio kaj Hispanio. Samtempe Pollando estas en Eŭropo la plej granda eksportanto de ĉi tiuj kultivataj fungoj. En 2023 inter januaro kaj novembro la valoro de la eksportitaj ĉampinjonoj superis 460,18 milionojn da eŭroj. En 2024 oni eksportis ĉirkaŭ 245 mil tunojn kaj la eksportovaloro egalis al 558 milionoj da eŭroj. Por la interna konsumado restas inter 30 kaj 40 procentoj de la tuta landa produktado. La plej granda kliento de la polaj ĉampinjonoj estas Germanio, Britio kaj Francio. Gravaj klientoj estas Greklando, Italio kaj Svedio kaj la balkanaj landoj. La polaj kultivataj fungoj ĝuas bonan opinion pro sia gusto, alta kvalito, kion influas ankaŭ la fakto, ke ili estas rikoltataj mane. La produktado estas tre laborraba, tial oni aplikas modernajn teknologiojn, i.a. aŭtomatajn akvumsistemojn. En Pollando unuavice estas produktataj kaj konsumataj blankaj ĉampinjonoj. Popularecon akiras la brunaj, krome ĉampinjnoj „portobello”, karakteriziĝantaj per ĉapeloj kun diametro de ĉ. 10 centimetroj. Ĉi lastaj estas uzataj vice al viando, aparte en manĝaĵoj veganaj kaj vegetaranaj.

El la elsendo 20.10.2025. Legas Milada – 02′ 27″

--------------------------------------------------------------------------------

La pola lingvo inter ĉefaj komuniklingvoj de Vatikano
[2025-10-20]
https://pola-retradio.org/2025/10/la-pola-lingvo-inter-cefaj-komuniklingvoj-de-vatikano/

Ekde la 1-a de oktobro 2025 la pola lingvo estis oficiale aldonita al la 7 ĉefaj lingvoj de la Vatikanaj Amaskomunikiloj. Pollando, kiel la unusola lando el la Centra-Orienta Eŭropo aldoniĝis al Italio, Hispanio, Portugalio, Francio, Germanio kaj la anglosaksaj landoj. Tiu ĉi fakto konfirmas la signifon de la polaj katolikoj – en la lando kaj eksterlande – en la vivo de la Eklezio. Laŭ decido de la Redakcia Direkcio por Komunikado de la vatikana institucio Dicasterium, ekde nun ĉiuj ĉefaj komunikoj, dokumentoj kaj amaskomunikaj relajsoj el Vatikano estos publikigataj en la pola lingvo. Same kiel en aliaj informlingvoj de Vatikano pole estos prezentataj informoj el la Apostola Ĉefurbo kaj pri la religiaj eventoj en la mondo. Laŭ la informoj de la vatikana institucio ekde la komenco de 2025, la kvanto de la vizitoj, en la pollingvaj paĝoj de la vatikana portalo vaticannews.va/pl kreskis kvaroble, kaj en la unuaj ses monatoj de la jaro la pollingvaj komunikoj estis konsultitaj 500 milionojn da fojoj.

El la elsendo 20.10.2025. Legas Maciek – 01′ 26″

--------------------------------------------------------------------------------

Ekspozicio pri Janusz Korczak en la Universitato Cantoblanco
[2025-10-20]
https://pola-retradio.org/2025/10/ekspozicio-pri-janusz-korczak-en-la-universitato-cantoblanco/

Ĝis la 26-a de oktobro 2025 en la biblioteko de la Universitato Cantoblanco en Madrido funkcias ekspozicio dediĉita al Janusz Korczak. Ĝi estis pretigita de la Instituo pri la Nacia Memoro, dank’ al la kunlaboro de la Pola Kulturinstituto en Madrido kaj la Papa Universitato Comillas. Janusz Korczak estis la pedagogia pioniro kaj antaŭkuriero de aktivaj klopodoj favore al la infanaj rajtoj. Liaj edukmetodoj, baziĝantaj sur kunlaboro, respekto kaj individua traktado de infanoj daŭre estas aplikataj kaj evoluigataj en multaj edukcentroj en la tuta mondo. Janusz Korczak (1878-1942), naskiĝinta en Varsovio kiel Henryk Goldszmit, finis medicinajn studojn, sed estas konata unuavice kiel verkisto kaj pedagogo. En 1911 li establis en Varsovio infandomon por judaj infanoj, kie li aplikis siajn novecajn edukmetodojn. Naŭ jarojn poste kreiĝis simila domo por polaj infanoj. Dum la 2-a mondmilito kun siaj edukitoj Janusz Korczak ektroviĝis en la varsovia getto. En aŭgusto 1942 kun la infanoj li estis deportita al la germana koncentrejo en Treblinka, kie li pereis.

El la elsendo 20.10.2025. Legas Gabi – 01′ 45″

--------------------------------------------------------------------------------

Lem-premio 2025 por prof. Ryszard Horodecki
[2025-10-20]
https://pola-retradio.org/2025/10/lem-premio-2025-por-prof-ryszard-horodecki/

Komence de oktobro la nunjaran Lem-premion en la branĉo scienco solene transprenis profesoro Ryszard Horodecki el la Universitato de Gdansko (la norda Pollando). Profesoro Horodecki estas renoma pola fizikisto, kunkreinto de la t.n. gdanska skolo de la kvantuma fiziko. Li estas unu el la plej ofte citataj fizikistoj en la mondo kaj laŭ registro de Stanford-universitato prilaborita kun la eldonejo Elsevier li troviĝas en la grupo de du procentoj de la plej influpovaj sciencistoj. Apartan lokon en la scienca kariero de profesoro Horodecki okupas la publikigita en 2009 artikolo pri kvantuma interplektiĝo, kiu montriĝis baza verko por la nuntempa kvantuma fiziko kaj estis citita en 13 mil aliaj sciencaj publikaĵoj. Profesoro Horodecki estas krome malkovrinto de la tiel nomata ligita interplektiĝo. Ĉi tiu estas unu el la plej gravaj malkovroj. Kvantuma interplektiĝo estas fenomeno, en kiu la kvantumaj statoj de du aŭ pli da partikloj estas korelaciitaj, eĉ se malproksimaj. Ligita interplektiĝo estas speciala tipo de ĉi tiu fenomeno. Ĝi estas interplektita stato, kiu ne povas esti uzata por kvantuma teleportado, sed povas esti transformita en utilajn interplektitajn statojn uzante pliajn, eksterajn rimedojn. Ryszard Horodecki kaj lia teamo evoluigis praktikan metodon por detekti interplektiĝon, kiu estas vaste uzata en kvantumfizikaj laboratorioj en la tuta mondo. Ĝi ebligas determini, ĉu difinita kvantuma stato estas interplektita, kio estas decida por la evoluo de kvantumaj teknologioj. La premio Stanisław Lem estas atribuata de la Instituto Stanisław Lem, centro, kiu antaŭenigas sciencon, la humanismajn studojn kaj enpensiĝon pri la estonteco de teknologio laŭ la spirito de Lem. La Instituto subtenas interfakan esploradon kaj agnoskas sciencistojn, kies laboro ligas sciencan precizecon kun vizio de civilizacia evoluo inspirita de Lem-ideoj. Profesoro Ryszard Horodecki, krom sia impona akademia laboro, estas ankaŭ aŭtoro de pluraj poezivolumoj.

El la elsendo 20.10.2025. Legas Barbara – 03′ 08″

--------------------------------------------------------------------------------

Intervjuo kun So Jinsu, la prezidanto de la Korea E-Asocio
[2025-10-20]
https://pola-retradio.org/2025/10/intervjuo-kun-so-jinsu-la-prezidanto-de-la-korea-e-asocio/

Hodiaŭ nia antaŭmikrofona gasto estas So Jinsu , sed ĉi-foje en la rolo de la prezidanto de Korea E-Asocio. Kaj ĝuste atingaĵoj, problemoj kaj planoj, kiuj staras antaŭ la asocio, estas la temo de nia intervjuo farita dum lia somera vizito en Pollando.

Interparolis red. Barbara Pietrzak

El la elsendo 20.10.2025 – 13′ 38″

--------------------------------------------------------------------------------

E_elsendo el la 20.10.2025
[2025-10-20]
https://pola-retradio.org/2025/10/e_elsendo-el-la-20-10-2025/

Podkasto: Ludu en nova fenestro | Elŝutu

En la 1432-a E_elsendo el la 20.10.2025 ĉe www.pola-retradio.org:

• Hodiaŭ nia antaŭmikrofona gasto estas So Jinsu, sed ĉi-foje en la rolo de la prezidanto de Korea E-Asocio. Kaj ĝuste atingaĵoj, problemoj kaj planoj, kiuj staras antaŭ la korea asocio, estas la temo de nia intervjuo. • Por la hodiaŭa kalendarfolio ni elektis diversajn historiajn eventojn ligitajn kun la 20-a de oktobro. Krome en novaĵbulteno ni informas pri Pollando la plej granda eŭropa produktanto kaj eksportanto de ĉampinjonoj; pri pola lingvo aldonita al informaj lingvoj de Vatikano; pri ekspozicio dediĉita al Janusz Korczak en la biblioteko de la Universitato Cantoblanco en Madrido. • En la scienca rubriko ni informas pri la nunjara laŭreato de Lem-premio, kiu fariĝis renoma pola fizikisto, kunkreinto de la t.n. Gdanska Skolo de la kvantuma fiziko, prof. Ryszard Horodecki. • Hodiaŭ muzike akompanas nin Kris Fresi per la kanzono Monda Paco el lia albumeto eldonita en la ĵusaj tagoj de Vinilkosmo. La reta foto ornamanta la programinformon rilatas evidente al ĉampinjonoj, pri kies produktado kaj eksportado Pollando gvidas en Eŭropo. • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia Redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------

Sociologia fotoregistro de Zofia Rydet
[2025-10-25]
https://pola-retradio.org/2025/10/sociologia-fotoregistro-de-zofia-rydet/

En la londona Fotografia Galerio estas rigardebla la ekspozicio „Sociologia fotoregistro”, laŭ la projekto de la pola artistino Zofia Rydet. Konforme al ĝia ideo la aŭtorino estis vizitanta diversajn domojn sen antaŭa anonco kaj frapante la pordojn kun rideto proponis al la mastroj pozi por siaj fotoj. Tiel kreiĝis la eksterordinara registro de la ĉiutaga vivo de poloj, kiu fariĝis unu el la plej gravaj verkoj en la historio de la pola fotografio. Zofia Rydet komencis sian laboron en 1978 havante 67 jarojn, dezirante en la fotokadro konservi la bildon de la ĉiutaga vivo de simplaj homoj. Enirante domojn ŝi unuvice estis esprimanta raviĝon pri iu dominterna detalo, kio helpis ligi la simpatifadenon, profundigis la kontakton kaj fine ebligis peti pri la farota foto. Tiun projekton Zofia Rydet realigis ĝis la 1990-a jaro kreinte kelkajn fotociklojn, kiel „Portretoj en interno” kaj „Virinoj ĉe la domsojlo”, kiel gardistinoj de la hejma nesto. La ekspozicio estas parto de la daŭronta ĝis novembro Brita-Pola Sezono 2025. Kunorganizis ĝin Adam Mickiewicz-instituto, British Council kaj Instituto de la Pola Kulturo en Londono. La ekspozicio mem estas rigardebla ĝis la 22-a de februaro 2026.

El la elsendo 25.10.2025. Legas Maciek – 01′ 39″

--------------------------------------------------------------------------------

Conrad-festivalo 2025
[2025-10-25]
https://pola-retradio.org/2025/10/conrad-festivalo-2025/

Dum la tuta semajno Krakovo gastigas la 17-an Internacian Literaturan Festivalon, kies patrono estas Joseph Conrad, polo famiĝinta kiel unu el la plej renomaj anglalingvaj verkistoj. La festivalo, proksimiĝanta al la fino, abundis je literaturaj diskutoj kun verkistoj el la tuta mondo. La festivala publiko renkontiĝis krom kun polaj verkistoj, ankaŭ i.a. kun Nobel-premiito el Tanzanio, nun loĝanta en Britio, Abdulrazak Gurnah, la ĉina verkistino Yan Ge, la irlanda prozverkisto kaj eseisto Colm Tóibín. Krom aŭtoraj renkontiĝoj kaj diskutoj, la Conrad-festivalo estis la okazo por branĉaj renkontoj kadre de la „Kongreso de Libro” kaj ciklo de laborrenkontoj „Legolecjonoj”, gvidataj de literaturfakuloj. La devizo de la nunjara eldono de la festivalo estas „Radikala Espero”, lige al la samtitola libro de Jonathan Lear. La organizantoj en la historio de la priskribita en ĝi tribo vidas alvokon, ke eĉ en ekstreme malfacilaj situacioj oni konservu malfermitecon al bono, kiu povas veni. En la lasta tago de la festivalo, t.e. la plej proksiman dimanĉon, estos enmanigita la jam 11-an fojon Conrad-premio, la unua pola distingo por la plej bona prozverkista debuto. Rivalas por ĝi, elektitaj de la Premikapitulo, kvin la plej bonaj prozverkistaj debutoj de la 2024-a jaro.

El la elsendo 25.10.2025. Legas Maciek – 01′ 41″

--------------------------------------------------------------------------------

La Stradivarius-violono Polonia ciferecigota
[2025-10-25]
https://pola-retradio.org/2025/10/la-stradivarius-violono-polonia-ciferecigota/

La violono „Polonia” apartenas al la plej valoraj muzikinstrumentoj en la mondo, ĝia valoro egalas al 20 milionoj da zlotoj. Aŭtoras ĝin Antonio Stradivari, la itala lutista majstro. Liaj instrumentoj – kaj ĉiu lia violono estas konsiderata raraĵo – estas opiniataj kiel artverkoj de precizeco, sonado kaj beleco. „Polonia” el 1685 estas la unusola ĉi-speca instrumento en Pollando, cetere troviĝanta en perfekta stato. Ĝi estis aĉetita en 2018 por omaĝi la 100-jaran datrevenon de la reakirita suvereneco de Pollando post la 123-jara aneksoperiodo. La Stradivarius-violono „Polonia” estos submetita al detalaj esploroj, fare de sciencistoj de Świętokrzyska-politekniko en Kielce, kun apliko de la plej modernaj teknologioj. „Polonia” estas unu el la lastaj ekzempleroj en la mondo, kiu ankoraŭ ne estis ciferecigita. Dume ĝia cifereca versio ebligos fari kopiojn kaj eventualajn vicelementojn. La iniciatinto de la projekto estas studento de la Muzika Akademio en Poznano (la okcidenta Pollando), kiu intencas krei violonon, kiu imitus la instrumenton de Stradivarius. La esplorprocezo, inspirita de la laboroj de Fraunhofer-instituto, antaŭvidas milojn da rentgenaj fotoj de la instrumento ĉirkaŭmovita je 360 gradoj kaj ilian ciferecan „kunkudron” en la modelo 3D. La laboroj okazos en la Scienca-Enpraktikigata Centro CENWIS, okupiĝanta ne sole pri industriaj projektoj, sed ankaŭ pri projektoj ligitaj kun arto. La esploroj daŭros kelkajn semajnojn kaj ilian koston kovras Teknologia Parko de Kielce.

El la elsendo 25.10.2025. Legas Gabi – 02′ 23″

--------------------------------------------------------------------------------

E_elsendo el la 25.10.2025
[2025-10-25]
https://pola-retradio.org/2025/10/e_elsendo-el-la-25-10-2025/

Podkasto: Ludu en nova fenestro | Elŝutu

En la 1433-a E_elsendo el la 25.10.2025 ĉe www.pola-retradio.org:

• En nia felietono pri la koninda polo ni prezentas la figuron de renoma  bakteriologo kaj mikrobiologo, Helena Sparrow. Pro sia ĉarmo difinata kiel „la belle Polonaise” ŝi unuavice restas en la memoro kiel pionirino de publika sano. Ŝiaj esploroj kaj laboroj ne limiĝis al Pollando, aparte gravan kontribuon ĉi-rilatan ŝi alportis en Tunizio. • En la kultura kroniko – post la kalendarfoliaj informoj ligitaj kun la 25.10 – vi ekscias pri la Conrad-festivalo en Krakovo; pri ciferecigata, la unusola en Pollando,ekzemplero de Stradivarius-violono; pri sociologia fotoregistro rilate la polan socion en londona ekspozicio, • En la E-komunuma segmento ni informas pri la nunjara, 6-a Virtuala Kongreso de Esperanto, okazonta komence de decembro: uea.org/gk/1257a1 . • Muzike ni proponas fragmenton de la originala E-kanzono „Per fido” kiun komponis, la tekston verkis kaj kantas Simmon Keith Barney. La reta foto ĉe nia programinformo prezentas elstaran polan violoniston, Janusz Wawrowski kun unusola pola Stradivarius-violono dum la solenaĵo de nomatribuo „Polonia”. • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia redakcio ekde 2003. La elsendo estas aŭdebla en Jutubo ĉe la adreso: https://www.youtube.com/results?q=pola+retradio&sp=CAI%253D Interalie pere de Jutubo, konforme al individua bezono, eblas rapidigi aŭ malrapidigi la parolritmon de la sondokumentoj; eblas transsalti al ajna serĉata fragmento de la elsendo.

--------------------------------------------------------------------------------

E_elsendo el la 30.10.2025
[2025-10-30]
https://pola-retradio.org/2025/10/e_elsendo-el-la-30-10-2025/

Podkasto: Ludu en nova fenestro | Elŝutu

En la 1434-a E_elsendo el la 30.10.2025 ĉe www.pola-retradio.org :

• En la literatura segmento ni prezentas hodiaŭ rakonton de la pola verkisto Jarosław Iwaszkiewicz „Sciuro”, en la E-traduko de nia iama redakcia kolego Jerzy Grum. La beletra bildo prezentas figuron de iom deprima tombeja vizitanto, kies animagordon ŝanĝas la ekviglinta tie sciuro; • Por la hodiaŭa kalendarfolio ni elektis diversajn historiajn eventojn ligitajn kun la 30-a de oktobro. Krome el novaĵbulteno vi ekscias pri edukroboto Astorino, kiun Pollando eksportas ankaŭ al Japanio; pri la pola firmao JNT Group, unu el la plej grandaj produktantoj kaj distribuantoj de vinoj, kiu fariĝis posedanto de fama hispana vitejo; pri reago de Spotify je AI-spamado; • La sciencan rubrikon ni dediĉas al la ĉiam pli laŭtaj argumentoj kontraŭ la sezona horŝanĝo, malavantaĝa por la homa sano kaj produktiveco; • Ni enrigardas la 23-an numeron de la scienca revuo „Notes Muzyczny”, kun la E-lingva artikolo de Marek Nahajowski; • La reta foto ornamanta la programinformon prezentas la edukroboton Astorino; • En unuopaj rubrikoj de nia paĝo eblas konsulti la paralele legeblajn kaj aŭdeblajn tekstojn el niaj elsendoj, kio estas tradicio de nia redakcio ekde 2003. La elsendo estas aŭdebla en jutubo ĉe la adreso: https://www.youtube.com/results?q=pola+retradio&sp=CAI%253D I.a. pere de jutubo, konforme al individua bezono, eblas rapidigi aŭ malrapidigi la parolritmon de la sondokumentoj, transsalti al iu serĉata fragmento de la elsendo.

--------------------------------------------------------------------------------
